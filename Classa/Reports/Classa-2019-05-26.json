{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395959-%D0%BF%D1%8A%D1%80%D0%B2%D0%B8-%D0%BF%D1%80%D0%BE%D0%B3%D0%BD%D0%BE%D0%B7%D0%BD%D0%B8-%D1%80%D0%B5%D0%B7%D1%83%D0%BB%D1%82%D0%B0%D1%82%D0%B8-%D0%B3%D0%B5%D1%80%D0%B1-%D0%B2%D0%BA%D0%B0%D1%80%D0%B2%D0%B0-7-%D0%B5%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82%D0%B8,-%D0%B1%D1%81%D0%BF-5", "text": "ГЕРБ печели около 33% (7 мандата), БСП остава с 23% (5 мандата), ДПС получава 13,2% (3 мандата). Четвърти са ВМРО с 6,8% и \"Демократична България\" с 5,9% с по един мандат       Коалицията около ГЕРБ печели европейските избори с близо 32,8% от гласовете. Това показват първите прогнозни данни от екзитпола на „Алфа Рисърч”,  БСП остават втори с 23,1%. Третото място е за Движението за права и свободи с 13,6%.  Според първите данни, представители в ЕП изпращат и ВМРО (6,8%) и „Демократична България” (5,9%).  За момента под чертата е „Воля – Българските родолюбци” с 3,9%.  При такова развитие на вота, ГЕРБ ще имат 7 мандата, а БСП – 5. ДПС изпраща трима в ЕП, а ВМРО и „Демократична България” – по един.  Някакви грандиозни изненади не бива да се очакват в последния един час от изборния ден, коментира пред камерата на bTV Павел Вълчев от „Алфа Рисърч”.  Той отбеляза, че към 18:30 часа данните от екзитпола показват 26,5% активност, което е по-ниско от миналия евровот и вероятно до края на изборния ден няма да бъдат постигнати даже 35,8-те процента от 2014 г.  Оказва се, че избирателите масово са гласували с преференция. А именно близо 40 процента от българите са посочили предпочитан кандидат в предложената от партията листа. Разместванията обаче тепърва ще станат ясни, когато се преброят бюлетините.  Вероятните имена на новите евродепутати са Мария Габриел, Андрей Ковачев, Андрей Новаков, Ева Майдел, Асим Адемов, Александър Йорданов, Лиляна Павлова (ГЕРБ); Елена Йончева, Петър Витанов, Цветелина Пенкова, Иво Христов, Сергей Станишев (БСП); Мустафа Карадайъ, Делян Пеевски, Илхан Кючюк (ДПС); Ангел Джамбазки (ВМРО) и Радан Кънев (\"Демократична България\").", "date": "2019.05.26", "title": "Първи прогнозни резултати: ГЕРБ вкарва 7 евродепутати, БСП - 5"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395954-%D1%86%D0%B8%D0%BA-%D1%81%D0%B0%D0%BD%D0%BA%D1%86%D0%B8%D0%BE%D0%BD%D0%B8%D1%80%D0%B0-4-%D1%81%D0%BE%D1%86%D0%B8%D0%BE%D0%BB%D0%BE%D0%B3%D0%B8%D1%87%D0%B5%D1%81%D0%BA%D0%B8-%D0%B0%D0%B3%D0%B5%D0%BD%D1%86%D0%B8%D0%B8", "text": "Централната избирателна комисия (ЦИК) е санкционирала 4 социологически агенции заради предварително разгласяване на данни за вота, съобщи за „Хоризонт\" Таня Цанева от комисията. „Що се отнася до жалбите и сигналите, до момента от началото на изборния ден в ЦИК са постъпили общо 86 жалби и сигнали\", съобщи говорителят на комисията Таня Цанева. Тя акцентира върху огласяването на изборните резултати от социологическите агенции. „Много сигнали, които не влияят на изборния процес, като изключим тези, които са по член 205. По 205 са огласяване на изборните резултати от социологически агенции по повод на изборите. ЦИК санкционира четири агенции като даде указания незабавно да бъде премахната тази информация\", каза Таня Цанева. На сайта на ЦИК бе съобщено, че по чл. 205 са констатирани нарушения за огласяване на прогнозни резултати от социологически агенции на интернет страниците на в. „Дневник\", „24 часа\" и Pik.bg, като бе указано да бъдат премахнати тези данни.", "date": "2019.05.26", "title": "ЦИК санкционира 4 социологически агенции"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/395955-%D0%BA%D0%B0%D1%80%D0%BE%D0%BB%D0%B5%D0%B2-%D1%88%D0%B0%D1%88%D0%BD%D0%B0-%D0%BD%D0%B8%D0%BA%D0%BE%D0%BB%D0%B0%D0%B5%D0%B2-%D1%81-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D1%84%D0%B5%D0%BD%D0%BE%D0%BC%D0%B5%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D0%B5-%D0%B7%D0%B0-%D0%BF%D0%B0%D1%80%D0%B8%D1%82%D0%B5-%D0%BD%D0%B0-%D0%B5%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5", "text": "Прибрах се от чужбина и реших да гласувам. Чувам, че активността ще е под 30%. Не знам как може да се правят национални тенденции за вот на доверие или на недоверие. Това заяви икономистът Владимир Каролев в ефира на Нова телевизия. \"Това не може да е вот на доверие. Когато обаче има малка активност, значи до урните са стигнали твърдите ядра\", каза Каролев. \"Много се изкушавам да отговоря, че аз като не гласувам например, значи съм мърльо. Като човек не гласува, значи че е една \"безгласна\". Независимо колко почивни дни има, то това е един ден от цялата година, в който като личност трябва да заявиш своето отношение. Един ден на цели 4 години\", заяви другият гост в студиото д-р Мирослав Ненков.      \"Нито една кампания на тези избори не беше правилна според мен. ВМРО казва, че ще спаси България например. От какво ще ме спасят?\", запита икономистът. \"От кампаниите на нашите политици не можах добре да разбера какво точно ще работят в Брюксел. Как сега ще започне промяната в село Чепърленци, като бъде избран еди кой си депутат. Това не разбрах. Всяка тема за Европа бе замазана.      \"Депутат от европарламента взимат по 20 000 лева заплата на месец. Един път, като си бил в ЕП, то доживотно ще получаваш някаква сума.  Нещо като пенсия, не знам дали знаете\", каза Каролев и шашна Виктор Николаев, който заедно с екранната си половинка Аделина Радева води предизборното студио на медията. \"Борисов е един адски феномен. Той говори с думи, които хората от ГЕРБ искат да чуят\", каза икономистът.", "date": "2019.05.26", "title": "Каролев шашна Николаев с коментар за феномена Борисов и разкритие за парите на евродепутатите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395956-%D0%B1%D0%BE%D1%80%D0%B8%D1%81%D0%BE%D0%B2-%D0%B3%D0%BB%D0%B0%D1%81%D1%83%D0%B2%D0%B0-%D0%B8-%D1%81%D0%BA%D0%BE%D1%87%D0%B8-%D0%BD%D0%B0-%D1%81%D0%BE%D1%86%D0%B8%D0%BE%D0%BB%D0%BE%D0%B7%D0%B8%D1%82%D0%B5-%D0%B8-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0", "text": "Ние сме Европа! Европа трябва да е сигурна, просперираща и с високи доходи. Това заяви премиерът Бойко Борисов, който малко преди 15:30 часа упражни правото си на глас в училището в Банкя. „Не ми разваляйте настроението днес. Президентът беше активен в цялата кампания, приемам го като политически лидер. Не ми цитирайте човек, който през цялото време работи за БСП\", заяви премиерът.      Според него междинните резултати от вота трябва да се публикуват. Това е лицемерие. Всяка една агенция, която е лъгала през този месец...     И ако са любезни медиите, да пишат: никога не познала резултатите агенция. Не може да се лъже безогледно, не може да взимат пари от тук и там и да внушават нещо по време на кампания\", подчерта той. Не гледам агенциите. Забранил съм да ми казват какви са резултатите. И утре е ден.      Видно е, че с лъжа и измама и клевети... Това плаши хората.Ако има отговорни политически лидери, във вторник започва финалният кръг за консултациите за важните постове в ЕС\", добави Бойко Борисов. По повод ниската избирателна активност, Борисов заяви, че много хора сега са навън. „Спрели сме камионите, за да могат да се приберат по-бързо и да гласуват. Хората обичат да пътуват имат пари. Това е едно потвърждение за доходите. Ще видите какво е на границата днес\", коментира той.", "date": "2019.05.26", "title": "Борисов гласува и скочи на социолозите и президента"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/395957-%D0%B5%D0%B2%D1%80%D0%BE%D0%B8%D0%B7%D0%B1%D0%BE%D1%80%D0%B8-2019-%D0%B8%D0%B7%D0%B1%D0%B8%D1%80%D0%B0%D1%82%D0%B5%D0%BB%D0%BD%D0%B0%D1%82%D0%B0-%D0%B0%D0%BA%D1%82%D0%B8%D0%B2%D0%BD%D0%BE%D1%81%D1%82-%D0%B5-%D0%B5%D0%B4%D0%B2%D0%B0-26,22-%D0%BD%D0%B0-%D1%81%D1%82%D0%BE-%D0%BA%D1%8A%D0%BC-17-%D1%87%D0%B0%D1%81%D0%B0", "text": "26,22% е избирателната активност към 17 часа като до този момент гласувалите са 992 856 души. Това съобщи на брифинг говорителят на ЦИК Александър Андреев. Най-висок е броят на гласувалите в Кърджали - 34%, а най-малко в 24-а РИК в София. Според агенция \"Тренд\" прогнозната избирателна активност към 18,30 ч. е едва 28,5%. \"Галъп интернешънъл\" дава избирателна активност към 17,00 часа е около 24,7% Според \"Алфа рисъч\" към 17 часа активността е малко над 26% Изборите започнаха в 7,00 часа тази сутрин и ще продължат до 20,00 часа. Броят на избирателните секции в цялата страна е 11 897, а на тези в чужбина - 191 в 64 държави. Право на глас имат 6 355 633 български граждани. Към 10 часа сутринта активността беше още по-малка - 6,84%.  Според данните от миналите избори за европарламент през 2014 г., активността е била съответно: 10 часа - 7.62%; 13 часа - 19.05%; 17 часа - 27.97%; 19 часа - 35.84%. Във отделни секции във Видин, Перник, Кърджали, Добрич, Дупница, Кюстендил е отменено машинно гласуване заради проблеми с машините. Гражданите, които са упражнили своя глас в тези секции вече, могат да бъдат спокойни, че гласът им ще бъде зачетен. На някои места в страната машинното гласуване беше отменено. Причината са технически проблеми при упражняването правото на глас. Сигнали има от Перник, Кърджали, Добрич, Пазарджик и Видин. В Перник машинното гласуване беше изцяло преустановено. В град Елешница техническата повреда е отстранена. В една от столичните секции също се е наложило премахване на технически проблем. Във Видин машината в една от секциите въобще не е заработила, а от фирмата доставчик са обявили, че не може да бъде поправена и няма да бъде сменена с друга. До 18 часа сутринта в Централната избирателна комисия са подадени 84 сигнала и жалби като основната причина са образували се опашки пред избирателните секции. \"Сигналите не влияят на изборния процес, като изключим тези за огласяване на изборните резултати от социологически агенции, по повод изборите\", заяви говорителят на ЦИК Таня Цанева. Сигналите са свързани основно с нарушения в работата на секционните избирателни комисии, за това, че много избиратели желаят да гласуват машинно. Има сигнал от секция в Германия за това, че се е водила предизборна агитация, но като цяло ЦИК не е могла да даде указания, тъй като агитацията се е водила извън сградата, в която се намира СИК. Извън затрудненията с машинното гласуване изборният ден в страната протича нормално. Партии, които участват в евровота, обаче вече са подали жалби за нарушения в изборния процес. За такива нарушения сигнализират от БСП. Те са се оплакали в ЦИК от сайтовете на \"24 часа\" и агенция \"Пик\", които през целия ден публикуват прогнози и междинни изборни резултати. Това е грубо нарушение на Избирателния кодекс, според който е абсолютно забранено в изборния ден да се оповестяват прогнози, предварителни резултати и данни от екзит полове. Сигнали за купуване на гласове са подали от ГЕРБ в град Троян. Има и жалба от столичния кв. \"Лозенец\" за размествания в номерата на листите. Има и няколко жалби за агитация в изборния ден, която също е напълно забранена. Междувременно член на секционна комисия в село Баланово е бил отстранен заради нетрезво състояние и отчетени между 0,5 и 1,5 промила алкохол в кръвта.", "date": "2019.05.26", "title": "Евроизбори 2019: Избирателната активност е едва 26,22 на сто към 17 часа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395958-%D0%B7%D0%B0%D1%89%D0%BE-%D1%82%D0%B5%D0%B7%D0%B8-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D0%B8%D0%B7%D0%B1%D0%BE%D1%80%D0%B8-%D1%81%D0%B0-%D1%82%D0%BE%D0%BB%D0%BA%D0%BE%D0%B2%D0%B0-%D0%B2%D0%B0%D0%B6%D0%BD%D0%B8", "text": "Доскоро изборите за Европейски парламент бяха доста скучни. Този път обаче е различно. Гласуването на континента, което се провежда между 23 и 26 май, се очертава като референдум за целия 60-годишен експеримент на Европейския съюз, отчасти защото гласуването се провежда на фона на напускането на Великобритания от блока. Очакваният сблъсък на ценности и политики ще се разпростре далеч отвъд самата асамблея, като ще окаже силно влияние върху другите европейски институции и национални политики.  Тъй като Обединеното кралство трябваше да участва, понеже страната все още е член на ЕС, британските гласоподаватели също могат да използват случая, за да издадат своята присъда за Brexit. Bloomberg дава кратък наръчник за важността на днешния вот.   Защо бъдещето на Европа е заложено на карта? В много страни ролята на ЕС доминира и вътрешната политика. За пръв път сега има реална възможност антиевропейските партии да спечелят достатъчно гласове, че да се намесят в законодателната дейност, вместо само да говорят против нея, както сториха Найджъл Фараж във Великобритания, Марин льо Пен във Франция и Матео Салвини в Италия. Еманюел Макрон, който победи льо Пен на френските президентски избори през 2017 г., каза, че надпреварата е „За“ и „Против“ Европа. Кой се бори срещу ЕС? Вниманието е насочено към евроскептичните партии на Салвини и льо Пен и дали ще успеят да разширят електората си. Салвини сформира алианс с националистичните партии в Германия, Финландия и Дания и води разговори с потенциални партньори в Полша и Унгария. Но дори без нов алианс групата ще получи 8% от местата в ЕП (той получи 5% на предходните избори), според социологическите проучвания. Традиционно евроскептиците са разединени и трудно формират общи идеи.     Кой ще се противопостави на евроскептиците? Повечето кандидати са издигнати от местните партии, които имат представители в европейското семейство, като Християндемократите (партията на германския канцлер Ангела Меркел) или Социалистите (всеобхватната партия на испанския премиер Педро Санчес). Това предопределя формирането на алианси в ЕП след всички избори до тук. По тази причина Салвини се опитва да обедини националистките движения из Европа под обща програма, докато Републиканците на Макрон избират коалиция с Европейските либерали. Какво искат антиевропейските партии?  Те странят от реториката за разрушаване на ЕС, а по-скоро настояват за реформи. Например - възстановяването на вътрешните граници. Стив Банън - бивш политически стратег за американския президент Доналд Тръмп, основа брюкселската организация на име \"Движението\", за да окаже политическа подкрепа на популистките партии, настояващи за суверенитет и имиграционни ограничения. Чувствителните към риска от намеса от страна на силите на ЕС организация настоява за финансови санкции срещу европейските политически партии и фондации, които използват некоректно лични данни за кампанията си. В същото време главният изпълнителен директор на Facebook Inc. Марк Зукърбърг настоява за нови глобални правила в интернет, както и други мерки, които да осигурят честността на вота. Какво е влиянието върху националните политики? Европейските избори се считат за ясен знак от гласоподавателите към техните правителства. Те служат за репетиция преди местните избори и понякога са катализаторът на политическата промяна в дадена страна. Този път, например, резултатите в Италия и Германия може да разтърсят управляващите коалиции. Въпросът е дали партията на Салвини ще получи силата, за да изостави странното си партньорство с лявоцентрическото движение \"Пет звезди\" и дали германските социалдемократи са слабото звено в управлението на Меркел.   Как върви кампанията във Великобритания?  В ролята си на премиер Тереза Мей се провали в опитите си да сключи сделка с Камарата на общините за напускане на ЕС. Партиите в страната започнаха своята кампания за 73-те места в ЕП чак през средата на април. Именно тогава стана ясно, че Brexit се отлага до 31 октомври, а европейският закон задължава всички страни членки да излъчат своите представители в ЕП. Проучванията сочат, че новосформираната партия Brexit  на Найджъл Фараж трупа симпатизанти, тъй като за трета поредна година от историческия референдум за напускане на ЕС няма реален резултат. Друга нова партия на име \"Промяна Великобритания\", съставена от консерватори и лейбъристи, подкрепя идеята за втори референдум, който да отмени вота от първия.  ", "date": "2019.05.26", "title": "Защо тези европейски избори са толкова важни?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395950-%D0%B8%D0%B2%D0%B0%D0%BD%D1%87%D0%B5%D0%B2%D0%B0-%D0%B3%D0%BB%D0%B0%D1%81%D1%83%D0%B2%D0%B0%D0%BC-%D0%B7%D0%B0-%D0%B4%D0%BE%D1%81%D1%82%D0%BE%D0%B5%D0%BD-%D0%B6%D0%B8%D0%B2%D0%BE%D1%82-%D0%B2-%D1%80%D0%BE%D0%B4%D0%B8%D0%BD%D0%B0%D1%82%D0%B0-%D0%BD%D0%B8-%D0%B8-%D1%80%D0%B5%D0%B0%D0%BB%D0%BD%D0%BE-%D0%BF%D1%80%D0%B0%D0%B2%D0%BE%D1%81%D1%8A%D0%B4%D0%B8%D0%B5", "text": "Малко след 11 часа бившият кмет на столичния район ”Младост” Десислава Иванчева упражни правото си на глас на изборите за Европейски парламент. Тя беше придружена от нейния бивш заместник Биляна Петрова. Първата гласува с хартиена бюлетина, а втората машинно. В разпространено до медиите съобщение Иванчева, която се явява на изборите като независим кандидат, заяви, че е гласувала за \"по-добро бъдеще за България, по-достоен живот в Родината ни, за свобода, за реално правосъдие, за спиране на злоупотребите и корупцията.\" На 15 април Специализираният наказателен съд призна Иванчева за виновна на първа инстанция и я осъди на 20 години затвор, 10 хил. лв. глоба, конфискация на част от имуществото и забрана да заема публична ръководна длъжност за срок от 20 г. заради взимане на подкуп. Решението подлежи на обжалване. На 8 май Иванчева и Биляна Петрова бяха пуснати под домашен арест.", "date": "2019.05.26", "title": "Иванчева: Гласувам за достоен живот в Родината ни и реално правосъдие"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395951-%D0%B2-%D1%81%D0%B5%D0%BB%D0%BE-%D0%B1%D1%80%D0%B5%D0%B7%D0%B5%D0%BD-%D0%BD%D1%8F%D0%BC%D0%B0-%D0%B6%D0%B8%D0%B2%D0%BE%D1%82-%D0%BD%D0%BE-%D0%B8%D0%BC%D0%B0-%D1%84%D0%B8%D1%82%D0%BD%D0%B5%D1%81", "text": "Брезен се прочу с площадката си за фитнес, изградена с европари, която никой не ползва. През 2021 селото ще се сдобие и с нова водопроводна мрежа. Пак финансирана от добрата щедра Европа.         До село Брезен, запокитено между планинските хълмове и потопено в зеленина, се стига по завидно добър асфалт. А потискащата тишина започва още от входната табела. Няма никакви признаци на живот, никой не минава по уличките, следобед кметството е заключено, а дори и то е скрито зад буйни розови храсти и само по знамената човек може да се ориентира къде е. Накъдето и да погледне човек - все сгради, потънали в разруха. Да откриеш жив човек изглежда невъзможно, а да звъниш на мобилен телефон е безсмислено - тук обхват няма. Внезапно изникнал от нищото мъж ни насочва към кметската къща в самия край на селото и хуква с жена си да прибира кравите от пътя. Умира ли Брезен? Не, диша още в агония, казва селският кмет с четири мандата Мюмюн Юсеин, който си почива у дома след участие в изморителен предизборен митинг в друго село. Той е бившият фелдшер на района. Не крие тъгата си от факта, че селото бързо се обезлюдява, че в него няма нито едно дете. \"Постоянните жители в селото са не повече от 130 души, но в избирателния списък, окачен на вратата на кметството, фигурират 306 имена.     Хората ги няма - пръснати са из Европа, повечето в Германия. Но и в Америка има цели семейства, има и доста изселници в Турция, които от март до октомври са си в България и си стягат къщите\", обяснява кметът. Гурбетчиите са предимно строители и когато през зимата работата по обектите замре, те се прибират у дома. \"И в България се строи много, но парите са малко, а и често работодателите мамят мъжете, не им плащат и те затова бягат на Запад\", допълва Юсеин.     Казва, че работа на село за никого няма, малкото активни пенсионери се занимават с животновъдство. Един човек работи в кметството по програмата за временната заетост, но и неговият договор приключва през август. Има обаче библиотекарка на щат, която би трябвало да си е на работното място, а е неоткриваема. Читалището и кметството си поделят обща сграда, а тя е заключена. След затварянето на училището предприемчив човек открил шивашки цех, мъчил се около 2 години с 5-6 шивачки и се отказал - невъзможно било да намери млади хора и да разшири производството. В началото беше фитнесът Училището в село Брезен е закрито още през 2002. Младите хора са не повече от двама-трима, около 30-годишни, гледат животни и по цял ден препускат по ливадите след тях, обяснява Юсеин. Но пък в двора на смълчаното някогашно училище са монтирани фитнес уреди. На тревясалата площадка са налични два, третият е бил отнесен с неговото съгласие в друго нуждаещо се село. И това е първият европейски проект, реализиран в Брезен, въздъхва кметът. Само дето уредите ръждясват, понеже няма кой да ги ползва. До тях няма пътека. За да стигне човек до фитнес площадката, трябва да откачи панел от ръждивата ограда и да скочи надолу в бурените. Екзотичното съоръжение е част от мащабния проект на община Ардино за \"осъвременяване на спортната инфраструктура чрез изграждане и ремонт на спортни обекти, доставка и монтаж на спортни уреди\". Общата му стойност е 4 738 530 лева и обхваща 19 села, сочи справка от документацията.  В него са включени изграждането на мултифункционални игрища в шест села, основен ремонт и пристройка на спортна зала в Ардино, изграждане на спортен център и ремонт на стадиона в голямото село Бял извор и т.н. А масите за тенис на открито и фитнес уредите се появяват в почти всяко село на територията на планинската община.     Амбициите на Ардино за създаване на спортни навици сред населението, туристите и хората с увреждания не са от вчера. В края на юли 2013 е подписан договорът за осъвременяване на спортната инфраструктура чрез изграждане и ремонт на обектите, доставка и монтаж на уреди. Проектът е одобрен по мярка 321 \"Основни услуги за населението и икономиката в селските райони\" от Програмата за развитие на селските райони 2007-2013. На церемонията по подписването на договора специален гост бе и трикратният олимпийски шампион по вдигане на тежести Наим Сюлейманоглу, емигрант в Турция и вече покойник. Битката за водата Това, че до фитнес уредите няма пътека, се оказва малка беда в сравнение с другите грижи на хората. Канализация за отпадни води в село Брезен все още няма, септичните ями са неотменен елемент за къщите. До неотдавна и водоснабдяването е било проблем. Мъката приключила в първия мандат на кмета, тогава всяка къща получила водомер, а хората в селото започнали много сериозно да пестят водата. Защото за тях тя била течно съкровище, което не бива да се разхищава, а и цената ѝ била висока. Сега предстои подмяна на водопроводната мрежа в общо три села, в това число и в Брезен, проектът е финансиран от Европейския земеделски фонд за развитие на селските райони. Общата му стойност е малко над 4, 6 млн. лева, новите тръби трябва да са факт до края на юни 2021, съобщава табелата пред сградата на кметството.     Дали водата и европейските пари по проектите ще върнат младите хора в селото? Мюмюн Юсеин е скептичен. \"Едва ли, те устроиха живота си в уредени държави, получават пари, каквито в България никога няма да вземат. Децата им учат в добри училища и университети и вече са истински европейци\", казва кметът.  ", "date": "2019.05.26", "title": "В село Брезен няма живот. Но има фитнес."}
{"url": "http://www.classa.bg/%D1%81%D0%B2%D1%8F%D1%82/item/395952-%D0%BC%D0%BE%D0%B4%D0%B5%D1%80%D0%BD%D0%B0%D1%82%D0%B0-%D0%BD%D0%BE%D1%80%D0%B2%D0%B5%D0%B6%D0%BA%D0%B0-%D0%BF%D1%80%D0%B8%D0%BA%D0%B0%D0%B7%D0%BA%D0%B0-%D1%88%D0%B0%D0%BC%D0%B0%D0%BD%D1%8A%D1%82-%D0%B8-%D0%BA%D1%80%D0%B0%D0%BB%D1%81%D0%BA%D0%B0%D1%82%D0%B0-%D0%B4%D1%8A%D1%89%D0%B5%D1%80%D1%8F", "text": "    Тази ретро броилка, която си казвахме като деца през 80-те години, може да послужи като прекрасен, макар и не особено красноречив спойлер за историята, която следва да прочете. В случая никой от читателите няма да \"изгори\". Единственият, който губи в играта, е истинска царска дъщеря. Тя се казва Мерта Луизе и е принцеса на едно, да го наречем, ледено царство... Но да започнем историята от по-рано. Тоест от \"имало едно време\". А имало едно време едно кралство-господарство далече, далече на север, където из горите бродели лосове, тролове и хулдри, а Северното сияние обагряло с акварелни цветове нощното зимно небе. В тази мистериозна северна страна, известна като Норвегия, през далечнната зима на 1905 г. се възкачил на трона датски принц на име Хокон. Той царувал славно и честито до смъртта си през 1957 г.     Както традицията повелява, Хокон VII бил наследен от първородния си син Олав. Олав също царувал славно и честито в продължение на тридесетина година, като междувременно царството му станало много, ама много богато. През 1991 г. на трона застъпил синът му Харалд V, който е и понастоящем крал на Норвегия. Историята на норвежкото монархическо семейство може и да не е толкова забележителна откъм възходи и падения като тази на британското, но дворцовите скандали в тази част на Европа сe разиграват като рейтингов сериал - нещо средно между \"Дързост и красота\", \"Как се запознах с майка ви\" и \"Теория за големия взрив.\" Първият \"голям взрив\" в най-новата история на норвежкото кралско семейство, се дължи на престолонаследника принц Хокон. На 1 декември 2000 г. той обявява на нарочна пресконференция, че е сложил семейния годежен пръстен на пръста на момичето, с което ходи вече от една година.   Тя се казва Мете-Марит. И е разведена. А да, и има син на три години.     И само между другото, бившият й е осъден за насилие, шофиране в нетрезво състояние и притежание на кокаин... Норвегия се изправя на нокти. Изборът на бъдеща кралица не би скандализирал толкова поданиците на Харалд V, ако не са притеснителните факти за Мете-Марит, които се появяват в нейна неофициална биография, публикувана 2 години след сватбата й с принца. Авторът Ховард Мелнес твъди, че намеренията му са били да опише една романтична, нетрадиционна любовна история \"като от приказките\". Читателят обаче остава с впечатлението, че новата принцеса е взела твърде много от образа на Пепеляшка, а партитата \"наркотици на разположение\" са били редовна част от бунтарските й младежки години. Напук на всичко, семейството на Хокон и Мете-Марит се радва на щастлив брачен живот вече 19 години. Единствената по-притеснителна вест, която напоследък се е появявала в медиите, отразява скучния медицински факт, че принцът ще се подложи на операция за отстраняването на костно образование във външния слухов канал.     По-голямата сестра на престолонаследника обаче солидно компенсира интереса на таблоидите към живота в кралското семейство.   Родена през 1971 г. дъщеря на крал Харалд V и кралица Соня, принцеса Мерта Луизе е лъчезарно и много, ама много умно момиченце. Първоначално родителите й я пращат да учи литература в Оксфорд, но Мерта Луизе не завършва образованието си. Вместо това се връща в Осло, получава диплома за физиотерапевт и се специализира в т.нар. Розен-метод (разработен от американката Марион Розен, той би трябвало да помага на човек да се освободи от физическата болка със силата на мислите и чувствата). През 2002 г. принцесата отдава тялото и сърцето си на Ари Бен, писател със съмнителни литературни качества. Три години преди сватбата младоженецът е направил големия си пробив на литературния пазар със сборника си с разкази, озаглавен \"Тъжен като задник\". В семейството се раждат три момичета, всичките - с двойни първи имена.     През 2007 г. Мерта Луизе, силно вдъхновена от семитската богиня на плодородието Астарте, основава център за алтернативни лечителски техники. В медийните си изяви за рекламиране на центъра си тя твърди, че вижда ангели и дори разговаря с тях. Отначало обществеността отдава тези нейни изказвания на прекалената й духовност и чувствителност.  Теолозите и някои политици обаче започват да се дразнят от тези фантасмагории и дори излизат с официално искане Мерта Луизе да се \"отпише\" от лютеранската църква. Тя обаче вдига летвата - в интервю от 2010 г. вече заявява, че може да контактува и с мъртвите. Мерта Луизе не е момиче, което се съобразява с разпорежданията на другите, нито иска придворна прислуга, рубини и каляски. Вместо това тя иска да бъде писателка. Но не такава като мъжа си, с когото се развежда през 2016 г. Раздялата им остава някак на заден план, защото по това време принцесата вече Е станала известна писателка и то не само в собствената си страна. Книгите й са на езотерична тематика и в тях се говори предимно за ангели и духовни прозрения. Авторката силно вярва, че много неща й се \"дават\" отгоре и тя е длъжна да ги сподели с колкото се може повече хора. Още в заглавието на последната си книга, която излиза миналата година, принцесата твърди, че се е родила като хиперсензитивна личност или HSP. Ако се чудите каква е тази личност, да знаете, че не е някой като Тити Папазов. HSP-тата имат по-различна нервна система от останалите хора, благодарение на което са в състояние да обработват данните, получени чрез сетивата, на по-дълбоко ниво. Общата картина за нас е съвкупност от елементи за тях. Разбира се, на принцеса, дарена с подобна свръхестествена сензитивност, не отива някак да се влюбва в \"простосмъртни\" мъже. Ето защо новината за новия любим на Мерта Луизе не слиза от заглавните страници на скандинавските издания. А той е се казва Дурек Верет, на 44 години е, американец по паспорт, и... шаман по \"призвание\". Медиите не пропуснаха да обърнат внимание на артистичните им снимки с пъстри дрехи на естествен флорален фон, които тя публикува в личния си Инстаграм профил. Шаманът твърди, че е получил титлата си, преминавайки през трудни изпитания в различни извънземни измерения. Освен това смята, че притежава способността да подмладява хората, като пренарежда атомите им, да лекува някои заболявания и да \"говори\" с духовете на мъртвите. Дурек е \"духовен учител\" на актрисата Гуинет Полтроу, която от години се занимава с търговия на всевъзможни продукти и услуги за здравословно хранене, чиста козметика, алтернативни медицински практики и \"холистичен начин на живот\", през платформата си Goop. Профилите на шамана в социалните мрежи изобилстват от негови снимки с популярни личности. Знам какво си мислите - търкулнало се гърнето и си намерило похлупака. Предполага се, че принцесата е била клиентка на шамана, преди връзката им от спиритуална да се превърне в романтична. Но сега Мерта Луизе е толкова отдадена на връзката им, че е готова да размаха гневно пръст на всеки, който дръзне да критикува избора й на мъж. Само преди няколко дни двойката тръгна на турне под наслова \"Принцесата и Шамана\" из пет града в Дания и Норвегия. Въпреки че жадната за сензации и чудеса публика не би се замислила много-много преди да плати 1000 крони (200 лв) входна такса, за да слуша как се лекува псориазис и бъбречна недостатъчност със силата на мисълта, хората на науката предупреждават, че вероятно става дума за колосална и опасна измама. И докато учените са откровено скептични, кралското семейство приема ситуацията по дипломатически резервирано-радушен начин. Запитан какво мисли за връзката на дъщеря си с Дурек Верет, крал Харалд отговаря лаконично: \"Хубаво е, че си е намерила приятел\"...", "date": "2019.05.26", "title": "Модерната норвежка \"приказка\": Шаманът и кралската дъщеря"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/395953-%D0%B9%D0%BE%D1%82%D0%BE%D0%B2%D0%B0-%D0%B2-%D0%B5%D0%B2%D1%80%D0%BE%D0%BF%D0%B0-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B8%D0%B7%D0%BF%D1%80%D0%B0%D1%82%D0%B8%D0%BC-%D0%B3%D1%80%D0%B0%D0%BC%D0%BE%D1%82%D0%BD%D0%B8-%D1%85%D0%BE%D1%80%D0%B0,-%D1%81%D1%8A%D1%81-%D1%81%D0%B8%D0%BB%D0%BD%D0%B0-%D0%B2%D0%BE%D0%BB%D1%8F-%D0%B7%D0%B0-%D0%BF%D1%80%D0%BE%D0%BC%D1%8F%D0%BD%D0%B0", "text": "„Гласувах за знаещите и грамотни хора, които трябва да изпратим в Европа, а не хора, които вдигат само лозунги. Гласувах за хора със силна воля и кураж да променят Европа, които владеят най-голямото изкуство - да търсят и намират съюзници. Няма значение от коя страна идваш - малка или голяма, важното е да знаеш какво искаш и как да го отстояваш.\" Това заяви вицепрезидентът Илияна Йотова пред журналисти, след като гласува на изборите за български представители в Европейския парламент. Според вицепрезидента е необходима промяна в европейските политики и тяхното съдържание. „Трябват по-координирани политики в сферата на сигурността, на отбраната, на миграцията\", изтъкна Илияна Йотова. „На прага сме на приемането на следващата Многогодишна финансова рамка на съюза. От това как ще бъдат разпределени средствата зависи как ще се развива Европа през следващите пет години\", заяви вицепрезидентът. Илияна Йотова е категорична, че по-лоша от липсата на реформа в Европейския съюз е инерцията, в която той се намира в момента. На въпрос ще успее ли България да се пребори с „акулите\" в ЕС, вицепрезидентът посочи, че това зависи от 17-те българи, които ще изпратим в Европарламента, от правителството и позициите, които отстоява в Съвета, от следващия български еврокомисар. „Надявам се следващият български еврокомисар да бъде резултат от публичен дебат, а не кабинетно решение, от което след това да се срамуваме\", заяви Илияна Йотова. Вицепрезидентът посочи, че би било добре той да отговаря за разширяването, предвид успешното Българско председателство на Съвета на ЕС. „България е най-добрият посредник между ЕС и страните от Западните Балкани\", отбеляза Илияна Йотова. Вицепрезидентът призова всички, които не са гласували, да дадат своя глас, защото „трябва да имаме самочувствието, че ние променяме Европа\". Илияна Йотова посочи негативната кампания срещу ЕС като фактор много граждани да не гласуват.", "date": "2019.05.26", "title": "Йотова: В Европа трябва да изпратим грамотни хора, със силна воля за промяна"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395940-%D0%B4%D0%B8%D0%BC%D0%B8%D1%82%D1%8A%D1%80-%D0%BD%D0%B8%D0%BA%D0%BE%D0%BB%D0%BE%D0%B2-%D0%B3%D0%BB%D0%B0%D1%81%D1%83%D0%B2%D0%B0%D0%BC-%D0%B7%D0%B0-%D1%81%D0%B8%D0%BB%D0%B5%D0%BD-%D0%B1%D1%83%D1%80%D0%B3%D0%B0%D1%81-%D0%B2-%D0%B5%D0%B2%D1%80%D0%BE%D0%BF%D0%B0", "text": "Важно е да се гласува, за да имаме силна гражданска позиция, за да имаме по-сериозна тежест, когато имаме претенции към тези, които ни управляват и към тези, от които зависи нашия живот, заяви Николов „Гласувам за силен Бургас в Европа, за по-голяма представителност и присъствие, защото бургазлии са не по-малко европейци и заслужават още по-добро качество на живот”, заяви кметът Димитър Николов.  Той упражни правото си на глас в Професионалната гимназия по автотранспорт.  „Важно е да се гласува, за да имаме силна гражданска позиция, за да имаме по-сериозна тежест, когато имаме претенции към тези, които ни управляват и към тези, от които зависи нашия живот”, заяви Николов. На влизане в избирателната секция той бе поздравяван от бургазлии.    ", "date": "2019.05.26", "title": "Димитър Николов: Гласувам за силен Бургас в Европа"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/395941-%D0%B9%D0%BE%D1%88%D0%BA%D0%B0-%D1%84%D0%B8%D1%88%D0%B5%D1%80-%D0%B8%D0%B7%D1%82%D0%BE%D1%87%D0%BD%D0%BE%D0%B5%D0%B2%D1%80%D0%BE%D0%BF%D0%B5%D0%B9%D1%86%D0%B8%D1%82%D0%B5-%D1%81%D0%B5-%D1%87%D1%83%D0%B2%D1%81%D1%82%D0%B2%D0%B0%D1%82-%D1%85%D0%BE%D1%80%D0%B0-%D0%B2%D1%82%D0%BE%D1%80%D0%B0-%D0%BA%D0%BB%D0%B0%D1%81%D0%B0", "text": "Преди петнадесет години се състоя голямото разширяване на ЕС на изток, придружено от много надежди. Не може да се каже, че оттогава насам Източна и Западна Европа са станали много по-близки, особено не психологически. Наистина, богатството в Източна Европа се увеличи, но разликата между Запада и Изтока остава голяма. Източна Европа преживя масова емиграция, особено на младите хора, която в някои страни прилича на почти обезлюдяване. От друга страна, това движение на населението и свързаните с него финансови парични преводи за страните на произход допринесоха значително за икономическото подобряване на ситуацията там. Още преди голямото разширяване на Изток през 2004 г., на двете срещи на върха в Амстердам и Ница старите държави членки трудно успяваха да се впуснат в новата реалност на един много по-голям разширен на Изток ЕС и съответно да адаптират своите съвместни институции и финансови трансфери.  Тази форма на отхвърляне на реалността от страна на европейците изглежда продължава до днес, само че сега засяга старите и новите държави членки еднакво, пише в свой коментар за германския делови всекидневник Handelsblatt бившият германски външен министър Йошка Фишер. По това време налице бе една паневропейска надежда за бъдещето. Изтокът и Западът очакваха едно обединение на континента след края на Студената война - в мир и просперитет. Днес реалността изглежда различна. На мястото на оптимизма за бъдещето по онова време сега цари дълбоко разделение между Изтока и Запада и продължаващи противоречия по отношение на основните ценности. След петнадесет години източноевропейците се чувстват повече от всякога граждани на ЕС от втора класа, а западноевропейците се считат в новите държави членки за арогантни и егоцентрични при защитата на своите интереси. Западноевропейците, от друга страна, се оплакват от липсата на благодарност и солидарност от източноевропейците, например по отношение на имиграцията. На Запад все по-често се създава впечатлението, че на Изток върховенството на закона и разделението на властите сега се считат за западноевропейски странности, а не за задължителни европейски ценности, върху които се основава цялата същност на ЕС и най-вече нейната материална солидарност. Виктор Орбан, унгарският министър-председател, силно мечтае за целта си за „нелиберална демокрация\", в която мнозинството е всичко, а малцинството - нищо, и всъщност изглежда вярва, че Европейският съюз и неговата задължителна солидарност могат да се основават на това. Той ще греши. В тези абсурдни идеи, както и в различните опити за ограничаване на независимостта на съдебната власт, сега става особено видимо разделянето на ЕС на Изток и Запад, което бе счетено за невъзможно само преди няколко години. Между Изтока и Запада се прокрадна дълбоко нормативно противоречие за основите на ЕС, което няма да бъде преодоляно в краткосрочен план. Това усилие ще отнеме време, много време и взаимно разбирателство, но не и с цената дори на частично изоставяне на основополагащите принципи на общия съюз. ЕС няма да има бъдеще като националистически проект, защото ЕС исторически бе изграден срещу авторитарните диктатури и национализма в Европа. Ако искате нещо различно, трябва да знаете какви ще са последствията, а именно - унищожаването на европейския проект, пише Фишер. Краят на Студената война и разширяването на ЕС на изток създадоха много работни места в новите държави членки чрез инструмента на преките инвестиции на западноевропейската автомобилна индустрия в Източна Европа, не само подобрявайки материалното състояние на тези страни, но и създавайки европейска автомобилна индустрия, от които междувременно двете европейски части зависят еднакво, която толкова съществено свързва Западна и Източна Европа. Какво още казва Фишер за тази индустрия", "date": "2019.05.26", "title": "Йошка Фишер: Източноевропейците се чувстват хора втора класа"}
{"url": "http://www.classa.bg/%D1%81%D0%B2%D1%8F%D1%82/item/395942-%D1%82%D1%80%D1%8A%D0%BC%D0%BF-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%B4%D0%B0-%D0%B2%D1%8F%D1%80%D0%B2%D0%B0-%D0%BD%D0%B0-%D0%BA%D0%B8%D0%BC-%D1%87%D0%B5%D0%BD-%D1%83%D0%BD", "text": "Американският президент Доналд Тръмп отново дава доверието си на лидера на Северна Корея Ким Чен-ун въпреки последните напрежения между двете държави. \"Северна Корея изстреля няколко малки оръжия, които обезпокоиха някои от моите хора и други, но не и мен. Аз имам доверие, че Председателят Ким ще удържи да обещанието си към мен\", написа Тръмп  в Twitter в неделя (местно време) по време на държавното си посещение в Япония. Посланието влезе в противоречие с изявлението на президентския съветник за националната сигурност Джон Болтън, който заяви пред репортери вчера, че изпитанията на ракети с малък обсег са нарушение на резолюциите на Съвета за сигурност, отбелязва AP.  Тръмп и Ким се видяха на две срещи на върха в Сингапур и Ханой, като втората среща в Ханой се провали. Северна Корея обвързва основния ангажимент на Ким за ядрено разоръжаване с редица условия, включително разхлабване на санкциите. Тръмп се е усмихнал, когато Ким е атестирал на потенциалния му противник  на президентските избори следващата година - демократа и бивш вицепрезидент Джо Байдън, по нисък „коефициент на интелигентност\", продължи Тръмп. „Може би с това ми изпраща сигнал“, пита Тръмп. През последните дни Байдън реагира на опитите на Северна Корея и заяви, че не е чудно, че Северна Корея предпочита Тръмп да е американски президент, защото имал склонност към диктаторите.", "date": "2019.05.26", "title": "Тръмп продължава да вярва на Ким Чен-ун"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395943-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D1%81-%D0%BF%D1%8A%D1%80%D0%B2%D0%B0-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F-%D0%B7%D0%B0-%D1%81%D0%B0%D0%BC%D0%BE%D0%BB%D0%B5%D1%82%D0%BD%D0%B0%D1%82%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BA%D1%80%D0%B0%D0%B9-%D0%B8%D1%85%D1%82%D0%B8%D0%BC%D0%B0%D0%BD", "text": "\"Самолетът е излетял от летището край село Черньово, след което е станало нещо. Това е информацията към момента\", Това съобщиха от полицията, цитирани от Дир.бг по повод инцидента, при който загинаха двама души. Мъжът е пилотирал самолета, а жената е била спътничка. Сигналът за случилото се е подаден около 11.30 часа. На мястото са изпратени две линейки.      Спешните медици са установили, че телата на жертвите са обгорели. Тежкият авио инцидент е станал на запад от Ихтиман, където има летище за наемане на самолети, уточнява bTV. Пилот и пътничка са загинали след излитане и издигане на 800 метра. Самолетът изпада в свредел по показания на очевидци. Това е шести смъртен случай в малката авиация от началото на годината след инцидентите в Македония и Оризари. От ГД ГВА звеното за разследване на авиационни произшествия пътуват към мястото. В 11.32 ч, Спешна помощ получава сигнал, че самолет е паднал и се е запалил. Веднага тръгват екипи от Ихтиман и Костенец. От МВР потвърждават, че има двама загинали.", "date": "2019.05.26", "title": "Полицията с първа информация за самолетната катастрофа край Ихтиман"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395944-%D1%81%D0%BF%D0%B0%D0%B4%D0%BD%D0%B0%D1%85%D0%B0-%D0%BF%D0%BE%D1%80%D1%8A%D1%87%D0%BA%D0%B8%D1%82%D0%B5-%D0%B7%D0%B0-%D1%84%D0%B8%D0%BB%D0%B5-%D0%B5%D0%BB%D0%B5%D0%BD%D0%B0,-%D0%B3%D0%B5%D0%BD%D0%B5%D1%80%D0%B0%D0%BB%D1%81%D0%BA%D0%B0-%D0%B3%D0%BE%D0%B7%D0%B1%D0%B0-%D0%BD%D0%B5-%D0%BC%D1%8A%D1%80%D0%B4%D0%B0-%D0%BE%D1%82-%D0%B2%D1%8A%D1%80%D1%85%D0%B0", "text": "Кулинарното състезание за специалитетите на шеф БЛИЦ от час на час става се по-оспорвано. Поръчките за Генералска гозба и Филе Елена, продължават да растат. Налице е и тенденцията на увеличаване на интереса към останалите специалитети. На 26 май в цяла България се провеждат европиршества и гощавки, на които е поканено целокупното пълнолетно население, включително сънародниците и гурбетчиите из Европа. Менюто е изобилно и включва добре познати нашенски специалитети. Някои от тях си имат твърди фенове, които си ги поръчват още от вратата. Други влизат в менюто с нови имена, но също разчитат на повишен интерес от страна на клиентите. Конкуренцията за предпочитанията им се изостри рязко през последните дни и разпали апетита. В обедните поръчки за специалитетите на шеф БЛИЦ няма промяна в топ 3: Генералска гозба, Филе Елена и Мераклийски тас кебап. Расте интересът към Каракачански сач.    Ето какви са резултатите от четвъртата кулинарна сводка към 13.00 часа:     Генералска гозба - 33,8    Филе Елена - 29,1    Мераклийски тас кебап - 15,6    Специалитет по аптекарски - 3,4    Каракачански сач - 3,9    Патриотична разядка - 2.0    Хайдушко мезе - 1,5    Азбучно плато - 1,3    Агнешки главички - 3,1", "date": "2019.05.26", "title": "Спаднаха поръчките за Филе Елена, Генералска гозба не мърда от върха"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395945-%D0%B1%D1%83%D0%BC-%D0%B2-%D0%BF%D0%BE%D1%80%D1%8A%D1%87%D0%BA%D0%B8%D1%82%D0%B5-%D0%B7%D0%B0-%D0%B3%D0%B5%D0%BD%D0%B5%D1%80%D0%B0%D0%BB%D1%81%D0%BA%D0%B0-%D0%B3%D0%BE%D0%B7%D0%B1%D0%B0-%D0%B8-%D1%84%D0%B8%D0%BB%D0%B5-%D0%B5%D0%BB%D0%B5%D0%BD%D0%B0", "text": "Поръчките за специалитетите в заведението на шеф БЛИЦ не спират да валят и напреварата на върха остава все така напрегната. Разликата между двамата фаворити - Генералска гозба и Филе Елена продължава да е в рамките на 2-3%. Запазва се и тенденция на ръст в поръчките за Каракачанския сач. На 26 май в цяла България се провеждат европиршества и гощавки, в които участват все повече пълнолетни българи, включително сънародниците и гурбетчиите из Европа. Менюто е изобилно и включва добре познати нашенски специалитети. Някои от тях си имат твърди фенове, които си ги поръчват още от вратата. Други влизат в менюто с нови имена, но също разчитат на повишен интерес от страна на клиентите. Конкуренцията за предпочитанията им се изостри рязко в изборния ден. Следете постоянно как се развиват поръчките в звездния ресторант на шеф БЛИЦ, за да не изпуснете какво се случва с някое от блюдата. Очаква се посещаемостта на масовото заведение на шеф БЛИЦ към края на изборния ден да достигне около 34%.    Ето какви са резултатите от петата кулинарна сводка към 14.00 днес:     Генералска гозба - 30,5    Филе Елена - 27,3    Мераклийски тас кебап - 14,1    Каракачански сач - 7,2    Специалитет по аптекарски - 2,99    Патриотична разядка - 1,2    Хайдушко мезе - 1,1    Азбучно плато - 1,2    Агнешки главички - 4,4", "date": "2019.05.26", "title": "Бум в поръчките за Генералска гозба и Филе Елена"}
{"url": "http://www.classa.bg/%D1%81%D0%B2%D1%8F%D1%82/item/395946-%D1%82%D1%80%D1%8A%D0%BC%D0%BF-%D1%89%D0%B5-%D0%BE%D0%B1%D0%B6%D0%B0%D0%BB%D0%B2%D0%B0-%D0%B1%D0%BB%D0%BE%D0%BA%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D1%80%D0%B5%D0%B4%D1%81%D1%82%D0%B2%D0%B0-%D0%B7%D0%B0-%D1%81%D1%82%D0%B5%D0%BD%D0%B0%D1%82%D0%B0-%D0%BD%D0%B0-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D1%81-%D0%BC%D0%B5%D0%BA%D1%81%D0%B8%D0%BA%D0%BE", "text": "Американският президент Доналд Тръмп заяви, че ще обжалва решението на съда, което блокира отпускането на средства за изграждането на участъци от стената на границата с Мексико. Федералният съд на Калифорния реши да наложи временна забрана за използване на средства от Министерството на отбраната за заплащане на стената на границата с Мексико. Това решение е насочено срещу сигурността на границите и в полза на престъпността, наркотиците и трафика на хора, написа Тръмп в Туитър. На 10 април Пентагонът подписа договори на стойност близо един милиард долара с две компании за изграждане на стена на границата между САЩ и Мексико. Доналд Тръмп обяви извънредно положение на границата, за да използва около 6,4 млрд. долара, предназначени за други цели за изграждане на бариери на границата, заобикаляйки Конгреса. Според конституцията, именно законодателите трябва да одобрят всички бюджетни разходи. Тази стъпка вече е оспорена в съда.", "date": "2019.05.26", "title": "Тръмп ще обжалва блокирането на средства за стената на границата с Мексико"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/395947-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%B5-%D0%BE%D0%B1%D1%80%D0%B0%D0%B7%D1%83%D0%B2%D0%B0%D0%BB%D0%B0-15-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D1%81%D1%82%D0%B2%D0%B0-%D0%B7%D0%B0-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D1%8F-%D0%BF%D1%80%D0%BE%D1%82%D0%B8%D0%B2-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8%D1%82%D0%B5-%D0%BF%D1%80%D0%B0%D0%B2%D0%B0", "text": "Към 11 часа са образувани 15 досъдебни производства за престъпления против политическите права, от които 1 е прекратено поради липса на доказателства за извършено престъпление. Това информират от Прокуратурата. По разследваните понастоящем 14 производства няма привлечени обвиняеми лица. Те са образувани в районните прокуратури в Бургас, Сливен /2/, Елена, Павликени, Провадия, Търговище /2/, Велинград, Казанлък, Козлодуй, Перник, Айтос и Плевен. Образувани са и 2 досъдебни производства с предмет чл. 216 НК /Стара Загора и Добрич/. Разследват се посегателства върху помещения, ползвани от политически партии, като в Добрич районната прокуратура е внесла обвинителен акт, след проведено бързо производство. Обвинението касае умишлено счупване на витринни стъкла на партиен клуб. Прокурорските преписки за проверка по сигнали за извършени престъпления против политическите права са 143. От тях по 100 е постановен отказ за образуване на наказателно производство, а по 43 продължава извършването на проверка по реда на чл. 145 ЗСВ. За сравнение, при предните избори за Европейски парламент /2014 г./, образуваните досъдебни производства са били 21, а преписките за проверки по сигнали - 535. В цялата страна продължава дежурството във всички прокуратури, както и в 11-те териториални отделения на районни прокуратури. В 12 часа днес се проведе и координационно съвещание на Националното междуведомствено звено, създадено от ПРБ, МВР и ДАНС, в което участваха главният прокурор, министърът на вътрешните работи и председателят на ДАНС.", "date": "2019.05.26", "title": "Прокуратурата е образувала 15 производства за престъпления против политическите права"}
{"url": "http://www.classa.bg/%D1%81%D0%B2%D1%8F%D1%82/item/395948-%D0%BC%D0%B5%D0%B6%D0%B4%D1%83-%D0%B8%D1%80%D0%B0%D0%BD-%D0%B8-%D1%81%D0%B0%D1%89-%D0%BD%D1%8F%D0%BC%D0%B0-%D0%B4%D0%B0-%D1%81%D0%B5-%D1%81%D1%82%D0%B8%D0%B3%D0%BD%D0%B5-%D0%B4%D0%BE-%D0%B2%D0%BE%D0%B9%D0%BD%D0%B0", "text": "Въпреки напрежението между двете държави до военни сблъсъци между САЩ и Иран няма да се стигне. Това мнение изказа Алекс Алексиев, международен анализатор, председател на Центъра за балкански и черноморски изследвания, в  Гостът отбеляза, че промените, наложени по време на 2-годишното управление на Тръмп до момента, са положителни. „Това, което правеха китайците, наистина беше недопустимо. Те задължаваха например фирми да им предоставят технологиите си, преди да бъдат пуснати на китайския пазар. Нещо трябваше да се направи в това отношение, може би Тръмп обаче го прави прекалено радикално“. Според анализатора изходът на търговската война зависи до голяма степен от това докъде ще се прострат санкциите на Белия дом срещу китайската компания Huawei. “Това е индиректен удар срещу европейските намерения да използват дружеството за внедряването на 5G мрежата“. Европа е в много неизгодно положение от гледна точка на самата технология, тъй като тя няма собствени възможности да я създаде, коментира Алексиев, като добави, че в много отношения Старият континент е по-зависим от американците, отколкото Китай. „Не е ясно какво ще се случи, по-вероятно е все пак да се намери някакъв компромис“.  ", "date": "2019.05.26", "title": "Между Иран и САЩ няма да се стигне до война"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395949-%D0%BF%D0%B0%D1%82%D1%80%D0%B8%D0%B0%D1%80%D1%85-%D0%BD%D0%B5%D0%BE%D1%84%D0%B8%D1%82-%D0%B3%D0%BB%D0%B0%D1%81%D1%83%D0%B2%D0%B0-%D1%81%D0%BB%D0%B5%D0%B4-%D0%B1%D0%BE%D0%B6%D0%B5%D1%81%D1%82%D0%B2%D0%B5%D0%BD%D0%B0%D1%82%D0%B0-%D0%BB%D0%B8%D1%82%D1%83%D1%80%D0%B3%D0%B8%D1%8F-%D0%BF%D0%BE-%D0%BF%D0%BE%D0%B2%D0%BE%D0%B4-%D0%BD%D0%B5%D0%B4%D0%B5%D0%BB%D1%8F-%D0%BD%D0%B0-%D1%81%D0%B0%D0%BC%D0%B0%D1%80%D1%8F%D0%BD%D0%BA%D0%B0%D1%82%D0%B0", "text": "Той благопожела спорен и успешен ден на трудещите се в секционната комисия и сподели надеждите си изборите да минат мирно и без проблем       Негово Светейшество Българският патриарх и Софийски митрополит Неофит упражни правото си на глас в провеждащите се днес избори за Европейски парламент. Той гласува в първа секциионна избирателна комисия в Шесто основно училище “Св. Седмочисленици” в София, съобщиха от Св. Синод, предаде БГНЕС. Светейшият патриарх даде вота малко след Божествената литургия по повод Неделя на Самарянката. Той благопожела спорен и успешен ден на трудещите се в секционната комисия и сподели надеждите си изборите да минат мирно и без проблеми.", "date": "2019.05.26", "title": "Патриарх Неофит гласува след Божествената литургия по повод Неделя на Самарянката"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395934-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D1%81-%D0%B2%D0%B0%D0%B6%D0%BD%D0%BE-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D0%B5-%D0%B7%D0%B0-%D0%BF%D1%83%D0%B1%D0%BB%D0%B8%D0%BA%D1%83%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B5%D0%BA%D0%B7%D0%B8%D1%82%D0%BF%D0%BE%D0%BB%D0%BE%D0%B2%D0%B5%D1%82%D0%B5", "text": "Забраната за публикуване на екзитполове да отпадне, но не от сутринта, а може би от 12 или 14 часа. Това каза вицепремиерът и лидер на ВМРО Красимир Каракачанов, след като пусна бюлетината си в столичното 134- то СУ \"Димчо Дебелянов\". Той отиде до урните заедно с жена си.                     \"С отпадането на забраната ще се стимулира да гласува този, който види, че кандидатът му води, както и този, който види, че неговият избор изостава\", каза Каракачанов и посочи, че българинът е изобретателен в различните класации, които измисля, за да заобиколи забраната. \"Гласувах за България, за да се чува българският глас в Европейския парламент, защото трябва да се защитават българските интереси. Всеки има едно семейство и това е България\", каза Каракачанов и посочи, че е недопустимо да изпуснеш самолета си при най-важното гласуване за пакета \"Мобилност\"", "date": "2019.05.26", "title": "Каракачанов с важно предложение за публикуването на екзитполовете"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395935-%D1%86%D0%B8%D0%BA-6,84-%D0%B8%D0%B7%D0%B1%D0%B8%D1%80%D0%B0%D1%82%D0%B5%D0%BB%D0%BD%D0%B0-%D0%B0%D0%BA%D1%82%D0%B8%D0%B2%D0%BD%D0%BE%D1%81%D1%82-%D0%BA%D1%8A%D0%BC-10-%D1%87%D0%B0%D1%81%D0%B0", "text": "Общо 439 088 души са гласували до 10.00 часа в днешния изборен ден, което прави 6,84% избирателна активност. Тя е по-ниска в сравнение с предходните избори за Европейски парламент, провели се през 2014 година, когато е била 7,62%. Най-висока е избирателната активност в Кърджали (19,91%), а най-ниска - във Варна (5,51%). Данните бяха съобщени на редовния брифинг на Централната избирателна комисия (ЦИК), предаде БГНЕС. В 23 МИР София активността до 10.00 часа е 5,43%, в 24 - 4,06%, а в 25 - 5,06%. За 26 МИР София област активността е 7,56%. „В тези часове е нормално активността да бъде по-ниска. Надяваме се, че ще се увеличи\", заяви Александър Андреев, един от говорителите на ЦИК. До този момент общият брой на сигналите и жалбите е 27, които са свързани предимно с организацията в изборния ден, както и с избирателните права на гражданите. 5 от тях са свързани и с машинното гласуване. „Няма жалби и сигнали, които да имат по-сериозен характер по отношение на изборния процес\", увери Таня Цанева от комисията. Тя подчерта, че към момента в общо 7 секции от различни градове на страната машинният вот е отменен, а в столичния квартал „Подуяне\" е регистриран случай на разменени машините за гласуване в две секции, което ще наложи ръчно преброяване на хартиените разписки от тях.", "date": "2019.05.26", "title": "ЦИК: 6,84% избирателна активност към 10 часа"}
{"url": "http://www.classa.bg/%D1%81%D0%B2%D1%8F%D1%82/item/395936-%D0%B8%D0%B3%D1%80%D0%B8-%D0%B8-%D0%BF%D1%80%D0%B8%D0%BB%D0%BE%D0%B6%D0%B5%D0%BD%D0%B8%D1%8F-%D0%B1%D0%BE%D1%80%D1%8F%D1%82-%D0%B4%D0%B5%D0%B7%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F%D1%82%D0%B0-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%B8%D0%B7%D0%B1%D0%BE%D1%80%D0%B8%D1%82%D0%B5", "text": "Европейските институции създадоха специалнао Оперативна група за стратегическа комуникация \r\n Едно от най-големите предизвикателства пред организацията на избори в последите години са фалшивите новини. Европейските институции ги посочиха за основно препятствие пред честните избори още през 2015-а година. Тогава те създадоха и специална Оперативна група за стратегическа комуникация. А отделни страни-членки сами започнаха война с дезинформацията - с програми, приложения и дори компютърни игри, предава Канал 3.  EUvsDisinfo или Оперативната група за стратегическа комуникация с Източното съседство е структура към Европейска служба за външна дейност, създадена през 2015 г. Тогава Европейския съвет приема решение, този орган да се бори с дезинформацията, идваща от Русия към ЕС. А заедно с Европейската комисия службата и до днес разработва сиситеми за прогнозиране, реагиране и повишаване на осведомеността относно дезинформацията.  На фона на общите европейски услия за борба с феномена обаче, отделни страни-членки подеха собствени кампании срещу дезинформацията. Успешен е примерът на интернет приложението WhoTargetsMe – кой ме атакува, което се закача за търсачката на компютър или телефон, и събира данни за политическите реклами, които потребителя получава - защо вижда конкретното съдържание и кой го изпраща.  В анализирането на данните участват изследователи от Оксфордския университет и Лондонското училище по икономика. До момента над 10 000 доброволци в над 42 държави са инсталирали софтуера.  \r\n     Холанския проект ДРОГ пък отговаря на проблема с фалшивите новини с онлайн игра, наречена Bad News или лоша новина. Програмата , симулира създаването и разпространяването на фалшиви новини.  Екипът зад играта включва учени, журналисти и медийни експерти. Заедно с представители на ЕП и ЕК месеци преди изборите те изнасят лекции, организират работни срещи и създават образователни програми, за да помогнат потребителите на новини да изграждат устойчивост към дезинформацията. \r\n   \r\n \r\n\t  ", "date": "2019.05.26", "title": "Игри и приложения борят дезинформацията по време на изборите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395937-%D0%BA%D0%B0%D1%80%D0%B0%D0%B4%D0%B0%D0%B9%D1%8A-%D0%B3%D0%BB%D0%B0%D1%81%D1%83%D0%B2%D0%B0%D1%85-%D0%B7%D0%B0-%D0%BC%D0%B8%D1%80,-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F-%D0%B8-%D1%82%D0%BE%D0%BB%D0%B5%D1%80%D0%B0%D0%BD%D1%82%D0%BD%D0%BE%D1%81%D1%82", "text": "Карадайъ каза още, че е гласувал за това \"да произвеждаме добри кадри за нашата икономика\". И допълни: \"Гласувах за ускорено и догонващо развитие на страната, в рамките на Европа и ЕС\" \"Гласувах за мир, демокрация, толерантност, за по-достоен живот на всички ни в България и на младите хора\". Това каза пред журналисти в Кърджали лидерът на ДПС и водач на листата на партията във вота за членове за Европейски парламент Мустафа Карадайъ. Той упражни правото си на глас в 58-а секция в СУ \"П.Р. Славейков\", като предпочете да пусне електронна бюлетина. Карадайъ каза още, че е гласувал за това \"да произвеждаме добри кадри за нашата икономика\". И допълни: \"Гласувах за ускорено и догонващо развитие на страната, в рамките на Европа и ЕС\".    ", "date": "2019.05.26", "title": "Карадайъ: Гласувах за мир, демокрация и толерантност"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/395938-%D1%81%D0%B8%D0%B3%D0%BD%D0%B0%D0%BB-%D0%B7%D0%B0-%D0%BA%D1%83%D0%BF%D1%83%D0%B2%D0%B0%D0%BD%D0%B5-%D0%BD%D0%B0-%D0%B3%D0%BB%D0%B0%D1%81%D0%BE%D0%B2%D0%B5-%D0%B2-%D1%82%D1%80%D0%BE%D1%8F%D0%BD-%D0%BF%D0%BE%D0%B4%D0%B0%D0%B4%D0%B5-%D0%BE%D0%B1%D1%89%D0%B8%D0%BD%D1%81%D0%BA%D0%B8%D1%8F%D1%82-%D1%80%D1%8A%D0%BA%D0%BE%D0%B2%D0%BE%D0%B4%D0%B8%D1%82%D0%B5%D0%BB-%D0%BD%D0%B0-%D0%BF%D0%BF-%D0%B3%D0%B5%D1%80%D0%B1-%D0%B2-%D0%BE%D0%B1%D1%89%D0%B8%D0%BD%D0%B0%D1%82%D0%B0", "text": "Лицето Лалка Маринова Колева, която живее в кв. Велчевски, обикаля свои близки и познати и раздава пари, за да гласуват за БСП, пише в жалбата Сигнал до Районна избирателна комисия – Ловеч и Районна прокуратура–Троян подаде общинският ръководител на ПП ГЕРБ – Троян Иван Миховски, съобщиха от пресцентъра на партията.  На 25.05.2019 г. в предизборния щаб на ПП ГЕРБ за провеждане на избори за Европейски парламент в град Троян се получи сигнал, че лицето Лалка Маринова Колева, която живее в кв. Велчевски, обикаля свои близки и познати и раздава пари, за да гласуват за БСП.  Имайки предвид гореказаното, молим да извършите проверка на сигнала и вземете необходимото по закон отношение. Ако имате нужда от допълнителна информация, можете да се обърнете към мен или хората от щаба на ПП ГЕРБ, пише в жалбата до институциите.  В област Ловеч изборният ден стартира нормално, всички секции са отворени.   \r\n  ", "date": "2019.05.26", "title": "Сигнал за купуване на гласове в Троян подаде общинският ръководител на ПП ГЕРБ в общината"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395939-%D0%B1%D1%80%D0%B0%D1%82%D1%8F,-%D0%BF%D1%80%D0%BE%D0%B4%D0%B0%D0%B6%D0%BD%D0%B8%D1%86%D0%B8%D1%82%D0%B5-%D0%BF%D0%B0%D0%BA-%D0%BD%D0%B8-%D0%BB%D1%8A%D0%B6%D0%B0%D1%82", "text": "Според “прогнозите” на медиите  и на социологическия слугинаж от днес по обяд гласовете за БСП били 25%, а за ДПС 18%.  Избирателите са 6 355 633 души. Значи за турската партия са 1 144 013 български граждани, а за комунистите са 1 588 908 български граждани, за фалшивото ВМРО на агент Иван пък са били гласували 621 522 “патриоти-македонци”. Гербаджиите събирали доверието на 2 143 564 българи. За Възраждане не бил гласувал нит о един избирател.  Как ви се струва всичко това?  Правят ли ни на луди?  Възраждане е 27.      ", "date": "2019.05.26", "title": "БРАТЯ, ПРОДАЖНИЦИТЕ ПАК НИ ЛЪЖАТ!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395929-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%B5%D0%B2%D1%80%D0%BE%D0%BF%D0%B0-%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%B5-%D0%BD%D0%B0%D0%BC%D0%B8%D1%80%D0%B0%D1%82-%D0%BD%D0%B0-%D0%BA%D1%80%D1%8A%D1%81%D1%82%D0%BE%D0%BF%D1%8A%D1%82", "text": "Президентът   упражни правото си на глас в Професионалната гимназия по транспорт ”Макгахан”.   След като пусна бюлетината си той заяви: Настоящите избори са не по-малко важни от националните избори.  Европа и България се намират на кръстопът. Нуждаем  се от единна и солидарна Европа и от демократична България, силна с върховенството на закона и свободата на словото, каза президентът. Нашето бъдеще зависи и от хората и идеите, които днес подкрепяме с гласа си, каза  .  Той призова всички българи да гласуват. Масовото участие на тези избори е най-сигурният начин за неутрализране на всеки опит за корпоративен и купен вот. Надявам се избирателната активност да се повиши, посочи държавният глава.  ", "date": "2019.05.26", "title": "Румен Радев: Европа и България се намират на кръстопът"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395930-%D0%BA%D0%B0%D0%BA-%D1%81%D0%B5-%D0%B4%D0%B0%D0%B2%D0%B0-%D1%81%D1%83%D0%B1%D1%81%D0%B8%D0%B4%D0%B8%D1%8F-%D0%B7%D0%B0-%E2%80%9E%D0%BD%D0%B5-%D0%BF%D0%BE%D0%B4%D0%BA%D1%80%D0%B5%D0%BF%D1%8F%D0%BC-%D0%BD%D0%B8%D0%BA%D0%BE%D0%B3%D0%BE%E2%80%9C", "text": "Новината, че парламентарното представените партии така са нагласили законите,  че да прибират субсидията и на партиите, които не са преминали бариерата от 1%,  възмути потребителите в интернет. Голяма част от потребителите призовават да не се гласува за основните партии, тъй като са „носители на това зло”.  Подобни мнения могат да се видят на различни места в мрежата.  Други предричат,  че тази новина ще демотивира много хора и те ще се откажат да гласуват. Недоволството си излива повече към БСП и за пореден път се припомня, че депутатите от тази партия освен че получават заплата, а не ходят на работа, са се съгласили да прибират парите и на малките участници в парламентарните избори. За ГЕРБ мненията са, че те по принцип си крадат,  така че тази новина е синхронна са политическия им профил. … Интересно, защо кака Курник, Милиончева и разните патрЕоти, като защитници на трудещите се и пенсионерите не се отказаха от тези пари? За ГЕРБ не пиша, защото те са шайка. … Преди изборите тиквите обещаха намаляване на субсидиите .а след изборите взеха по 2 лв повече. Мислете като гласувате. Обират ви с каквото се сетите, лъжат ви, а после ви дават козунаци ГЕРБ. … „Несъвършенство в законодателството“, НО е в полза на законоТВОРЦИТЕ! Що не сбъркат в друга посока, а все двуяко им се получава?!? … Абе, защо не написахте закона така, че да вземете по-малко. … И сичкото борец за справедливост трае и прибира парата. А па некои даже викат, че те били алтернатива. … Отвратително, мерзко, заслужаващо ритници по дебелите задници и на управляващи и на опозиция! Особено на опозицията, която ни навира в очите несъществуващата си непогрешимост и почтеност. …  „Увеличеният размер идва от това, че не всички участвали в изборите получават субсидия, а само тези, събрали над 1% подкрепа. Така партиите с по-малко гласове и гласовете, не подкрепящи никого „освобождават“ финансов ресурс, разпределян между останалите.“ Абсолютно нахалство! Такъв текст в закона няма! Никъде не е казано, че гласовете на участниците получили под 1% се преразпределят между тези, получили над 1%.   Преразпределят се гласовете на неполучилите 4% за определяне не броя на мандатите при парламентарни избори съгласно Изборния кодекс. Субсидията по Закона за политическите партии си е еднозначно определена на 11 лв. за получен действителен глас. А пък това да се дават 11 лв. за гласовете „не подкрепям никого“ си е връх на малоумието! Как така ще се дава субсидия за глас „не подкрепям никого“, тъпанари смотани! Как става тази работа, като навсякъде Законът за политическите партии и Законът за държавния бюджет изрично и недвусмислено казват „получените действителни гласове от партиите и коалициите“ и „за един получен действителен глас“! От кого е получен гласът „не подкрепям никого“ бе, кретени! И дори като сте сгазили лука и сте тръгнали да давате по 11 лв. за гласовете под 1% и гласовете „не подкрепям никого“ и да ги преразпределяте между тези с над 1% как така се получава сумата от 13,23лв.? Нали сте преразпределили гласовете, което значи, че всеки ще получи повече гласове и сумата за всеки глас си остава все 11 лв.? Става защото сте толкова малоумни, че не можете и да лъжете! Преразпределили сте гласовете, умножили сте ги по 11 лв. ама след това никъде не сте посочили на колко се е увеличил броя на гласовете след преразпределението. Навсякъде е останал броят на действително ПОЛУЧЕНИТЕ гласове от всяка партия и коалиция. Затова ви се получава 13,23 лв. на ПОЛУЧЕН глас. И още едни въпрос – как е изчислявана субсидията през предходните години? Пак така ли сте смятали, поради „несъвършеното законодателство“ или само за миналата година ви дойде на ум да натворите поредната си простототия? Питам не от любопитство, а за да се види размерът на нанесените на бюджета щети ", "date": "2019.05.26", "title": "Как се дава субсидия за „не подкрепям никого“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/395933-%D1%84%D0%B8%D0%BB%D0%B5-%D0%B5%D0%BB%D0%B5%D0%BD%D0%B0-%D0%BD%D0%B0%D0%B1%D0%B8%D1%80%D0%B0-%D1%81%D0%BA%D0%BE%D1%80%D0%BE%D1%81%D1%82,-%D0%B3%D0%B5%D0%BD%D0%B5%D1%80%D0%B0%D0%BB%D1%81%D0%BA%D0%B0%D1%82%D0%B0-%D0%B3%D0%BE%D0%B7%D0%B1%D0%B0-%D0%B2%D0%BE%D0%B4%D0%B8", "text": "Кулинарното състезание, което шеф БЛИЦ следи, започва да става все по-интересно. Поръчките за Генералска гозба и Филе Елена, продължават да растат. Налице е и тенденцията на увеличаване на интереса към останалите специалитети. На 26 май в цяла България се провеждат европиршества и гощавки, на които е поканено целокупното пълнолетно население, включително сънародниците и гурбетчиите из Европа. Менюто е изобилно и включва добре познати нашенски специалитети.      Някои от тях си имат твърди фенове, които си ги поръчват още от вратата. Други влизат в менюто с нови имена, но също разчитат на повишен интерес от страна на клиентите. Конкуренцията за предпочитанията им се изостри рязко през последните дни и разпали апетита. Заваляха първите поръчки за специалитетите от менюто на шеф БЛИЦ. Засега няма промяна в лидерските позиции на кулинарните гурута Ето какви са резултатите от втората кулинарна сводка:    Генералска гозба - 33,8    Филе Елена - 29,1    Мераклийски тас кебап - 15,6    Специалитет по аптекарски - 3,4    Каракачански сач - 3,9   Патриотична разядка - 2.0    Хайдушко мезе - 1,5    Азбучно плато - 1,3    Агнешки главички - 3,1", "date": "2019.05.26", "title": "Филе Елена набира скорост, Генералската гозба - води"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395922-%D0%BC%D0%B0%D1%80%D0%B8%D1%8F-%D0%B3%D0%B0%D0%B1%D1%80%D0%B8%D0%B5%D0%BB-%D0%B3%D0%BB%D0%B0%D1%81%D1%83%D0%B2%D0%B0%D1%85-%D0%B7%D0%B0-%D1%81%D0%B8%D0%BB%D0%BD%D0%B0-%D0%B8-%D1%83%D0%B2%D0%B0%D0%B6%D0%B0%D0%B2%D0%B0%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F,-%D0%BA%D0%B0%D0%BA%D0%B2%D0%B0%D1%82%D0%BE-%D0%B5-%D1%82%D1%8F-%D0%BD%D0%B0%D1%87%D0%B5%D0%BB%D0%BE-%D1%81-%D0%BF%D1%80%D0%B5%D0%BC%D0%B8%D0%B5%D1%80%D0%B0-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2", "text": "Тя си пожела „обединени, с диалог и в позитивен дух, да направим и своя принос към тази Европа” „Гласувах за силна България в Обединена Европа, за уважавана България – такава, каквато е тя начело с премиера Бойко Борисов, за България, задаваща приоритети в еропейския дневен ред. Гласувах и за Европа която се грижи и за най-малкото училище в най-отдалеченото място, за Европа, която носи полза в ежедневието”. Това каза водачът на листата на ГЕРБ и СДС за евровота Мария Габриел, минути след като гласува в град Хаджидимово. Тя си пожела „обединени, с диалог и в позитивен дух, да направим и своя принос към тази Европа”.    ", "date": "2019.05.26", "title": "Мария Габриел: Гласувах за силна и уважавана България, каквато е тя начело с премиера Бойко Борисов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395923-%D1%86%D0%B0%D1%86%D0%B0%D1%80%D0%BE%D0%B2-%D0%B3%D0%BB%D0%B0%D1%81%D1%83%D0%B2%D0%B0%D1%85-%D0%B7%D0%B0-%D0%B5%D0%B2%D1%80%D0%BE%D0%BF%D0%B0-%D0%BD%D0%B0-%D0%B3%D1%80%D0%B0%D0%B6%D0%B4%D0%B0%D0%BD%D0%B8%D1%82%D0%B5,-%D0%B0-%D0%BD%D0%B5-%D0%BD%D0%B0-%D1%87%D0%B8%D0%BD%D0%BE%D0%B2%D0%BD%D0%B8%D1%86%D0%B8%D1%82%D0%B5-%D0%BE%D1%82-%D0%B1%D1%80%D1%8E%D0%BA%D1%81%D0%B5%D0%BB", "text": "Гласувах за една по-различна Европа, за български представители в ЕП, които биха работили със своя глас за промяната в ЕС. Това каза в Пловдив главният прокурор  , който гласува по местоживеене в ОУ “Д-р Петър Берон“, предаде „Фокус”. „Аз разбирам Европа, като такава на европейските столици и нейните граждани, а не на брюкселската демокрация. Европа, която е силно ангажирана със собствената си сигурност, антитероризъм, вътрешен ред, а не икономически бюрократи, проблеми, свързани с пакети мобилност и т.н.\", каза още той. \"Гласувах за Европа на гражданите, а не на чиновниците от Брюксел, за Европа в автентичния и вид”, добави Цацаров. \"Изборният ден протича повече от нормално. Към 18.00 часа вчера в прокуратурата са постъпили 147 сигнала от граждани и компетентните органи ДАНС и МВР за нарушения, по които са образувани преписки. От тях има образувани 13 досъдебни производства, едно от тях вече е прекратено\", разкри главният прокурор. „От останалите преписки по 94 от тях вече е постановено прекратяване, тъй като е установено, че извършеното деяние не представлява нарушение на изборното законодателство. В момента на производство са 12 преписки. Няма и арестувани граждани досега”, коментира  Цацаров. „Ако направим сравнение с предните избори за ЕП, когато картината е била 21 досъдебни производства и 563 сигнали и преписки, изводът е, че изборният ден протича нормално. Създадена е необходимата организация в страната, има дежурни прокурори навсякъде, които работят заедно с ДАНС и МВР\", завърши  .", "date": "2019.05.26", "title": "Цацаров: Гласувах за Европа на гражданите, а не на чиновниците от Брюксел"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395924-%D0%B2%D0%BE%D0%BB%D0%B5%D0%BD-%D1%81%D0%B8%D0%B4%D0%B5%D1%80%D0%BE%D0%B2-%D0%B0%D0%BD%D0%B5%D0%BA%D1%81-%D0%BA%D1%8A%D0%BC-%D0%B4%D0%BE%D0%B3%D0%BE%D0%B2%D0%BE%D1%80%D0%B0-%D1%81-%D0%B5%D1%81,-%D0%BF%D0%BE%D0%B2%D0%B5%D1%87%D0%B5-%D0%BF%D0%B0%D1%80%D0%B8-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "\"Гласувах за анекс към договора с ЕС и повече пари за България. Никой досега не се е сетил за това.\" Това каза лидерът на \"АТАКА\" Волен Сидеров пред журналисти след като упражни правото си на глас.   \"Еднакви минимални пенсии и работни заплати за цяла Европа, и да паднат санкциите против Русия. Това са нашите три каузи, за които изпращаме един страхотен боец в европарламента. Тези каузи работят за страната ни, тези каузи са щетите, които ни нанесе Евросъюза, когато влизахме. Само АЕЦ \"Козлодуй\" ни удари с няколко милиарда, така че ние сега искаме своето от Евросъюза. Няма друг с такива конкретни и ясни цели като нас. Не очаквам висока активност и за това сме виновни, ние политиците. Изборният процес няма да се проведе честно, винаги е имало купуване на гласове\", допълни той.", "date": "2019.05.26", "title": "Волен Сидеров: Анекс към договора с ЕС, повече пари за България"}
{"url": "http://www.classa.bg/%D1%81%D0%B2%D1%8F%D1%82/item/395925-%D0%BD%D0%B0%D0%BF%D1%80%D0%B0%D0%B2%D0%B8-%D1%81%D0%B8-%D1%81%D0%B0%D0%BC-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82,-%D1%83%D1%87%D0%B5%D0%BD,-%D0%BF%D0%BE%D0%BB%D0%B8%D1%82%D0%B8%D0%BA", "text": "Живеем в ерата на самодейните журналисти и учени, насъсквани от новите популисти. Тяхното оръжие е интернет, а врагът им е експертът. Покрай тях се озовахме в свят, в който мнозина вярват, че джендърът  е някакъв демон.       Френската революция събори аристокрацията; кадифената детронира комунистическата номенклатура; дигиталният народ днес се бунтува срещу експерта - този последен остатък от хилядолетията на неравенство. Комунистическите режими насъскваха народа срещу интелигенцията, за да въздигат в култ обикновения работник, Живков и Хрушчов бяха простодушни селяни. Зад фасадното равенство цареше една стръмна, бюрократична йерархия, пак от експертен, да не кажем феодален тип. Истинският поход за равенство дойде с дигиталния обрат, който не само обеща, но и даде инструменти на равенството в ръцете на отделния потребител. Въоръжен с интерактивния Web 2.0, от началото на този век той най-напред се зае да детронира журналистиката като професия. Да коментираш нещата, които четеш, се превърна в норма - както в античния театър да замеряш актьорите с подръчни предмети. Коментарите под статиите не преминаваха през никаква редакторска обработка; те не само даваха воля на лингвистичното несъзнавано на народа, но започнаха да се развиват в посока на собствени размишления, контрааргументи и любителски изследвания. Арсеналът се обогати с удобствата на специални платформи за блогиране и самоизразяване, търсачки за достъп до всевъзможни информации и програми за обработка на визуални свидетелства. В резултат на всичко това един аматьор днес може да произведе журналистически продукт, който поне по форма прилича на професионалния. Ерата на самодейните журналисти  Радвахме се на гражданите-журналисти, които заобикаляха цензурата в диктаторски режими в Египет или Китай. Оказа се обаче, че подкопаването на властта не спря до диктатурите - самодейната журналистика започна да разрушава самата структура на демократичните общества. Доверието в медията, в професионалния журналист и етичния кодекс на гилдията беше заменено с доверие в \"приятеля\" от социалната мрежа, който ми препраща сензационно съобщение. Така неусетно се озовахме в свят, в който не само в периферна България вярват, че джендърът е някакъв демон, нападащ децата в тоалетните и сменящ пола им. Французи в жълти жилетки палят автомобили, възмутени от това, че Макрон щял да даде Елзас на германците. Според огромна част от европейците, евробюрокрацията се занимава с това да мери кривината на краставиците, макар че законът за зеленчуци от първа категория е отменен вече десет години. Аматьорът-журналист обаче не си дава труда да провери колко точно наброява уж раздутата евробюрокрация, която обругава - ако го направи, ще разбере, че заедно с чистачките тя е към 50 000 човека, т.е. около половината от администрацията в шестмилионна България. Но да имаш хоби значи тъкмо това: да правиш онова, което те вълнува. А за цялостен поглед върху процесите просто нямаш време, защото работиш друго. Затова от отделния случай скачаш на обобщения - някъде мигрант нападнал някого, ерго мигрантите са джихадисти. Този мозаечен тип мислене днес се простира далеч извън журналистическата сфера. Самодейни учени правят своите разследвания в свободното си време, доказвайки едни или други свои предубеждения. С помощта на пощипнати оттук-оттам генетически теории патриотични потребители доказваха автохтонността на албанците или че българите нямат нищо общо с турците. Бдителни американци, снабдени с подходящи апове, правеха спектрален анализ на взривовете в Световния търговски център, за да докажат предварителното си убеждение, а именно, че властите били минирали сградите отвътре. Любими теми на самодейната наука са демографията, ислямът, нестандартната сексуалност. В много случаи подобни самонавивания водят до фатални резултати - стрелба по тъмнокожи или отказ на родителите да имунизират децата си. В България много хора сериозно вярваха, че епидемия по животните миналата година не е имало и правителството се е забавлявало да избива животни. Как сглобиха мозайката на това си знание? Снимка на щастливо козле, което няма вид на болно, изказване на безотговорен политик от БСП, разкрития за злоупотреби на министерството по друг повод, историята на Пол, който хуманно се застъпи за кравата Пенка... Дубравка Угрешич го нарече \"караоке култура\": тя подмамва човека да се почувства важен, да пее фалшиво под акомпанимента на записа. И вместо от света, да се интересува само от собственото си его. Работата е там, че това караоке съвсем не е така спонтанно, както ни изглежда: музиката дирижират новите популисти, които се домогват до властта като насъскват (дигиталните) маси срещу експертите. Основното им качество е, че са нови, неопитни, както в сериала \"Слуга на народа\", който новият президент на Украйна ще пресъздаде в действителността. \"На народа му е писнало от експерти\" Очаквано в центъра на атаката си срещу демокрацията Доналд Тръмп, постави удара срещу традиционните медии. Той не спори с тях, а просто ги заменя с туитовете си, които заобикалят институции, кабинет, съветници; обръщат се директно към гражданите, в един напълно аматьорски стил, а понякога и правопис. Лидерът-популист оглавява новият бунт на масите - говори простичко, понякога брутално, с нечувани от времето на тоталитарните режими грубости и обиди. Колко разпасани са тези хора видяхме в клипа на подпийналия Щрахе, готов да продава страната си; Сидеров пък замеряше келнери в Белгия с тапи от шампанско. Хора от народа, непосредствени, автентични! Попитан дали има къща в Барселона, Борисов развесели публиката с живописен разказ за братовчедите си, които шамаросвал по народному. Сивият кардинал на полската \"Право и справедливост\" Качински промени курса на страната си възоснова на достойна за жълтата преса конспиративна теория, че брат му бил убит от руснаците. Салвини обединява антиевропейските популисти около девиза \"Европа на здравия разум\". Демек, проста работа е управлението - махаш правилата и караш по слух. Защото, както каза самоукият министър на правосъдието и яростен брекзитър Майкъл Гов \"на народа в тази страна му е писнало от експерти\".     Няма невинни. Гражданите искат радикална демокрация, която да постави под контрол отлетелите твърде високо надменни меритократи. Популистите използват момента, за да се отърват от онези, които биха могли да ги контролират. Защото гордият национален суверенитет най-често е оправдание да правим каквото си знаем на принципа на Коза ностра (\"наша работа\").", "date": "2019.05.26", "title": "Направи си сам. Журналист, учен, политик."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395926-%D0%BA%D0%B0%D0%BA%D0%B2%D0%BE-%D0%BD%D0%B8-%D0%B4%D0%B0%D0%B4%D0%B5-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F%D1%82-%D1%81%D1%8A%D1%8E%D0%B7", "text": "Ако председателят на Европейската комисия Жан-Клод Юнкер би могъл да предложи лозунг за имиджова кампания на ЕС, може би ще бъди този: „Европа не е всичко, но без Европа  всичко ще е нищо!\". Люксембургският политик често обича да говори за нещо, което го дразни – че за ЕС се говори колко лош е той въпреки десетилетията на мир, свобода и отворени граници. Но пътят от главата до сърцето, въздиша председателят на ЕК, е „най-дългата част на Европа\". Всъщност според Евробарометър 68% от европейците са съгласни с членството на страната си в ЕС. Много от тях отчитат важните постижения на единния пазар и в поддържането на мира. Но ЕС все още няма добър имидж. Избирателната активност намалява от десетилетия. Омразата към „регулаторно натрапчивия\" Брюксел, където добре платени служители предписват указания за минималните обеми на презервативите и максималния шум на прахосмукачката, тлее упорито. По някакъв начин всеки изглежда се чувства непрекъснато превъзхождан от ЕС, а еуфорията към Европа е твърде малка, за да се почувства. Денис Лихтенщайн от Центъра за политически комуникации към университета „Цепелин“ във Фридрихсхафен не е изненадан от това. „Мнозина не успяват да чуят разказа за ЕС като гарант за мира“, смята ученият, цитиран от Die Welt. Често търсените положителни послания за безграничните пътувания без размяна на пари или десетилетия без война вече не са на мода. Това вече не предизвиква емоции, твърди той. Но какви биха били успехите на ЕС, които биха имали необходимото, за да стигнат до сърцето на гражданите и да генерират топли чувства към съюза? Ползите, които всички или поне повечето намират за еднакво добри, като премахването на таксите за роуминг? Това, което може да изглежда страхотно за едни, често е червена кърпа за другите, например еврото. Или свободното движение на хора. Фактът, че всеки гражданин може да живее и работи в ЕС, където иска,  бе договорено трудно, но е безкрайно щедро право, за което никой не би мечтал в разкъсаната следвоенна Европа и по време на Студената война. Почти четири процента, или малко повече от 12 милиона европейци в трудоспособна възраст, в момента се възползват от него. Но точно тази свобода доведе до гласуването за Brexit, защото много британци се чувстваха застрашени от... полския водопроводчик. Но именно този Brexit сега пък предоставя най-доброто доказателство за това, което би било загубено от ползи, ако нямаше много договори, разпоредби и общи стандарти на ЕС. Това включва общоевропейската здравноосигурителна закрила, както и освобождаването от мита или антиконкурентният орган - като защита срещу картели. Говедата например днес могат да бъдат транспортирани от Франция до Финландия, без да се налага да се поставят под карантина на всяка граница. Но едно нещо е ясно, и то не само след референдума за Brexit: Брюксел трябва да направи повече, за да събуди симпатия за себе си и разбиране. ЕС трябва да каже какво може да направи за своите граждани, а не какво те трябва да направят за или заради Европа. Волята за това е налице. По повод 60-тата годишнина от Договора от Рим преди две години ЕК вече публикува списък с „60 причини за ЕС“. Това е колоритна колекция от основи (мир, повече власт в глобализирания свят, европейски ценности), научни изследвания („ЕС създава европейски научен облак“) и социални блага (борба срещу дъмпинга на заплатите) към потребителския портфейл („ЕС дава крила на Европа: авиокомпаниите стават по-евтини и по-евтини”). Парламентът на ЕС също прецизно изброява на уебсайта си точно кой мост в южната част на Португалия е изградил ЕС , чии проекти за жени подкрепя в Гърция или в Германия – в провинция Хесен. Посланието: Без значение къде и как живеем, ЕС винаги оказва влияние върху ежедневието ни. И това, според подтекста на информационните кампании, е добре. Съдържанието на кадмий в какаовите продукти? Ограничена и контролирана от ЕС. Хлорираните пилета са забранени, на предварително опакованите хранителни продукти също трябва да са отбелязани всички съставки, както и алергени. Световното първенство по футбол само по платената телевизия? И това бедствие бе предотвратено от ЕС. Намалени ставки за ДДС може да важат и за електронните книги -  от 4 декември 2018 г. И всеки, който иска да гледа Netflix в други страни от ЕС, вече няма да бъде спрян – геоблокирането вече не работи. Безспорно голяма част от това, което прави Брюксел, е замислено като добро начинание, но изпълнението не винаги е добро, например общият регламент за защита на данните, или забраната на халогенните крушки. Но списъците на ЕК и Парламента показват, че по ирония на съдбата ЕС всъщност има своите най-силни страни там, където е особено подиграван и обиждан: в регулирането, в създаването на директиви и в сключването на споразумения. „Типовото одобрение“ може да не звучи секси, но без това единно одобрение за ЕС всички автомобили биха били много по-скъпо. Euro EN 50075 сложи край на хаоса на щепселите, тъй като определя как ще изглежда еврощепселът. 112 бе установен в целия ЕС като номер за спешна помощ, а разпоредбите на Брюксел гарантират, че питейната вода в Румъния може да се пие толкова безопасно, колкото във Финландия. Изпитването на животни за козметика е забранено в цяла Европа, пътниците на авиокомпаниите и жп компаниите имат право на компенсация, а онлайн покупките са с право на връщане в срок от 14 дни. Примерите за положителния принос на Брюксел са безбройни, независимо дали става въпрос за по-лесното признаване на официални документи или взаимното приемане на сертификати за завършване на училище, изграждането на мрежи от транспортна инфраструктура или ограничаването на разходите при плащане с кредитни карти. Също така, според принципа на ЕС за равно третиране, всеки може да се оплаче, че е дискриминиран поради етническия си произход или пола си – това също е прогрес. ЕС е един „гигантски, интригуващ, уникален, понякога изтощителен проект за демокрация за сътрудничество между народите, които преди се срещаха на бойното поле\". Така го формулира политикът от SPD Мартина Вернер, когато всички „европейски политици“ бяха попитани от вестник TAZ за най-доброто, което нямаше да съществува без ЕС. „Самият ЕС“, беше нейният отговор. Там, където непрекъснато се правят компромиси, \"пуши и кипи, а в крайна сметка резултатът понякога може да бъде малко изкривен\". Но ЕС е просто форумът par excellence, който ни пречи да се загубим в малкото национално малцинство: „Не искам да си представям Европа без Европейския съюз\", казва тя. И не на последно място - един милион „бебета „Еразъм“ никога не биха се родили. 3,5 милиона студенти вече учиха в чужбина чрез програмата Еразъм на ЕС - с очевидни последствия за увеличаване на населението на ЕС, обобщава Die Welt.", "date": "2019.05.26", "title": "Какво ни даде Европейският съюз?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395927-%D0%B5%D0%B2%D1%80%D0%BE%D0%BF%D0%B0-%D0%B5-%D0%B3%D0%BB%D0%BE%D0%B1%D0%B0%D0%BB%D0%B5%D0%BD-%D0%B0%D0%BA%D1%82%D1%8C%D0%BE%D1%80-%D0%B8-%D0%BB%D0%B8%D0%B4%D0%B5%D1%80,-%D0%BD%D0%BE-%D0%BD%D0%B5-%D0%B8-%D0%B3%D0%BB%D0%BE%D0%B1%D0%B0%D0%BB%D0%BD%D0%B0-%D1%81%D0%B8%D0%BB%D0%B0", "text": "Младите хора в България и Европа възприемат ЕС като даденост, например родените през 2000 г. студенти. Въпреки това обаче историята не трябва да се забравя. „Трябва да мислим за нея преди да предприемаме действия в съвремието“, заяви в студиото на „Гласът за Европа\" на   европеистът проф. Ингрид Шикова. „От една страна имаме САЩ, от друга Русия и Китай. Всяка европейска държава е много малка сравнение с тези гиганти. Затова трябва да сме обединени\", заяви европеистът. Според нея Европейският съюз е нещо много хубаво, но има нужда от реформи. По думите ѝ Европа е глобален актьор и глобален лидер, но не и глобална сила. „Най-важното е, че противоречията и конфликтите по някои въпроси се решават с дискусия, диалог и убеждаване в позициите. Затова България трябва да се учи как да прави коалиции, как да убеждава партньори, как да гласува по определени позиции и теми\", посочи проф. Шикова пред Bulgaria ON AIR. Европеистът е на мнение, че в България гледаме на Европа като източник на фондове, а трябва да обърнем внимание и на културата и образованието. \"Грижата за нашата европейска култура, европейското образование и да създаваме европейски граждани е обща грижа. Трябва да обръщаме много повече внимание на това\" Според нея бъдещето на Европа много силно зависи от образованието и тези, които не са образовани, нямат шанс и ще тежат на цялото общество.", "date": "2019.05.26", "title": "Европа е глобален актьор и лидер, но не и глобална сила"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395928-%D1%89%D0%B5-%D0%B8%D0%BC%D0%B0-%D0%BB%D0%B8-%D0%B5%D1%81-%D1%81%D0%B2%D0%BE%D1%8F-%D0%BD%D0%BE%D0%B2-%D0%BB%D0%BE%D0%BA%D0%BE%D0%BC%D0%BE%D1%82%D0%B8%D0%B2", "text": "\"Концепцията за обща Европа се ражда още през Средновековието. Реалността, свързана със съвременната политика обаче, се появява през 19 век\", коментира с студиото на     историкът доц. Александър Сивилов по повод провеждащите се днес у нас евроизбори.      По думите му е изключително важно кой ще бъде водещият фактор в ЕС и как нещата ще вървят оттук нататък. \"Виждаме, че Франция се опитва да води сериозна самостоятелна външна политика и отново да бъде фактор в Европа. Има един доста интересен вариант на развитие на отношенията ѝ с общността. Това показва, че ЕС създава нова реалност, да мислим по съвсем различен начин и да излезем от историческите противоречия, които е имало в миналото\", допълни още Сивилов. Според журналиста Николай Кръстев Франция има своето историческо и политическо минало и има основания да се стреми да бъде център на Европа в много отношения -  в културен, исторически план. \"Европа е проляла твърде много кръв. Това е и причината днес да залага на мира и на новия начин, по който трябва да се стабилизира Стария континент\", посочи той в студиото на Росен Петров.", "date": "2019.05.26", "title": "Ще има ли ЕС своя нов локомотив?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395919-%D0%B8%D0%B2%D0%B5%D0%BB%D0%B8%D0%BD%D0%B0-%D0%B2%D0%B0%D1%81%D0%B8%D0%BB%D0%B5%D0%B2%D0%B0-%D0%BF%D1%83%D1%81%D0%BD%D0%B0-%D1%81%D0%B2%D0%BE%D1%8F%D1%82%D0%B0-%D0%B1%D1%8E%D0%BB%D0%B5%D1%82%D0%B8%D0%BD%D0%B0", "text": "Гласувам за бургаско присъствие в Европейския парламент, каза пред журналисти Ивелина Василева, предаде Радио „Фокус\" - Бургас. „Ще гласувам за развитието на черноморския регион, за еко каузата, за това децата ни да растат в чиста и здравословна среда\", добави Василева. Тя посочи, че се надява, че на днешния изборен ден ще има активност, защото всеки глас има значение. „Днес е важно да се гласува, защото това са избори за Европа, за България, за Бургас\", допълни Ивелина Василева. Тя избра да гласува машинно.", "date": "2019.05.26", "title": "Ивелина Василева пусна своята бюлетина"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/395920-%D0%BF%D1%80%D0%BE%D1%84-%D0%B0%D0%BD%D0%BD%D0%B0-%D0%BA%D1%80%D1%8A%D1%81%D1%82%D0%B5%D0%B2%D0%B0-%D1%82%D1%80%D0%B8-%D1%81%D0%B0-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0%D1%82%D0%B5%D0%BB%D1%81%D1%82%D0%B2%D0%B0-%D1%81%D0%BB%D0%B5%D0%B4-%D0%B5%D0%B2%D1%80%D0%BE%D0%B8%D0%B7%D0%B1%D0%BE%D1%80%D0%B8%D1%82%D0%B5", "text": "Няма да има радикални промени след евроизборите, три са големите предизвикателства пред тях. Това каза за Изборното студио на Радио „Фокус\" проф. Анна Кръстева, политолог и експерт по европейски политики. Според нея евроизборите тази година са уникални поради огромния интерес към тях. 1300 са акредитираните журналисти в Брюксел, съобщи тя. Климатичните промени, популистката вълна и младите хора ще повлияят пряко върху Европейските избори, уточни тя. „По отношение на климатичните промени виждаме безпрецедентни мобилизации и протести. Огромен граждански гняв и загриженост, но дали той ще намери електорален израз и дали ще се изяви в подкрепа за партии, чиято основна цел е промяната в климата, предстои да видим. На второ място е популистката вълна и до къде ще стигне тя. На трето място са младите, които са най-негласуващи. Те искат да живеят в свят, в който промените в климата няма да разрушат планетата. В същото време се мобилизират лесно за улицата, но трудно се мобилизират да отидат до урните\", каза тя. Проф. Анна Кръстева каза още, че по отношение на избирателната активност България попада в златната среда. Според нея средното ниво ще се покачи, но няма да промени радикално очакванията. България няма да бъде нито сред отличниците, нито сред изоставащите, добави политологът.", "date": "2019.05.26", "title": "Проф. Анна Кръстева: Три са големите предизвикателства след евроизборите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395921-%D0%B2%D0%B5%D1%81%D0%B5%D0%BB%D0%B8%D0%BD-%D0%BC%D0%B0%D1%80%D0%B5%D1%88%D0%BA%D0%B8-%D0%B3%D0%BB%D0%B0%D1%81%D1%83%D0%B2%D0%B0-%D0%B2-%D0%B7%D0%BB%D0%B0%D1%82%D0%BD%D0%B8-%D0%BF%D1%8F%D1%81%D1%8A%D1%86%D0%B8", "text": "Гласувах за мобилизацията на българския народ срещу политическите брокери и измамници, за правото на същия този народ повече да не бъде лъган и ограбван и за правото му да живее достойно тук и сега. Това заяви след като упражни правото си на глас Веселин Марешки, цитиран от БТА. Той даде своя глас в секция 175 в курорта \"Златни пясъци\" край Варна. Марешки каза още, че в Европа трябва да се защитава правото на България да бъде силна държава и достоен член на ЕС.", "date": "2019.05.26", "title": "Веселин Марешки гласува в \"Златни пясъци\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395917-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D1%83%D0%BF%D1%80%D0%B0%D0%B6%D0%BD%D0%B8-%D0%BF%D1%80%D0%B0%D0%B2%D0%BE%D1%82%D0%BE-%D1%81%D0%B8-%D0%BD%D0%B0-%D0%B2%D0%BE%D1%82", "text": "Гласувах за това България да има в Европейския парламент дейни и смели хора, защото такива хора ще свършат работа, каза Валери Симеонов, предаде Радио „Фокус\" - Бургас. Според Симеонов на тези избори е важно качеството на хората, които ще влязат в Европейския парламент. „Гласувам за Европа на нациите. Това гласуване не е за това каква Европа ще избираме. Европа ще бъде такава, каквато си я направим. Гласувам за смели и действени хора, които могат да влязат в огъня за да свършат работа, а не за оперетни герои и послушковци\", отбеляза Валери Симеонов.", "date": "2019.05.26", "title": "Валери Симеонов упражни правото си на вот"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395918-%D0%B0%D0%BD%D0%B3%D0%B5%D0%BB-%D0%B4%D0%B6%D0%B0%D0%BC%D0%B1%D0%B0%D0%B7%D0%BA%D0%B8-%D0%B3%D0%BB%D0%B0%D1%81%D1%83%D0%B2%D0%B0-%D0%BC%D0%B0%D1%88%D0%B8%D0%BD%D0%BD%D0%BE", "text": "Гласувах за силна България в Европа на отечествата. Това заяви Джамбазки, предаде Радио \"Фокус\". След кратко объркване с изборните секции той упражни правото си на глас в секция номер 62 в столичното СУ \"Филип Станиславов\". \"Моят избор винаги е бил родолюбието, патриотизмът, националната отговорност. Гласувах за силна България в Европа на отечествата\", каза той. Ангел Джамбазки избра за гласуване варианта с машина. \"Технологиите се развиват много бързо, исках да проверя как става с машини. Видяхте, че е много бързо и лесно\", добави той. Кандидатът за евродепутат обърна внимание на това, че в избирателните секции все още няма много гласоподавателите. \"Много е притеснително това, че няма много хора. Призовавам всички българи, които се интересуват от бъдещето на отечество ни да отидат днес до урните. Не отнема много време. Днес хората са работодатели и началници и трябва да дават задача на тези, които избират\", коментира още той.", "date": "2019.05.26", "title": "Ангел Джамбазки гласува машинно"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395909-%D0%BA%D0%B0%D0%BA%D0%B2%D0%BE-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B7%D0%BD%D0%B0%D0%B5%D1%82%D0%B5,-%D0%BF%D1%80%D0%B5%D0%B4%D0%B8-%D0%B4%D0%B0-%D0%B3%D0%BB%D0%B0%D1%81%D1%83%D0%B2%D0%B0%D1%82%D0%B5", "text": "При определянето на крайните резултати тези гласове „не подкрепям никого“ не се взимат предвид при изчисляването съгласно методиката, предвидена в Изборния кодекс за определянето на разпределението на мандатите в изборите за членове не Европейски парламен Днес ще изберем 17-те представители на България в бъдещия Европейски парламент. На евровота участват 13 партии, 8 коалиции и 6 независими кандидати. Как да проверим адреса на секциията си и за какво да внимаваме в изборния ден, предаде БНТ. Разполагаме с 13 часа, за да гласуваме. Изборният ден започна в 07:00 ч. и ще приключи в 20 ч. Ако все още не знаете къде е вашата секция, вариантите за проверка са няколко: през интернет-страницата на ГРАО чрез ЕГН или чрез адресната ви регистрация чрез есемес с цифрите от ЕГН-то на номер 18429 с цена 25 ст. с безплатно обаждане на 0800 1 4726 И на тези избори ще отбелязваме със син химикал нашия избор с „Х\"или „V\". В бюлетината с номера от 1 до 27 са подредени според жребия партиите, коалициите и независимите кандидати. Последното квадратче е за опцията „не подкрепям никого\". Втората графа е за преференциите. Тази година за първи път номерата са от 101 до 117. Бюлетината трябва да бъде откъсната от кочана пред очите на избирателя.  След което член на секционната избирателна комисия сгъва пред него бюлетината. Поставя на гърба първия печат, подава бюлетината на избирателя, който влиза в кабината за гласуване. След отбелязването на избора в тъмната стаичка, гласоподавателят сгъва отново бюлетината. Излиза. Поставя се втория печат, откъсва се отрязъкът с номера на бюлетината и тя отива в кутията с останалите гласове. Ще повлияе ли вотът „не подкрепям никого'“ на разпределението на мандатите? При определянето на крайните резултати тези гласове „не подкрепям никого“ не се взимат предвид при изчисляването съгласно методиката, предвидена в Изборния кодекс за определянето на разпределението на мандатите в изборите за членове не Европейски парламент. Студентите редовно обучение може да гласуват в избирателна секция по избор в населеното място, където се обучават. Те трябва да носят лична карта, надлежно заверена студентска книжка за семестъра или уверение и декларация по образец, че не са гласували и няма да гласуват на друго място. Вчера всички 3 300 машини за гласуване бяха доставени в секциите за гласуване из цялата страна. Гласуването с машина ще отнема по-малко от минута: получаваме една от общо три смарт карти поставяме я в машината и бюлетината излиза на екрана избираме проверяваме гласуваме излиза разпечатка сгъваме я пускаме я в отделна кутия. В 64 държави по света ще бъдат разкрити секции, където българите да могат да гласуват. Най-много те са в Германия и Великобритания - по 24. Следва Испания с 16 и Гъция с 13 секции. ЦИК реши всички камери в изборни помещения да бъдат изключени от 7 до 20 ч. в неделя. МВР ще охранява изборните секции в страната. Сигнали за нарушения в изборния процес могат да се подават в ЦИК, в районните избирателни комисии и на денонощната открита линия на МВР (телефон 02/982 22 32 и e-mail \n  Този имейл адрес е защитен от спам ботове. Трябва да имате пусната JavaScript поддръжка, за да го видите.\n   ). Четири международни организации са сe регистрирали като наблюдатели, а българските неправителствени организации, които ще имат наблюдатели, са 13 2575 лица от страната ще наблюдават изборния процес, а 10 са чуждестранните наблюдатели. Шест са агенциите, които ще имат анкетьори за паралелното преброяване на резултатите на изхода от секциите за гласуване (exit poll) . Това са „Галъп интернешънъл Болкан“, „Алфа Рисърч“, „Сова 5“, АФИС, Изследователски център „Тренд“ и „Екзакта рисърч груп“. До приключването на изборния ден е забранено оповестяването на социологически проучвания. Изборите за членове на Европейския парламент се провеждат от 23 до 26 май във всички страни от Съюза. Право на глас имат всички пълнолетни граждани на ЕС. Всяка държава-членка има собствени избирателни закони и решава в кой ден гражданите ѝ да отидат до урните в рамките на 4-дневния изборен период. Резултатите от всичките 28 държави ще бъдат обявени вечерта на 26 май.    ", "date": "2019.05.26", "title": "Какво трябва да знаете, преди да гласувате"}
{"url": "http://www.classa.bg/%D1%81%D0%B2%D1%8F%D1%82/item/395910-%D1%85%D1%80%D0%BE%D0%BD%D0%B8%D0%BA%D0%B0-%D0%BD%D0%B0-%E2%80%9E%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0%D1%82%D0%B0-%D0%B2%D0%BE%D0%B9%D0%BD%D0%B0%E2%80%9C-%D0%BD%D0%B0-%D1%81%D0%B0%D1%89-%D0%BF%D1%80%D0%BE%D1%82%D0%B8%D0%B2-%D0%BA%D0%BD%D1%80-%E2%80%93-%D0%BC%D0%B0%D0%B9-2019-%D0%B3%D0%BE%D0%B4%D0%B8%D0%BD%D0%B0", "text": "Задълбочаващата се криза на неолибералния модел на функциониране на икономиките на страните от Запада и особено на САЩ доведе до победата на Доналд Тръмп на изборите за 45-ти президент на САЩ. Последният, следвайки политиката, чиято цел е „Да направим Америка отново велика“(Make America great again/MAGA/) тръгна към коренен поврат на досегашната взаимодействия с външния свят. При нарастналия до 404 милиарда долара дефицит на външнотърговския баланс на Щатите през 2017 г, още през януари 218 г. стартира търговският конфликт с основните търговски контрагенти на САЩ. При условие, че основният дял в гореспоменатия дефицит заема този с КНР – 375 милиарда долара, то острието на търговските сблъсъци закономерно се насочи основно срещу Китай. В случая с „Поднебесната“ търговският конфликт според оценката на средствата за масова информация придоби размерите на „Търговска война“ Като преминава през многоходов процес през 2018 и началото на 2019 г. особено наситена със събития тази „Търговска война“ се оказа през все още незавършилия своето време месец май. Как и защо започна „Търговската война“ САЩ  versus  КНР? В обстановката на водещи се от края на 2018 година преговори за уреждане на търговските противоречия президентът Тръмп обяви, че от 10.05.2019 г. ще вдигне с 10 до 25 процената митата на внасяната от Китай продукция на обща сума от 200 млрд долара. В Twitter 5 май 2019 г. американският президент Доналд Тръмп пише, че в течение на 10 месеца Китай заплати на САЩ 25-процентно мито за високотехнологична продукция на сума 50 млрд. долара и 10-процентно мито за други стоки на сума 200 млрд. долара. В тази връзка той напомня, че в резултат на тези суми могат да бъдат частично обяснени успехите на Щатите в икономиката през последните година и половина. Ключовият момент в тази записка на главата на Белия дом е, че митата ще бъдат повишени към 10 май 2019 г.(1, Deutsche Welle, 06.05.19, 09:55 ). В отговор КНР заяви, че може да отмени търговските преговори със САЩ. Същевременно китайската страна изразява учудването си от заплахите на Тръмп. 10 май 2019 г. Щатите повишават митата от 10 до 25% на китайски стоки на стойност 200 млрд. долари. В отговор Министерството на финансите на Китай обяви, че от 1 юни 2019 г. повишава митата на американски внос на стойност $60 млрд. КНР не планира да повишава митата на вноса на сурова нефт, но ще въведе такива мита за вноса на втечнен природен газ. Като цяло митата се налагат върху 5140 вида стоки, при което на 2493 вида митата ще се повишат с 25 процента, а на останалите вида стоки от 5 до 20 процента.(2,Пак там, 23.05.19, 14:48). Едновременно с това Централната банка на Китай понижава курса на юана спрямо долара. На 15 май американският президент Доналд Тръмп подписа указ за налагане на извънредно положение за защита на информационната и комуникационна инфраструктура на страната от чужди заплахи(3, Вж. Executive Order on Securing the Information and Communications Technology and Services Supply Chain в  ). Във връзка с това Министерството на търговията на САЩ обяви на 17 май, че възнамерява да включи в черния списък Huawei поради заплаха за националната сигурност. Компанията е обвинена в кражба на технологии, шпионаж и продажба на американски компоненти на Иран, въпреки санкциите срещу тази страна. Действията на американските власти доведоха до положението, че редица както американски, така и компании от други страни престанаха да сътрудничат с китайския концерн. Една от първите е Google Corporation. Това означава, че Huawei няма да може да използва услугите и програмите на Google, включително магазина за приложения на Google Play и имейла в Gmail. Китайската компания ще има достъп до Android, но само във версията, която е в отворени източници. Сътрудничеството с Huawei прекратяват американските ИТ компании, както и някои британски компании. British Telecom Group, която планира да стартира първата мобилна мрежа на страната 5G, няма да предложи на клиентите си смартфоните Huawei поради несигурност дали китайското дружество ще може да използва Android OS в бъдеще. Продажбата на новите смартфони на Huawei отказаха и телекомуникационните оператори в Япония. SD Association(4, SD Association е организация с нестопанска цел, основана през януари 2000 г. от компаниите Toshiba, Panasonic и SanDisk. Целта на Асоциацията е да проектира, разработва и популяризира стандарта SD карта с памет, включително всички съществуващи формати, както и miniSD и microSD. Устройствата са предназначени за използване в битовата електроника – смартфони, таблети, телевизионни конзоли, лаптопи и т. н. През май 2019 г. в тази асоциация влизат около 1000 компании.) скъса отношенията си с Huawei като по този начин го лишава от възможността да пуска нови смартфони с поддръжка на карти за памет по стандарта microSD. Както вече посочихме по-горе примерът на Google беше последван от Intel, Broadcom и Qualcomm. Те затвориха достъпа на Huawei до собствените си технологии. Следващият етап на американски натиск е високата вероятност Microsoft да откаже да си партнира с китайска компания. Това означава край на актуализацията на Windows 10 на лаптопите на Huawei. Microsoft вече отстрани всички продукти на Huawei от своя онлайн магазин. Huawei получи нов удар от британската компания ARM. Следва да се отбележи, че архитектурата на която Huawei произвежда своите мобилни процесори Kirin принадлежи на ARM. Британската компания отмени лиценза за интелектуалната си собственост, позовавайки се на присъствието на американските разработки в своите технологии. В този смисъл по-нататъшната съдба на процесорите Kirin е под въпрос. Китайският отговор Китай обяви официален протест във връзка с действията на американската страна по отношение на телекомуникационния концерн Huawei. Официалният представител на Министерството на търговията на Китай Гао Фън заяви в четвъртък 23 май 2019 г. предупреждение към Вашингтон, че е необходимо да внесе изменения в своята политика ако иска продължение на търговските преговори с Китай. Същият подчерта, че “Китай много пъти е наблягал на това, че с концепцията за националната сигурност не трябва да се злоупотребява и тя не трябва да става инструмент за търговски протекционизъм.”(5, вж. „Huawei hits back over Trump's national emergency on telecoms 'threat'. Chinese firm says ban on tech from ‘foreign adversaries’ will harm US consumers“ в  ). Въпреки нарастващия натиск върху Huawei се смята, че концернът е длъжен да намери изход. Той все още може да прехвърли своите смартфони на процесори на други разработчици, а като заместител на Android да подготви своя Kirin OS платформа с пълноправен магазин за приложения. Huawei вече има собствен стандарт на сменяеми устройства. На 23 май 2019 г. представители на компанията отбелязаха, че активно се работи за да се създаде заместител на Microsoft Windows 10. Въпреки това специалистите се съмняват в бързия успех на Huawei в областта на оперативните системи (OS) при липсата на сериозен опит в тази област, за разлика от основните конкуренти-Microsoft и Google. Междувременно на фона на разговорите за това, че Вашингтон започва подготовка за повишаване на вносните мита за китайски стоки още на $300 млрд, които ще включват битовата електроника китайски компании като високотехнологичната Lenovo, един от най-големите производители на компютри в света, заяви, че може да прехвърли производството си в други страни, ако САЩ наложат допълнителни мита за стоки от Китай. \"Очевидно сме добре подготвени в случай, че това се случи\", каза финансовият директор на Lenovo Уон Уей Мин.(6, ). Същият този четвъртък 23 май 2019 г. министърът на търговията на САЩ Уилбър Рос сподели, че той предлага да се приеме закон, предвиждащ глоби за внос на стоки от страни, които \"обезценяват валутата си срещу долара \" и по този начин \"субсидират своя износ \". Въпреки, че Рос не спомена никоя страна, по-рано президентът Доналд Тръмп нееднократно упрекваше Китай за подкрепа на износа на стоките си чрез ниската ставка на националната си валута по отношение на долара. Според Рос предложеният от него законопроект има за цел да гарантира, че други държави не са в състояние да използват валутната политика в ущърб на американските корпорации и работници. В законопроекта са изброени критериите, според които Министерството на търговията ще решава в кои случаи могат да бъдат налагани глоби, без да обяснява как ще се определя дали даден продукт се продава в САЩ на ниска цена поради манипулиране на валутния курс.(7, Официално САЩ не обвиняват никоя от страните в изкуствено обезценяване на валутата си спрямо долара. Въпреки това, в полугодишния си доклад, американското Министерство на финансите през октомври 2018 упрекна Китай за липса на прозрачност в паричната му политика. Под надзора на американското Министерство на финансите в допълнение към Китай са Германия, Швейцария, Япония, Южна Корея и Индия. Министерство на финансите на САЩ работи с такива критерии като валутна интервенция и значителен излишък на търговския баланс.) Предвид това, че в търговската война против КНР Вашингтон оказва натиск да се включват както чужди компании и банки, така и други държави Китай също предприема някои ответни мерки. Така, например, КНР обяви, че е против санкциите срещу Иран, въведени от Щатите и че възобновява закупуването на нефт от страната. Китайският танкер “PacificBravo” в края на втората десетдневка на май 2019 г. натовари 2 милиона барела иранска нефт. По този начин Пекин се противопостави на Вашнгтонската политика, имаща за цел да доведе Техеран до разруха, довеждайки до нулево равнище продажбите на сурова нефт.(8, вж. Chossudovsky Michel. Backlash in US-China Trade War. China Defies Sanctions against Iran, Resumes Purchase of Iran Oil. в Global Research, May 21, 2019). Вместо заключение  САЩ след Втората световна война установяват изключителна икономическа доминация в глобален мащаб. Те произвеждат почти половината от брутния продукт на света. В същото това време СССР, значителна част от държавите в Европа, а също така Китай, Япония и редица други азиатски страни са разрушени от войната. Това икономическо превъзходство, подкрепено от мястото на долара като основна резервна валута в света, им позволява да пропагандират идеята за свободния пазар, неограничен от мита, административни рестрикции и всякакви други ограничения. Но епохата на тази икономическа доминация отминава. Още в началото на 80-те години на ХХ век САЩ се срещат с конкурент в областта на високите технологии като Япония. Спрямо Страната на изгряващото слънце, не съумявайки да постигнат превъзходство по „пазарен начин“, те прилагат чисто административен силов подход, изразен чрез т.нар. „Споразумение от Плаза“. Днес те за втори път се сблъскват с предизвикателство, с което те не могат да се справят с икономически средства поради падналата си пазарна конкурентоспобност. Затова, забравяйки какво дълги време внушават на целия свят, Щатите прибягват към мерки и начини за действие, които са в противоречие с цялата им досегашна „агитация“. Във връзка с всичко гореказано ще цитираме мнение, изразено в редакционна статия на в. „Global Times“ от 24.05.2019 г. (9, вж.   globaltimes.cn/content/1151456.shtml. Тук ще припомним, че в „Global Times“ (на кит.ез. 环球时报 – „Хуацю шибао“) е китайски всекидневник, подразделение на официоза „Жънмин жибао“ (人民日報). Той печата статии основно по международни въпроси, отразяващи позицията на ръководството на КНР)., а именно: „САЩ смятат, че повишаването на митническите тарифи е добър вариант, когато не може да се постигне споразумение с Китай. Но по този начин Вашингтон е захапал повече, отколкото може да преглътне. Търговската война ще доведе само до загуба за всички. Все повече признаци показват, че търговската война между Китай и САЩ ще се окаже продължителна. Вашингтон ... се надява да смаже волята на Китай. Но с Китай няма да сполучи. Китайското общество бързо ще се мобилизира и обедини срещу американския натиск в евентуална дългосрочна търговска война. В името на защита на икономическия си суверенитет на Китай си струва да се претърпи краткосрочна болка. Процесът ще стимулира страната да направи повече пробиви в ключови технологични области и да направи Китай по-силен. Продължаващата ескалация на търговската война ще повлияе на глобалната верига на доставка, което ще означава болезнено приспособяване. САЩ стават проблема за всички. Страните ще отговорят на търговската война, водейки се от националните си интереси. Но има универсално разбиране, което работи в посока неблагоприятна за САЩ. Жестокият факт е, че САЩ прибягват до всичко, за да накарат съперниците си да паднат на колене, ще се помни от повечето хора и сили по целия свят.“  ", "date": "2019.05.26", "title": "Хроника на „Търговската война“ на САЩ против КНР – май 2019 година"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395911-%D0%B9%D0%BE%D0%BD%D1%87%D0%B5%D0%B2%D0%B0-%D1%89%D0%B5-%D0%B8%D0%B7%D0%BF%D1%8A%D0%BB%D0%BD%D0%B8%D0%BC-%D0%B2%D1%81%D0%B8%D1%87%D0%BA%D0%BE,-%D0%BA%D0%BE%D0%B5%D1%82%D0%BE-%D1%81%D0%BC%D0%B5-%D0%BA%D0%B0%D0%B7%D0%B0%D0%BB%D0%B8-%D0%B2-%D0%BF%D1%80%D0%B5%D0%B4%D0%B8%D0%B7%D0%B1%D0%BE%D1%80%D0%BD%D0%B0%D1%82%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F", "text": "Ще изпълним всичко, което сме казали в предизборната кампания. Това каза водачът на листата на БСП Елена Йончева след като гласува.     „България и  Европа ще бъдат променени. Ще извоюваме достойни доходи. Всеки може да е част от тази промяна. Гласувайте. Убедена съм, че България ще тръгне по нов път. Всичко, което сме казали в предизборната кампания, ние ще го изпълним. Колкото по-голяма е избирателната активност, толкова по-голям е шансът за промяна“, подчерта тя.", "date": "2019.05.26", "title": "Йончева: Ще изпълним всичко, което сме казали в предизборната кампания"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395912-%D0%B7%D0%B0%D0%B1%D1%80%D0%B0%D0%BD%D0%B0-%D0%B7%D0%B0-%D0%B4%D0%B0%D0%BD%D0%BD%D0%B8-%D0%BE%D1%82-%D0%B5%D0%BA%D0%B7%D0%B8%D1%82-%D0%BF%D0%BE%D0%BB-%D0%B4%D0%BE%D1%80%D0%B8-%D0%B2%D1%8A%D0%B2-%D1%84%D0%B5%D0%B9%D1%81%D0%B1%D1%83%D0%BA", "text": "Поправките в Изборния кодекс станаха на среднощно заседание в началото на годината Забрана за съобщаването на данни от екзит пол дори във Фейсбук са наложили депутатите на едно от среднощните си заседания в началото на годината при поправките на Изборния кодекс. За поправката, която ограничава съобщаването на предварителни резултати от медиите и в социалните мрежи, до дни не бе разбрал никой, пише \"24 часа\". А ЦИК щеше да санкционира само ако има линкове към медийните сайтове. Промяната е била предложена от НФСБ и първоначално е била отхвърлена от правната комисия. Часове по-късно обаче в пленарната зала е представено, че комисията я одобрява и тя е гласувана и в залата. Подкрепена е ГЕРБ, ДПС и патриотите, независимо че първоначално голямата управляваща партия бе внесла поправка, която позволяваше директно публикуване на резултатите от екзит пола.     Срещу нея обаче се обявиха от ДПС. А Хамид Хамид от движението мотивира позицията с това, че през предварителните изборни резултати можело да бъдат прокарвани фалшиви новини и дори публикация в 17 часа можело да преобърне изборите. Въвеждането на новото ограничение се е случило в нощта на 13 срещу 14 февруари. Тогава на извънредно заседание на правната комисия депутатът от НФСБ Христиан Митев предлага промени в Допълнителните разпоредби на кодекса в параграфа, с който се дава определението за медийна услуга, което към този момент изключва социалните мрежи. Според поправката страниците на медиите в социалните мрежи се приравняват на доставчик на медийни услуги. Странното е, че точно на това заседание правната комисия подкрепя и предложението на депутатката от ГЕРБ Диана Саватева въобще да отпадне забраната за публикуване на резултати от екзит пол в изборния ден. На следващия ден поправката на Митев, отхвърлена през нощта, се оказва подкрепена при гласуването в пленарната зала. Самият текст е гласуван от парламента малко преди полунощ с 96 гласа подкрепа и само 26 депутати против. “За” са гласували 66 народни представители от ГЕРБ, 13 от “Обединени патриоти” и 17 от ДПС. Против са били 26 депутати от “БСП за България”, а двама от “Воля” са се въздържали. Странно, но реално тази поправка дава широко поле за фалшиви новини в деня на вота, пише \"Епицентър.бг\". Според приетите текстове всеки профил, страница или група във фейсбук, туитър и други подобни социални мрежи, които не е свързани с медия, биха могли да публикуват данни за резултатите от изборите. Но медиите не могат. А именно медиите работят с екзит полове на социологически агенции и могат да дадат реална представа на гражданите как върви гласуването и разпределението на мандатите.  ", "date": "2019.05.26", "title": "Забрана за данни от екзит пол дори във Фейсбук"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395913-%D0%B1%D1%81%D0%BF-%D1%81-%D0%B6%D0%B0%D0%BB%D0%B1%D0%B0-%D0%B4%D0%BE-%D1%86%D0%B8%D0%BA-%D0%B7%D0%B0-%D0%B0%D0%B3%D0%B8%D1%82%D0%B0%D1%86%D0%B8%D1%8F-%D0%B2-%D0%BF%D0%BE%D0%BB%D0%B7%D0%B0-%D0%BD%D0%B0-%D0%B3%D0%B5%D1%80%D0%B1", "text": "Подадени са и сигнали за купуване на гласове   БСП подаде жалба до Централната избирателна комисия за това, че в деня за размисъл, информационна агенция „ПИК” извършва забранена предизборна агитация в полза на ПП „ГЕРБ” и нейния председател Бойко Борисов в електронния сайт на агенцията.  В нарушение на чл. 182, ал.4 от ИК, статията прави внушение към избирателите, чрез публикувания текст и снимков материал към него, да вземат съответното решение да подкрепят в изборите за членове на ЕП, които ще се проведат в утрешния ден 26 май 2019 г., партията, която  Борисов представлява. Статията започва с :„Информираният избор е ключов за взимане на решение за всяко едно действие в живота. Затова Ви показваме, как се е променила България през последните няколко години....” и следва богат набор от снимки, които изобразяват различни публични обекти и строителни площадки, които са започнати или реализирани от правителството.  БСП сигнализира ЦИК и че информационна агенция  „ПИК” извършва забранена предизборна агитация и същевременно накърнява добрите нрави, честта и доброто име на кандидатите от листата за членове на ЕП, както и на представляващия коалицията, която ги издига – Корнелия Нинова. В електронния сайт на агенцията „ ” е публикувана подробна и обширна статия със заглавие : „КОРУПЦИОНЕН СКАНДАЛ: Корнелия Нинова лъсна в аферата „Хохегер”, разтърсила Австрия”.  ( ) В нарушение на чл. 182, ал.4 от ИК статията прави негативно внушение към избирателите и негативна предизборна агитация чрез публикуване на неверни текстове, клеветнически твърдения, петнящи честта и доброто име на Корнелия Нинова и съответно листата с кандидатите за членове на ЕП- с цел да разколебаят гласоподавателите, които биха подкрепили коалицията и нейните кандидати.  \"Моля, да предприемете съответните законосъобразни действия спрямо нарушителя и материалът да бъде премахнат от електронната страница на агенция „ПИК”, както и да наложите съответната имуществена санкция по смисъла на чл. 480, ал.2 от ИК – глоба от 2000 до 5000 лева\", се казва още в двата сигнала.   БСП с жалба за купуване на гласове от кмета на с. Шумата за ДПС Председателят на БСП-Габрово Николай Григоров подаде сигнал до Районна прокуратура - Габрово, РУ \"Полиция\" - Габрово за нарушения в деня за размисъл: кметът на с. Шумата Байкал Тодоров купува гласове за ДПС. \"Предвид кратките срокове до изборния ден, моля да предприемете спешни мерки и да спрете купуването на гласове в с. Шумата.\"- се казва в жалбата. Пореден сигнал за купуване на гласове в Плевенско Председателя на БСП- Плевен Диана Ботева подаде сигнал до МВР - Гулянци и Районна прокуратура Никопол за получена информация за предстоящо купуване на гласове от Пламен Радков Янев, Николай Иванов Гаврилов и Иван Петров Илиев  в нощта на 25 срещу 26 май 2019 г.  в полза на  ПП ГЕРБ. \"Отново настоявам за Вашата компетентна намеса за прекратяване на опитите за манипулиране на изборните резултати и прилагане на разписаните Ви правомощия в изборното законодателство\", пише още в сигнала. БСП-Пловдив с жалба за хаос в работата на 16-та РИК Пловдив БСП-Пловдив подаде жалба до Районна избирателна комисия 16 - гр. Пловдив  за нарушения в предизборния ден в район Южен, СУ“Свети Константин Кирил Философ“.  След подаден сигнал, че не се приема замяната на секретаря на СИК, застъпникът Ангел Стойчев Иванов е пристигнал в секцията, легитимирал се и е показал, че замяната е извършена с решение на РИК.  Зам.-председател на СИК от ГЕРБ заявява, че не приема направената замяна. Той е поискал застъпникът да напусне помещението и Ангел Иванов е напуснал. Зам.-председателят е излязъл в коридора и е продължил да вдига скандал, като е заявил на служителя от полицията, че застъпникът нямал право да влиза в училището. Служителят се свърза по телефона и обяснява, че само председателят на СИК взима решение дали някой може да бъде допуснат в помещението на СИК. \"Установихме, че в целия град раздадените в предизборния ден с изборните книжа списъци на СИК и удостоверения на СИК не отговарят на утвърдените вече с решения на РИК замени, извършени преди предизборния ден. Тези пропуски водят до конфликти и проблеми в секциите, което налага извода, че има сериозни пропуски в работата на  РИК-16, което ще повлияе върху законосъобразността и честността на предстоящите избори. За описаните пропуски на РИК 16 – БСП- Пловдив ще уведомим и ЦИК. Моля Ви, да предприемете своевременно нужните действия във връзка със спокойното и законосъобразно протичане на изборния ден\", пише още в жалбата.        ", "date": "2019.05.26", "title": "БСП с жалба до ЦИК за агитация в полза на ГЕРБ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/395914-%D0%B4%D1%80%D0%B0%D1%81%D1%82%D0%B8%D1%87%D0%BD%D0%BE-%D0%BF%D0%BE%D1%81%D0%BA%D1%8A%D0%BF%D0%B2%D0%B0%D0%BD%D0%B5-%D0%BD%D0%B0-%D0%B1%D0%B5%D0%BD%D0%B7%D0%B8%D0%BD%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Цената на А95 скочи осезаемо и \"гони\" тази на дизела   За по-малко от половин година А95 е поскъпнал с 32 ст. за литър, достигайки 2.27 лв. за литър. От началото на 2019 г. досега бензин А95 е поскъпнал осезаемо и цената му \"гони\" тази на дизела. След очаквания скок на горивата преди великденските празници с над 10 ст. за литър, увеличението продължи и през месец май. За по-малко от половин година А95 е поскъпнал с 32 ст. за литър, достигайки 2.27 лв. за литър. В същото време средната цена на обикновения дизел е 2.33 лв. за литър. При него обаче поскъпването в сравнение с началото на годината е много по-малко - с 19 ст. за литър. Това показва справка в специализирания сайт за актуални цени на горивата у нас Fuelo. По-значителното покачване започва в средата на април за масовия бензин, а при дизела още от началото март. От 1.95 лв. в началото на годината през април А 95 струва вече 2.20 лв. за литър. При дизела ситуацията е подобна - от 2.14 лв. в началото на януари през март средната му цена вече е била 2.32 лв. за литър, но оттогава досега се задържа сравнително равномерна. Справка по области показва, че във Видинско горивата са най-скъпи. Средната цена на А95 в областта е 2.31 лв. за литър, докато за дизела е 2.36 лв. за литър. Някои от големите бензиностанции там продават дизела за рекордните за тази година 2.39 лв. за литър - с 6 ст. повече от средната цена за страната. Скъпи са горивата и в областите Кюстендил, Враца, Плевен. Най-евтиното гориво у нас е в областите Габрово, Стара Загора и Пловдив, показва още класацията, но въпреки това цените там също са съпоставими със средните.  ", "date": "2019.05.26", "title": "Драстично поскъпване на бензина в България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395915-%D0%B2%D0%B8%D0%BD%D0%B0%D0%B3%D0%B8-%D0%BF%D0%BE%D0%B4%D1%86%D0%B5%D0%BD%D1%8F%D0%B2%D0%B0%D0%BC%D0%B5-%D0%B1%D1%80%D0%BE%D1%8F-%D0%BD%D0%B0-%D0%B8%D0%B4%D0%B8%D0%BE%D1%82%D0%B8%D1%82%D0%B5,-%D0%BA%D0%BE%D0%B8%D1%82%D0%BE-%D0%BD%D0%B8-%D0%B7%D0%B0%D0%BE%D0%B1%D0%B8%D0%BA%D0%B0%D0%BB%D1%8F%D1%82", "text": "  Италианският икономист и историк Карло Чипола изпитвал нескрит интерес към проявленията на глупостта. Дългите години научна работа, а и житейският му опит, му помагат да формулира пет универсални закона, които важат за всеки и във всяко общество. Оказва се, че глупостта е много по-опасна, отколкото сме свикнали да мислим. Чипола написва ироничното есе \"Основните закони на човешката глупост\", което, макар и да не е базирано на реални проучвания, ни кара да се замислим дали пък в тези изводи не се крие повече от едно зрънце истина. Да видим: Първи закон на глупостта: Винаги подценяваме броя на идиотите, които ни заобикалят Звучи банално и високомерно, но животът доказва правдивостта на това твърдение. Както и да преценявате хората, непрекъснато ще се сблъсквате със следните ситуации: - Човек, който винаги ви е изглеждал умен и рационален, във важна ситуация ще се прояви като пълен глупак. - В най-неподходящите ситуации и моменти отнякъде винаги се появяват глупави хора, за да объркат плановете ви. Втори закон на глупостта: Вероятността един човек да е глупав не зависи от останалите му качества Години наблюдения и опити ме наведоха на мисълта, че хората не са равни – едни са глупави, други – не, и това качество е вложено у нас от природата, а не от културните фактори. Човекът е глупак точно така, както някои имат рижи коси, а други – кръвна група А. Образованието също няма нищо общо с ума или глупостта. Многобройни експерименти в университети потвърдиха това. Проучих пет групи хора: студенти, служители в офис, обслужващ персонал, администратори и преподаватели. Съотношението между умни и глупави хора се оказа едно и също както сред нискоквалифицираните, така и сред високообразованите. Това така ме порази, че реших да проуча и интелектуалния елит - нобеловите лауреати. Резултатът потвърди невероятната сила на природата: същият процент лауреати се оказаха глупаци. Трети закон на глупостта: Глупакът е човек, чиито действия водят до загуби за някой друг и при това не носят ползи на действащия – даже могат да се обърнат срещу него Третият закон указва, че хората се делят на 4 групи – простаци (П), умници (У), бандити (Б) и глупаци (Г). Ако Петър прави нещо, от което той самият губи, но Иван печели, то той е простак. Ако прави нещо, от което печели и той, и Иван, то той е умник. Ако действията на Петър му носят полза, но вредят на Иван, то той е бандит. А глупакът Петър прави неща, от които страдат както той, така и Иван. И точно това прави глупака опасен – ние можем да разберем логиката на бандита, той е предсказуем. Но да прогнозираш действията на глупака е невъзможно – той действа без причина, без цел, без план, на най-неочакваното място и в най-невероятния момент. Няма начин да предскажете кога идиотът ще нанесе своя удар. Дори когато атаката стане очевидна, срещу нея няма защита, защото тя няма рационална структура. Както е писал Шилер, „Срещу глупостта са безсилни дори боговете!”.         Четвърти закон на глупостта: Не-глупаците винаги подценяват разрушителния потенциал на глупаците Те винаги забравят, че да си имаш работа с глупав човек означава да направиш грешка, която ще ти излезе скъпо. Хората от типа П например трудно разпознават опасността от зона Г, което не е учудващо. Странното е, че глупците са подценявани и от умниците, и от бандитите. В присъствието на глупак те се отпускат и се наслаждават на интелектуалното си превъзходство, вместо да се мобилизират и да намалят щетите, които той ще нанесе. Според разпространения стереотип глупакът вреди само на себе си. Това не е така. Не бъркайте глупаците с безпомощните простаци. Никога не си партнирайте с тях, въобразявайки си, че можете да използвате глупостта им за собствена изгода – ако направите така, очевидно не познавате природата на глупостта. Така сами давате на глупака възможност да вилнее. Пети закон на глупостта: Глупакът е най-опасният човек Глупакът е по-опасен от Бандита. Резултатът от действията на идеалния бандит е простото преминаване на блага от един човек към друг. Обществото като цяло не губи много от това. Ако всички членове на едно общество са бандити, то би било прогнило, но живо. На върха отново биха излизали най-талантливите. Когато на сцената излизат глупаци обаче, картинката се променя. Те носят вреда, без да извличат изгода от това. Така благата се унищожават и обществото обеднява. Историята доказва, че обществата напредват тогава, когато на власт в тях има достатъчно умни хора, за да неутрализират активните глупаци и да не им позволяват да разрушат онова, което са създали умните. В регресиращите държави има същия брой глупци, но във властта се наблюдава ръст от глупави бандити, а сред останалото население – на наивни простаци. Това разпределение на силите неизменно засилва разрушителните действия на глупаците и цялата страна отива по дяволите.      ", "date": "2019.05.26", "title": "Винаги подценяваме броя на идиотите, които ни заобикалят"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395916-%D1%81%D0%B5%D1%80%D0%B3%D0%B5%D0%B9-%D1%81%D1%82%D0%B0%D0%BD%D0%B8%D1%88%D0%B5%D0%B2-%D0%B3%D0%BB%D0%B0%D1%81%D1%83%D0%B2%D0%B0-%D0%B2-%D1%81%D0%BE%D1%84%D0%B8%D1%8F", "text": "Сергей Станишев подаде своя глас в урна в Националното музикално училище „Любомир Пипков\" в София.", "date": "2019.05.26", "title": "Сергей Станишев гласува в София"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395908-%D0%BF%D1%80%D0%BE%D0%B1%D0%BB%D0%B5%D0%BC%D0%B8-%D0%B2-%D0%BC%D0%B0%D1%88%D0%B8%D0%BD%D0%BD%D0%BE%D1%82%D0%BE-%D0%B3%D0%BB%D0%B0%D1%81%D1%83%D0%B2%D0%B0%D0%BD%D0%B5", "text": "Сигнали за забавяния има и от Варна, Кърджали и други градове. Заради многото българи, които са избирали Гърция в почивните дни, в района на Халкидики са отворени две секции В 7.00 часа започнаха изборите за Европейски парламент в България. Броят на избирателните секции в цялата страна е 11 897, а на тези в чужбина - 191 в 64 държави. Според окончателните избирателни списъци, които има Централната избирателна комисия, могат да гласуват 6 355 633 наши сънародници. В област Велико Търново изборният ден започна с отварянето на 417 избирателни секции, съобщи БНР. Машините за гласуване създадоха проблеми. Машинно гласуване в област Велико Търново се провежда в 104 секции. Комисиите имат проблеми при пускането на машините и привеждането им в готовност за вота на избирателите. В 47-а секция във великотърновското основно училище \"Бачо Киро\" също срещнаха трудности. \"Получихме неокомплектована машина\", посочи председателят на секцията Аничка Ангелова - \"При приемане на секцията и машината, специалистът, който трябваше да я инсталира, установи, че липсва рутер на машината и сигнализирахме в София\". Проблемът с машинното гласуване във Велико Търново не е изолиран случай. Сигнали за забавяния има и от Варна, Кърджали и други градове. Заради многото българи, които са избирали Гърция в почивните дни, в района на Халкидики са отворени две секции. По информация на Нова телевизия около 50 000 българи се намират в Гърция. В Кърджалийско избирателите са със 100 000 по-малко заради въведения принцип на уседналост.    ", "date": "2019.05.26", "title": "Проблеми в машинното гласуване"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395901-%D0%B4%D0%B5%D0%BB%D1%8F%D0%BD-%D0%BF%D0%B5%D0%B5%D0%B2%D1%81%D0%BA%D0%B8-%D0%B3%D0%BB%D0%B0%D1%81%D1%83%D0%B2%D0%B0-%D0%BF%D1%80%D1%8A%D0%B2-%D0%B2-%D1%81%D0%B5%D0%BB%D0%BE-%D1%81%D0%B2%D0%B5%D1%82%D0%B0-%D0%BF%D0%B5%D1%82%D0%BA%D0%B0", "text": "Депутатът от ДПС и втори в листата на партията за евроизборите Делян Пеевски гласува в с. Света Петка непосредствено след отварянето на изборната секция.  \r\n         Той бе посрещнат с аплодисменти от събралото се множество и се ръкува с хората. С ранното си гласуване Пеевски даде пример на колеги, съмишленици и симпатизанти на партията за активно участия в изборите. \r\n   \r\n", "date": "2019.05.26", "title": "Делян Пеевски гласува пръв в село Света Петка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395902-%D0%B8%D0%BD%D1%84%D0%B0%D1%80%D0%BA%D1%82%D0%BD%D0%B0-%D0%B8%D0%B7%D0%B1%D0%BE%D1%80%D0%BD%D0%B0-%D1%80%D0%B0%D0%B7%D0%B2%D1%80%D1%8A%D0%B7%D0%BA%D0%B0-%D0%BC%D0%B0%D1%87%D1%8A%D1%82-%D1%89%D0%B5-%D1%81%D0%B5-%D1%80%D0%B5%D1%88%D0%B8-%D0%BE%D0%BA%D0%BE%D0%BB%D0%BE-14-%D1%87", "text": "Около 100 000 гласа ще са решаващи за крайния изход от вота, прогнозира специалистът       Развръзката около избора за европейски депутати ще стане ясна около 14 ч. След този час числата в полза на кандидатите ще започват да \"замръзват\". Това разкри пред БЛИЦ известен експерт в областта на изборите, които на този етап предпочете да не излиза с името си. Според него натрупването на много празнични дни и сливането им ще окаже негативен отпечатък върху избирателната активност. \"100 - 200 хил. гласа на пътуващи могат да окажат решаващо значение за крайния победител в изборите.      До голяма степен това зависи и от това дали въпросните хора ще се приберат навреме, за да гласуват\", подчерта пред БЛИЦ експертът, който по време на вотове се отличава с голяма прецизност за разлика от социолозите-шарлатани, които като лешояди обикалят партийните централи в търсене на тлъсти пачки. \"Изборният ден ще протече спокойно и според правилата. Разликата между първата и втората политическа сила към момента е един евродепутат. От малките партии само една ще има свой представител в следващия Европейски парламент\", прогнозира специалистът.", "date": "2019.05.26", "title": "Инфарктна изборна развръзка! Мачът ще се реши около 14 ч!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395903-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D0%BE%D0%B1%D1%8F%D1%81%D0%BD%D0%B8-%D0%B7%D0%B0-%D0%BA%D0%B0%D0%BA%D0%B2%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D0%B5%D0%B2%D1%80%D0%BE%D0%BF%D0%B0-%D0%B3%D0%BB%D0%B0%D1%81%D1%83%D0%B2%D0%B0", "text": "Гласувах за една обединена и по-социална Европа и за това българите да имаме достойно място и да бъдем равни с другите европейски страни. Това заяви лидерът на БСП Корнелия Нинова в ефира на Нова тв минути след като даде своя вот за евроизборите. \"Гласувах за това да не ядем второ качество храна, да получаваме евродоходи и да имаме европейски стандарт на живот. Гласувах и за промяната и по-добрия живот в България. На добър час за всички, за промяната и справедливостта!\", добави тя.                 \"Очаквам и призовавам да се гласува. Виждам, че и тук е ниска избирателната активност, но вярвам че следобед ще е по-голяма. Важно е всеки да даде гласа си\", каза още Нинова. Лидерът на БСП даде своя глас в 25 ОУ \"Петър Берон\" в столицата.", "date": "2019.05.26", "title": "Корнелия Нинова обясни за каква България и Европа гласува"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395904-%D1%81%D1%80%D0%B0%D0%BC-%D0%B8-%D0%BF%D0%BE%D0%B7%D0%BE%D1%80-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D1%81%D0%B0-%D0%B2-%D1%82%D0%BE%D0%BF-10-%D0%BD%D0%B0-%D0%BD%D0%B0%D1%80%D0%BE%D0%B4%D0%B8%D1%82%D0%B5,-%D0%BA%D0%BE%D0%B8%D1%82%D0%BE-%D0%BD%D1%8F%D0%BC%D0%B0-%D0%B4%D0%B0-%D1%80%D0%B8%D1%81%D0%BA%D1%83%D0%B2%D0%B0%D1%82-%D0%B6%D0%B8%D0%B2%D0%BE%D1%82%D0%B0-%D1%81%D0%B8-%D0%B2-%D0%B7%D0%B0%D1%89%D0%B8%D1%82%D0%B0-%D0%BD%D0%B0-%D1%80%D0%BE%D0%B4%D0%B8%D0%BD%D0%B0%D1%82%D0%B0", "text": "Ако се стигне до война, ще се биете и рискувате живота си за вашата страна? Този въпрос бе зададен в проучване, проведено от изследователската агенция Галъп, заедно с „Уърлдуайд Индепендънт Нетуорк\" , в 64 страни по света. В него се оказва, че българите сме сред народите, които нямат никакво желание да се бият - само 25 процента са готови да отидат на война, което ни поставя сред най-големите пацифисти между Исландия и Хонг Конг. Средностатистически 61% заявяват, че биха желали да се бият за своята страна, а 27% заявяват, че няма да са готови да се бият. Очаквано много по-висок процент мъже в сравнение с жените са заявили, че ще се бият (67%), но е интересно, че и повечето жени отговарят положително (52%).      Най-висок процент на тези, които ще се бият за тяхната страна, е този в Близкия изток и Северна Африка, до 83%, докато най-ниският е в Западна Европа, 25%. От страните от бивша Югославия най-готови за воюване са в Косово (58%), след това в Босна и Херцеговина (55%), Сърбия (46%) и Македония (38%). От европейските страни Финландия доминира с 74% , които са готови за война. Следват Турция с 73%, след това Украйна с 61% и Русия с 59%. Съществуват значителни различия сред религиите мюсюлмани са най-навити да се бият, до 78%. Следват индусите (77%), будистите (66%), атеисти и агностици (57%). Сред християните най-войнствени са православните (53%), следвани от католиците (52%), 48% от протестантите са готови за война.      Около половината от евреите също (51%). Японците, германците, италианците и австрийците категорично отказват да се сражават повече. В това голямо проучване по света са били изследвани 62 398 души по от около 1000 души от всяка страна.", "date": "2019.05.26", "title": "Срам и позор: Българите са в топ 10 на народите, които няма да рискуват живота си в защита на родината"}
{"url": "http://www.classa.bg/%D1%81%D0%B2%D1%8F%D1%82/item/395905-%D0%BA%D0%B0%D0%BA-%D0%B3%D1%8A%D1%80%D1%86%D0%B8%D1%8F-%D1%81%D0%B5-%D0%BF%D1%80%D0%B5%D0%B2%D1%80%D1%8A%D1%89%D0%B0-%D0%B2%D1%8A%D0%B2-%D1%84%D0%B0%D0%B1%D1%80%D0%B8%D0%BA%D0%B0-%D0%B7%D0%B0-%D0%B1%D0%B5%D0%B1%D0%B5%D1%82%D0%B0-%D0%BD%D0%B0-%D0%B5%D0%B2%D1%80%D0%BE%D0%BF%D0%B0", "text": "Търсенето на сурогатна майка започва от хотел в Берлин. Стотици мъже и жени с репродуктивни проблеми са дошли заради събитието, което им обещава надежда. Една от залите за семинари се пръска по шевовете заради темата на изнасяната лекция: \"Законното сурогатно майчинство в ЕС: Опитът на Гърция\". Повечето от присъстващите двойки са минали 30-те си години, затова слушат внимателно лектора - гръцки гинеколог. Това са хора, които се намират в края на болезнен дълъг път. Хора, които искат най-после да имат дете. Затова се интересуват от практика, която се смята за табу в Германия - процедура, при която жени износват бебетата от генетичния материал на двойки, неспособни да родят собствени.     Практиката е незаконна в Германия (както и в България), а местните лекари рискуват да бъдат подложени на проверки дори ако се разбере, че са съветвали пациентите си да опитат нещо подобно в чужбина. Гръцкият медик обаче твърди, че процедурата е напълно прозрачна и регулирана в родната му страна, а съдът преценява дали желаещите родители имат право да наемат сурогатна майка. Най-важното изискване е, че клиентите трябва да имат медицински доказателства за невъзможността да създадат деца. Почти всяка шеста германска двойка над 25-годишна възраст е бездетна, дори партньорите да биха искали да създадат семейство. Модерната репродуктивна медицина помага на много от хората с проблеми, но има случаи, в които всички опити са неуспешни. Физическото и психическото натоварване от ин витро процедурите може да доведе семействата до отчаяние, а понякога поставя под заплаха отношенията между двамата партньори. Мнозина са готови на всичко, за да изпълнят мечтата на живота си. Дори да нарушат закона, да платят огромни суми пари или да се въвлекат в ситуации, за които по-късно ще съжаляват. Двама разследващи журналисти от германското издание \"Цайт\" показват какви могат да са нежеланите последици от подобни експерименти. Проверката по случая показва, че не всичко в бизнеса със сурогатно майчинство в Гърция е така подредено и прозрачно, както би трябвало да е. Гърция забранява въвличането на жени в схеми за сурогатно майчинство с цел високо финансово възнаграждение. Продажбата на утроба влиза в нарушение на европейското законодателство, което забранява използването на човешки тъкани за търговски цели. Максималната сума, която бъдещите родители могат да отпуснат на сурогатната майка, е 10 000 евро - пари, за които се предполага, че ще покрият загубата на приходи по време на бременността. Гръцки медии обаче съобщават, че много чуждестранни двойки плащат значително по-високи такси на клиниките, като намекват, че тази полулегална индустрия е превърнала страната в база за \"репродуктивен туризъм\" и трафик на хора. Сурогатно майчинство се предлага и в САЩ и Канада, но там цената е в пъти по-висока. Преди години е било по-евтино да се наеме родилка в Тайланд и Индия, но двете държави са въвели забрана за привличане на клиенти от чужбина. Украйна също е смятана за една от \"фабриките за бебета\", но и там процедурата е обект на критики, включително - на намерения за забрана със закон. Гърция обаче облекчава регулацията на сурогатното майчинство през 2014 г. Чуждестранните родители вече не са длъжни да имат постоянен адрес на територията на страната, за да ползват услугите на местна жена. Тази поправка води до бум на индустрията. Германските журналисти решават да се внедрят в една подобна болница под фалшива самоличност. Представят се за съпружеска двойка от Берлин, тя на 34 г., той - на 38, женени от 7 години и неуспешно опитващи да си родят дете. Попадат на оферта за клиника от остров Крит с добри международни препоръки и решават да проверят условията за кандидатстване. Обаждат се на телефонния номер, посочен от организацията, и се оказва, че линията за чуждестранни клиенти се обслужва от холандка. Журналистите й представят легендата си на отчаяно семейство, преминало през няколко опита за изкуствено осеменяване, които са завършили с провал. Последната им надежда, казват те, е сурогатната процедура. Холандската асистентка приема заявката им и дори коментира, че  \"посещението при нас може да се комбинира прекрасно с една кратка ваканция\".  Клиниката се намира недалеч от центъра на град Ханя. Германските репортери са приети от същата асистентка, която им показва залите за ин витро, оборудвани с цялата необходима техника. На третия етаж се намира отдела за сурогатни майки - офис с непрекъснато звънящи телефони и бюра, около които се суетят непознати хора. Атмосферата трудно може да се опише като интимна и спокойна. По стените на помещението висят плакати с надписи от сорта на \"Някои жени убиват бебетата си, други биха убили за бебе\", поставени до табла с новини за новородени деца и благодарности от родителите им. Германската двойка е приета лично от директора на клиниката - гинеколог - който ги уверява, че екипът му има 25-годишна практика и е завършил успешно стотици сурогатни бременности. В момента 11 майки са бременни, две от тях - с близнаци. Една от тези майки се оказва на метри от тях, седяща зад едно от бюрата в офиса. През цялото време е изглеждала така, сякаш е служителка в администрацията. Сузана* е българка. Пристигнала на остров Крит със сестра си преди 15 години. Омъжена е, има дъщеря на 11-годишна възраст. Твърди, че съпругът й няма проблеми с това, което прави.  Бременна е в четвъртия месец и коремът й вече си личи. Не говори английски език, а холандката й превежда въпросите на гръцки. Сузана отговаря без особен ентусиазъм. \"Детето принадлежи на клиентите, а не на нея. Бебето не е нейно\", уточнява асистентката, когато германците поздравяват бъдещата майка за бременността. Семейството, което я чака да роди, е от Германия. Поддържат честа дистанционна връзка със Сузана по Skype. Клиентите нямат право на пряк контакт със сурогатните майки, затова момичетата трябва да се явят в клиниката, за да провеждат разговорите с клиентите си. Сузана твърди, че не го прави за парите, а за да помогне на хората в нужда. Казва, че и родната й сестра има подобни проблеми, затова \"знае колко е трудно\". На въпроса как е установила връзката с клиентите, асистентката отговаря вместо нея - клиниката я е запознала с двойката, след което е подписан договор. Гръцкото законодателство забранява на медицинските центрове да действат като посредници в подобни отношения, но явно никой не се притеснява да признае нарушението. Вместо това екипът на клиниката изтъква, че отделна медицинска сестра се занимава всекидневно със състоянието на майката, дава й лекарства и хормони, за да не отхвърли плода, и дори прави неочаквани посещения в дома й, за да провери дали не пуши или не злоупотребява с вредни храни. Най-големият проблем пред този вид бизнес е да намери достатъчно жени, желаещи да станат сурогатни майки. Според доклад на гръцката национална комисия по биоетика, базиран на изследване на стотици съдебни решения по сурогатни казуси, над 60% от майките не са гражданки на Гърция. Повечето са имигрантки от България, Полша, Грузия, Албания и Румъния. Много от тях са от ромски произход, както изглежда, че е и случаят със Сузана.  Клиниката в Крит твърди, че често работи с едни и същи жени за няколко забременявания. Някои от тях живеят на острова отдавна, други са дошли преди години, за да се грижат за възрастни хора. \"И са щастливи от възможността да заменят тежката си работа, за да забременеят\", казва асистентката. На въпроса колко пари получават сурогатните майки за услугите си, администраторите обявяват сумата от 20 000 евро - двойно повече от максимума, който гръцкият закон разрешава. Според тях, цялата цена на процедурата е между 60 и 70 000 евро в зависимост от сложността на изкуственото осеменяване и броя на опитите. Един от основните аргументи срещу комерсиализирането на сурогатното майчинство е свързан с рисковете за здравето по време на бременността. В повечето подобни случаи майките са принудени да родят с цезарово сечение, по график, съгласуван с клиентите, които ще приемат бебето. Ръководителката на отдела по сурогатно майчинство обяснява пред германските репортери \"бъдещи родители\", че трябва да преминат формална процедура пред съда, за да получат разрешение за ползване на услугата. Уверява ги, че няма нужда да се явяват лично пред съда, а адвокат щял да се погрижи за цялата процедура. Нужно е само да се представи доказателство, че жената е в невъзможност да роди сама, или заради поредица от неуспешни бременности, или заради претърпяна хистеректомия. След като съдът вземе решение по случая, нищо не спира задействането на процеса. Когато детето се роди, в документите му ще се впишат само имената на клиентите. Името на сурогатната майка не се появява никъде. Актът за раждане трябва да се занесе в германското посолство в Атина или в консулския отдел в Крит, където \"трябва да кажете, че сте родили преждевременно по време на престой в Гърция\". С други думи - за да може детето да получи предварителен паспорт и да бъде допуснато в Германия, родителите му ще трябва да представят невярна информация за личното си състояние пред властите - престъпление, наказуемо с до 2 години затвор. Често германските семейства се сблъскват с проблеми, когато се опитат да се приберат у дома след раждането на бебе от сурогатна майка в Гърция. Германското законодателство гласи, че майката е жената, която е родила едно дете, дори тя да не е свързана генетично с плода.  Преди седмици федералният съд отхвърли искането на германска двойка да легализира акт за раждане на бебето си, издаден от Украйна. И в този случай името на сурогатната майка не е било вписано в документа, но съдът в Германия прие, че именно тя е биологичният родител, а клиентите трябва да преминат процедура по осиновяване на бебето. Да дадеш надежда на бездетни двойки, може и да е благородна задача. Но алтруистичният подход, въведен в Гърция, прикрива неприятна реалност - сурогатното майчинство се е превърнало в международен бизнес, при който жените и децата са стоките.", "date": "2019.05.26", "title": "Как Гърция се превръща във \"фабрика за бебета\" на Европа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395906-%D0%B0%D1%85%D0%BC%D0%B5%D0%B4-%D0%B4%D0%BE%D0%B3%D0%B0%D0%BD-%D0%B3%D0%BB%D0%B0%D1%81%D1%83%D0%B2%D0%B0,-%D0%BF%D1%80%D0%B8%D1%81%D1%82%D0%B8%D0%B3%D0%BD%D0%B0-%D1%81-%D0%BE%D1%85%D1%80%D0%B0%D0%BD%D0%B0-%D0%BE%D1%82-%D0%BD%D1%81%D0%BE", "text": "Ахмед Доган гласува в една от избирателните секции на столичното 36 СУ \"Максим Горки\". Той използва традиционна хартиена бюлетина, въпреки че в секцията има и машина. До избирателната секция той пристигна под засилена охрана от НСО и без да коментира пред журналисти, съобщи БТВ.  ", "date": "2019.05.26", "title": "Ахмед Доган гласува, пристигна с охрана от НСО"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395907-%D0%BF%D1%8A%D1%80%D0%B2%D0%B0%D0%BD-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%BF%D1%80%D0%BE%D0%B3%D0%BD%D0%BE%D0%B7%D0%B8%D1%80%D0%B0-%D0%BD%D0%B8%D1%81%D0%BA%D0%B0-%D0%B8%D0%B7%D0%B1%D0%B8%D1%80%D0%B0%D1%82%D0%B5%D0%BB%D0%BD%D0%B0-%D0%B0%D0%BA%D1%82%D0%B8%D0%B2%D0%BD%D0%BE%D1%81%D1%82-%D0%BD%D0%B0-%D0%B5%D0%B2%D1%80%D0%BE%D0%B8%D0%B7%D0%B1%D0%BE%D1%80%D0%B8%D1%82%D0%B5", "text": "По-рано гласуват по-мобилизираните, по-дисциплинираните гласоподаватели, или обикновено това са по-възрастните групи, заяви социологът Социологът Първан Симеонов, директор на \"Галъп интернешънъл\", прогнозира в предаването \"Рано в неделя\"  по БНР,  ниска избирателна активност, каквато обикновено има на европейски избори: \"Доста убедено можем да твърдим, че ще е осезаемо по-ниска (избирателната активност - бел.ред.) от последните избори за български парламент. Каква е в общи линии структурата на вота?     По-рано гласуват, така да се каже, по мобилизираните, по-дисциплинираните гласоподаватели, или обикновено това са по-възрастните групи, групите в по-малките населени места, следобед обикновено излизат и малко по така да се каже градските избиратели\".    ", "date": "2019.05.26", "title": "Първан Симеонов прогнозира ниска избирателна активност на евроизборите"}
{"url": "http://www.classa.bg/%D1%81%D0%B2%D1%8F%D1%82/item/395899-%D1%81%D0%B0%D1%89-%D1%89%D0%B5-%D0%B4%D0%B0%D0%B4%D0%B0%D1%82-%D0%BE%D1%80%D1%8A%D0%B6%D0%B8%D0%B5-%D0%B7%D0%B0-8,1-%D0%BC%D0%BB%D1%80%D0%B4-%D0%B4%D0%BE%D0%BB%D0%B0%D1%80%D0%B0-%D0%BD%D0%B0-%D1%81%D1%8A%D1%8E%D0%B7%D0%BD%D0%B8%D1%86%D0%B8%D1%82%D0%B5-%D1%81%D0%B8-%D0%B2-%D0%BF%D0%B5%D1%80%D1%81%D0%B8%D0%B9%D1%81%D0%BA%D0%B8%D1%8F-%D0%B7%D0%B0%D0%BB%D0%B8%D0%B2", "text": "Държавният секретар на САЩ Майк Помпео потвърди одобрението за прехвърляне на оръжия в Саудитска Арабия, Йордания и Обединените арабски емирства на стойност 8,1 млрд. долара в опит да се \"възпре иранската агресия\". Помпео постанови, че това е решение в съответствие с \"член 36 от Закона за контрол на износа на оръжие\". Той е наредил на Държавния департамент \"незабавно да приключи официалното уведомяване за 22 прехвърляния на оръжия към тези съюзнически държави в Персийския залив.\" \"Тези продажби ще подкрепят нашите съюзници, ще подобрят стабилността на Близкия изток и ще помогнат на тези нации да сдържат и да се защитят от Ислямска република Иран\", заяви ръководителят на американската дипломация. Помпео каза, че тази решимост е решена поради наличието на \"извънредна ситуация, която изисква незабавна продажба на оръжие, която трябва да бъде извършена възможно най-бързо, за да се спре иранският авантюризъм в Персийския залив и в Близкия изток\". Това решение идва часове след изявлението на сенатора от Демократическата партия Боб Менендес, в което той съобщи, че администрацията на президента Доналд Тръмп е приложила разпоредба - рядко използвана във федералния закон - която ще позволи на Белия дом да избегне ревизиите на Конгреса, когато става въпрос за продажба на оръжие на Саудитска Арабия, Обединените арабски емирства и други страни. Водещият демократ в комисията по външни отношения на Сената, критикува действията на правителството, заявявайки, че освен Иран не е посочена конкретна или правна причина за използването на този правен инструмент. \"Разочарован съм, но не съм изненадан, че администрацията на Тръмп отново не успя да даде приоритет на нашите дългосрочни интереси в областта на националната сигурност или да защити правата на човека и вместо това прави услуги на авторитарни държави като Саудитска Арабия\", каза той.", "date": "2019.05.26", "title": "САЩ ще дадат оръжие за 8,1 млрд. долара на съюзниците си в Персийския залив"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395900-%D0%B7%D0%B0%D0%BF%D0%BE%D1%87%D0%BD%D0%B0-%D1%81%D0%B5-%D0%BF%D1%8A%D1%80%D0%B2%D0%B8-%D0%B0%D1%80%D0%B5%D1%81%D1%82-%D0%B7%D0%B0-%D0%BA%D1%83%D0%BF%D1%83%D0%B2%D0%B0%D0%BD%D0%B5-%D0%BD%D0%B0-%D0%B3%D0%BB%D0%B0%D1%81%D0%BE%D0%B2%D0%B5", "text": "Перничанин е арестуван за купуване на гласове, съобщава zaPernik.com. Според първоначална информация, мъж е купувал гласове в пернишкото село Мещица. Срещу арестуваният е заведено досъдебно производство. Доколкото се знае задържаният е зет в селото. Занимава се с гледане на животни. В село Мещица говорят, че са привиквали хора от списък за купуване на гласове. Полицията и прокуратурата засега не дават повече информация.      БЛИЦ припомня, че според Наказателния кодекс, всеки който чрез насилие, измама, заплашване или по друг незаконен начин пречи на някого да осъществи избирателното си право или да бъде избран, или да гласува на референдум, или да участва в подписка за произвеждане на референдум, вече ще се наказва с лишаване от свобода от една до три години и с глоба от хиляда до десет хиляди лева. Който предложи или даде на другиго имотна облага с цел да го склони да упражни избирателното си право в полза на определен кандидат, политическа партия или коалиция или да гласува на референдум по определен начин, го грози лишаване от свобода от една до шест години и глоба от десет хиляди до двадесет хиляди лева. Който организира предлагането или даването на другиго на имотна облага с цел да го склони да упражни избирателното си право в полза на определен кандидат, политическа партия или коалиция, или да гласува на референдум по определен начин, вече се наказва с лишаване от свобода от една до седем години и с глоба от десет хиляди до двадесет и пет хиляди лева. Когато някое от изброените деяния е извършено от длъжностно лице при или по повод изпълнение на служебните му задължения, предвиденото с промените наказание е лишаване от свобода от две до седем години и глоба от десет хиляди до тридесет хиляди лева.", "date": "2019.05.26", "title": "Започна се: Първи арест за купуване на гласове"}
{"url": "http://www.classa.bg/%D1%81%D0%B2%D1%8F%D1%82/item/395898-%D0%B0%D1%81%D0%B0%D0%BD%D0%B6-%D0%BF%D1%80%D0%B8%D0%B7%D0%BE%D0%B2%D0%B0%D0%B2%D0%B0-%D0%B7%D0%B0-%D0%B4%D0%B5%D0%B9%D1%81%D1%82%D0%B2%D0%B8%D1%8F-%D0%B2-%D0%BF%D0%B8%D1%81%D0%BC%D0%BE,-%D0%B8%D0%B7%D0%BF%D1%80%D0%B0%D1%82%D0%B5%D0%BD%D0%BE-%D0%BE%D1%82-%D0%B7%D0%B0%D1%82%D0%B2%D0%BE%D1%80%D0%B0", "text": "Джулиан Асанж, основател на WikiLeaks, заяви в писмо, че не е в състояние да упражнява защитата си от затвора пред лицето на опитите на САЩ за екстрадирането му и вероятно за неговата смърт. В текста, написан на ръка на 13 май и изпратен на британския независим журналист Гордън Димак, австралийският активист призова всички, които споделят идеалите му, да се борят \"до деня, в който бъде свободен\". \"Аз съм безпомощен и разчитам на вас и на други хора с добър характер да спасите живота ми\", казва Асандж, оплаквайки се, че дните, в които може да организира защитата си, са минали. В британския затвор Белмарш, основателят на WikiLeaks заявява, че няма никакъв достъп до компютър, интернет или друг вид източник за четене и че ако успее да го постигне, то е само за половин час на седмица. \"На другата страна стои суперсила, която се подготвя в продължение на девет години, със стотици хора и милиони неразкрити долари, които бяха изразходвани по случая,\" каза Асандж, преди американското правосъдие да обяви 17 нови наказателни обвинения. които увеличават до 175 години потенциалната присъда срещу него. \"Правителството на САЩ или по-скоро елементи в него, които мразят истината, свободата и справедливостта, искат да отворят пътя към моята екстрадиция и смърт\", заяви активистът, преди да припомни, че неговата журналистическа работа е седем пъти номинирани за Нобелова награда за мир. \"В дългосрочен план истината е всичко, което имаме\", каза той.", "date": "2019.05.26", "title": "Асанж призовава за действия в писмо, изпратено от затвора"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/395889-%D1%83%D0%BC%D1%80%D0%B5%D0%BB%D0%B8-%D0%B1%D1%8A%D0%BB%D0%B3%D0%B0%D1%80%D0%B8-%D0%BE%D1%82-%D0%B3%D1%80%D0%BE%D0%B1%D0%B8%D1%89%D0%B0%D1%82%D0%B0-%D1%89%D0%B5-%D0%B8%D0%B7%D0%B1%D0%B8%D1%80%D0%B0%D1%82-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%B5%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82%D0%B8", "text": "От ЦИК обявиха, че 6 355 633 души имат право на глас, а броят на българите според брояча на населението на ООН (//countrymeters.info/bg/Bulgaria) днес, 25 май, в 10:15 ч., е 6 955 259. Според НСИ числото е по-голямо – 7 000 039 (аха да падне под 7 милиона).     Пак според НСИ българските граждани от 0 до 19 години (виж втория скрийншот) са общо на брой 1 320 442 души. От тях тези, които са под 18 години, са с около 80 000 по-малко, и са 1 240 000 души. Значи непълнолетните, които не могат да гласуват, които не са гласоподаватели, са около 1 240 000 души. Ако от броя на цялото българско население 7 000 000 извадим 1 240 000 получаваме около 5 760 000 души над 18 години. От тях гласоподаватели са около 5 700 000; има невменяеми, под запрещение и др. Но според ЦИК гласоподавателите не са тези 5 700 000, а в списъците на ЦИК са включени 6 355 633 души. Разликата е 655 633. Следователно, “мъртвите души”, които могат да “гласуват” за евродепутати, естествено са 655 633 на брой. “Мъртвите души” са 10,3% от всички гласоподаватели. Ако имаме предвид, че на тези избори ще участват около 50% от избирателите, излиза че “мъртвите души” в списъците на гладувалите ще са около 20%. Братя, на тези евроизбори 20% от гласувалите ще са “мъртви души”, които ги няма в реалността! Казано с други думи, 4 от 17-те евродепутати ще бъдат “избрани” от умрели или от емигрирали българи. Естествено, от този факт ще се възползват забогателите от кражби и пределно находчиви за всякакви далавери. Това е истината!  Някой нещо?   Акад. Петър Иванов", "date": "2019.05.26", "title": "Умрели българи от гробищата ще избират българските евродепутати"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395890-%D0%BD%D0%B0%D1%80%D0%BE%D0%B4%D0%BD%D0%B8%D1%82%D0%B5-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8%D1%82%D0%B5%D0%BB%D0%B8-%D0%B7%D0%BD%D0%B0%D1%8F%D1%82,-%D1%87%D0%B5-%D1%80%D0%B0%D0%BD%D0%BE-%D0%B8%D0%BB%D0%B8-%D0%BA%D1%8A%D1%81%D0%BD%D0%BE-%D1%82%D0%B5%D1%85%D0%BD%D0%B8%D1%82%D0%B5-%D0%B8%D0%B7%D0%B1%D0%B8%D1%80%D0%B0%D1%82%D0%B5%D0%BB%D0%B8-%D1%89%D0%B5-%D1%81%D0%B5-%D1%81%D1%8A%D0%B1%D1%83%D0%B4%D1%8F%D1%82", "text": "А за партиите в Парламента, получаващи държавна субсидия от 13,23 лв. на получен действителен глас, ден за размисъл беше вторник, ден за размисъл беше сряда, ден за размисъл беше четвъртък, ден за размисъл беше петък, ден за размисъл е и събота. Няколко дни тия партии мислеха, мислеха и накрая нищо не измислиха. Пълно мълчание за незаконно прибраните от тях 6 милиона и половина лева партийни субсидии само за 2018 г. Нещата даже стават все по-зле. В публикацията ми от 21 май предположих, че партийните субсидии са завишавани над определения размер още от 2002 г. насам. Точно това показват изчисленията на в.“Труд“ от днес. Мълчанието на партиите по това скандално разкритие всъщност е още едно доказателство, че те са получавали незаконно десетки милиони левове от нашите пари. Трябва обаче да отбележим, че по темата „Партийни субсидии“ мълчат и всички депутати от настоящото Народно събрание. При такъв скандал, най-висшият орган на властта в България – Парламентът, трябва незабавно да попита финансовия министър защо не е спазен законът и защо са раздадени повече пари на партиите. И този министър трябва да бъде задължен да отговори в Народното събрание. Както повелява Конституцията. Да не говорим, че досега позиция по скандала с партийните субсидии трябваше да имат както депутатите в Правната комисия, така и депутатите в Бюджетната комисия. А също и депутатите от опозицията, в лицето на БСП, ДПС и „Воля – българските родолюбци“. Ще кажете: „Колко са наивен, Слави. Много ясно, че нищо няма да направят. Та, нали всички депутати са част от партиите, които нагло са се облагодетелствали. Нали всички са в кюпа, как ще се киснат сами?“ Да. Класически „Параграф 22“. Но пък колко е полезно. Сега ще разберем кое стои на върха за българските народни представители – личният финансов интерес на депутатите и партиите или интересът на суверена, принципите на парламентарната република и демократичните ценности? Всъщност – не, не съм наивен, защото народните представители знаят добре, че хората, които са ги избрали, може да са много търпеливи, но рано или късно ще се събудят. Ето, затова и очаквам народните представители да осъществят контрол върху това как изпълнителната власт е отпуснала 6,5 милиона лева повече на партиите през 2018 г. Очаквам народните представители да се заинтересуват и как Сметната палата е осъществявала пряко контрола върху субсидиите на партиите. Щото тая Сметна палата я избират те – народните представители. Не, не съм наивен, че очаквам това от народните представители. И то, от тия народни представители, които през 2018 г. са получили, забележете – също над 6 милиона лева към заплатите си, за т.нар. „представителни“. Над 6 милиона за секретарки, за поддържане на офиси, за хора, които да им пишат законите, както и за дарения, по думите на самите депутати. Само че голямата част от тия 6 милиона отиват – къде? В касите на парламентарните групи. Всъщност, като гледам какъв е контролът, нищо чудно голяма част от тия 6 милиона лева да отиват при онези над 6,5 милиона. При спестените. Така че, уважаеми сънародници, честит ден за размисъл.  ", "date": "2019.05.26", "title": "Народните представители знаят, че рано или късно техните избиратели ще се събудят"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/395891-%D1%81%D0%BB%D1%8A%D0%BD%D1%86%D0%B5-%D0%B8-%D0%B2%D0%B8%D1%81%D0%BE%D0%BA%D0%B8-%D1%82%D0%B5%D0%BC%D0%BF%D0%B5%D1%80%D0%B0%D1%82%D1%83%D1%80%D0%B8-%D0%BF%D1%80%D0%B5%D0%B7-%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%82%D0%B5-%D0%B4%D0%BD%D0%B8", "text": "През нощта ще е предимно ясно, над западните райони с разкъсана облачност. Вятърът ще отслабва и до сутринта в повечето райони временно ще стихне. Утре ще е предимно слънчево. Ще има незначителна висока облачност, а след обяд ще се развива и купеста. Ще се задържи почти без валежи. Сутринта ще духа слаб запад-северозападен вятър, около обяд ще се ориентира от юг. Максималните температури ще бъдат 24-29 градуса. Над Черноморието ще е предимно слънчево. След обяд ще има временни увеличения на облачността, по-съществени над крайните северни райони и на места там е възможно слабо да превали. Максималните температури ще бъдат 22-26 градуса. Температурата на морската вода ще бъде 16-17 градуса. Вълнението на морето ще бъде 1-2 бала. Над планините ще преобладава слънчево време с разкъсана висока облачност. Около обяд ще започне да се развива и купеста облачност, като до края на деня на отделни места краткотрайно ще превали. Ще духа умерен югозападен, по най-високите върхове - западен вятър. Максималната температура на височина 1200 м ще бъде около 19 градуса, на 2000 м - около 12 градуса. В понеделник ще преобладава слънчево време. След обяд над Западна България ще се развива купеста и купесто-дъждовна облачност и на места ще превали и прегърми. Ще духа слаб до умерен вятър от юг-югоизток. Максималните температури ще бъдат между 26-31 градуса. Във вторник около и след обяд над Западна и Централна България ще се развие купеста и купесто-дъждовна облачност и на места ще превали краткотраен дъжд с гръмотевици. Преди обяд, както и в Източна България, където вятърът от юг ще се усили, ще има повече слънчеви часове. Дневни температури слабо ще се повишат.", "date": "2019.05.26", "title": "Слънце и високи температури през следващите дни"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395892-%D0%B8%D0%B7%D0%B1%D0%B8%D1%80%D0%B0%D0%BC%D0%B5-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2-%D0%B5%D0%BF", "text": "Днес избираме 17-те представители на България в Европейски парламент. На евровота ще участват 13 партии, 8 коалиции и 6 независими кандидати.   191 секции в 64 страни ще бъдат разкрити. Ще разполагаме с 13 часа, за да гласуваме. Изборният ден започва в 07:00 ч. и ще приключи в 20 ч. В изборния ден избирателят представя документ за самоличност (паспорт, лична карта или военна карта (само за военнослужещите). Ако все още не знаете къде е вашата секция, вариантите за проверка са няколко:    - през интернет-страницата на ГРАО чрез ЕГН или чрез адресната ви регистрация   -  чрез есемес с цифрите от ЕГН-то на номер 18429 с цена 25 ст.    - с безплатно обаждане на 0800 1 4726 И на тези избори ще отбелязваме със син химикал нашия избор с „Х\"или „V\". В бюлетината с номера от 1 до 27 са подредени според жребия партиите, коалициите и независимите кандидати. Последното квадратче е за опцията „не подкрепям никого\". Втората графа е за преференциите. Тази година за първи път номерата са от 101 до 117. Ако сте от България, но живеете постоянно в страна извън ЕС, не можете да гласувате. В 21 държави днес ще се проведат евроизбори. Класа ще ви информира за всичко, което се случва по време на изборния ден.", "date": "2019.05.26", "title": "Избираме представителите на България в ЕП"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/395893-%D1%84%D0%B8%D1%80%D0%BC%D0%B0%D1%82%D0%B0,-%D0%B4%D0%BE%D1%81%D1%82%D0%B0%D0%B2%D1%87%D0%B8%D0%BA-%D0%BD%D0%B0-%D0%BC%D0%B0%D1%88%D0%B8%D0%BD%D0%B8-%D0%B7%D0%B0-%D0%B3%D0%BB%D0%B0%D1%81%D1%83%D0%B2%D0%B0%D0%BD%D0%B5,-%D1%81%D0%B5-%D0%BE%D0%BF%D0%BB%D0%B0%D0%BA%D0%B0-%D0%BE%D1%82-%D0%BC%D0%B2%D1%80", "text": "От Централната избирателна комисия съобщиха за сигнали, свързани с проблеми с доставката на машините за гласуване. От фирмата доставчик \"Сиела Норма\" твърдят, че МВР променя предварително съгласувани графици за пренасяне на машини. Проблеми са установени в Софийска област, Враца и 23-ти район в София град, съобщи БНР.  ЦИК ще изпрати писмо за съдействие до ръководството на МВР и до фирмата доставчик, каза председателят на комисията Стефка Стоева: \"Току-що съм получила съобщение. Продължават проблемите с полицията. Почти всички техници са \"арестувани\" и чакат. Ще пропадне инсталирането. Това ми пишат, така че тук нашите успокоителни разговори как всичко е добре, това е съобщение на моя телефон. Второ съобщение от Тодоров, аз сега ще помоля да ни пишат писма, както се общува, а не да ни пращат съобщения. Това не е начин на кореспонденция. Ние не си пишем поздравления\". Централната избирателна комисия покани на спешна среща по казуса с доставката на машините до секциите директора на Националната полиция главен комисар Христо Терзийски. Междувременно стана ясно, че в болниците, домовете за възрастни хора и в санаториумите в София утре също ще може да се гласува, като са разкрити избирателни секции за пациентите и медиците. В 24 лечебни заведения и домове за стари хора ще може да се гласува в 23-ти избирателен район, като най-голям брой секции в лечебни заведения - 11, има в район \"Триадица\". В 24-ти избирателен район за столицата пациенти и медици ще могат да гласуват в Първа, Втора и Пета градска болница, както и в болница \"Царица Йоанна\". В 25-ти избирателен район секции ще са разкрити в АГ болница \"Света София\" - бившата \"Тина Киркова\", в болница \"Надежда\", в Трета градска болница и в Специализираната болница по ортопедия \"Проф.Бойчо Бойчев\" в \"Овча купел\", както и в 6 санаториума в Банкя също има разкрити секционни избирателни комисии. В Александровска болница са разкрити 4 секции и по една във Военномедицинска академия, \"Пирогов\" и болница \"Света Анна\". В 6 болници в градовете от Софийска област също са разкрити по една избирателна секция.", "date": "2019.05.26", "title": "Фирмата, доставчик на машини за гласуване, се оплака от МВР"}
{"url": "http://www.classa.bg/%D1%81%D0%B2%D1%8F%D1%82/item/395894-%D0%B8%D1%81%D0%BA%D0%B0%D1%82-%D0%B7%D0%B0%D0%B1%D1%80%D0%B0%D0%BD%D0%B0-%D0%BD%D0%B0-%D1%80%D0%B0%D0%B7%D1%85%D0%BE%D0%B4%D0%BA%D0%B8%D1%82%D0%B5-%D0%BD%D0%B0-%D0%B2%D1%8A%D0%B7%D0%B4%D1%83%D1%85-%D0%BD%D0%B0-%E2%80%9E%D0%B5%D0%BB-%D1%87%D0%B0%D0%BF%D0%BE%E2%80%9C-%D0%B7%D0%B0%D1%80%D0%B0%D0%B4%D0%B8-%D0%BE%D0%BF%D0%B0%D1%81%D0%B5%D0%BD%D0%B8%D1%8F-%D0%B7%D0%B0-%D0%B1%D1%8F%D0%B3%D1%81%D1%82%D0%B2%D0%BE", "text": "Защитата на мексиканския наркотрафик Хоакин 'ел Чапо' Гузман поиска от съдия Брайън Коган разрешение на клиента му да има два часа седмично упражнения на открито в Метрополитен център в Ню Йорк, но правителството на САЩ предупреди, че има риск от бягство. В писмо, изпратено до съдия Коган, федералният прокурор за източната област Ню Йорк, Ричард Донахю и ръководителят на отдела за наркотици на Министерството на правосъдието Артър Уайът, искат от Съда да отхвърли и трите петиции на защитата на \"Чапо\": тапи за уши, шест бутилки вода седмично и поне два часа за упражнения на открито. Те твърдят, че самото Бюро за затвори (BOP) е отхвърлило възможността за допускане на упражнения на открито за лишени от свобода, които имат специална административна мярка, както е случаят с Ел Чапо, за да му попречи да избяга от затвора. Единственото място, където високорисковите затворници могат да бъдат на открито, е районът на покрива на Нюйоркския затвор, но през 1981 г. той е бил използван от двама затворници в опита им да избягат. \"В този случай всяка дейност на открито може да бъде особено проблематична за този подсъдим, тъй като той е планирал и изпълнил успешни бягства от два затвора с максимална сигурност\", се казва в официалното писмо. На 19 януари 2001 г. Гузман Лоера избягал от затвора Пуенте Гранде в Халиско, използвайки количка за пране. След като бе заловен отново в Мазатан, Синалоа, през февруари 2014 г. и прехвърлен в затвора Алмолоя в щата Мексико, „Ел Чапо\" избяга отново в нощта на 11 юли 2015 г. през прокопан тунел. Другата причина, поради която искат да откажат това разрешение, е да попречат на Гузман Лоера да общува с други членове на картела Синалоа.", "date": "2019.05.26", "title": "Искат забрана на разходките на въздух на „Ел Чапо“ заради опасения за бягство"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/395895-%D1%83%D1%87%D0%B5%D0%BD%D0%B8%D1%82%D0%B5-%D0%BF%D0%BE%D1%82%D0%B2%D1%8A%D1%80%D0%B6%D0%B4%D0%B0%D0%B2%D0%B0%D1%82-%D0%B8%D0%B4%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BD%D0%BE%D0%B2%D0%B0-%D0%B5%D1%80%D0%B0-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D0%B7%D0%B5%D0%BC%D1%8F%D1%82%D0%B0", "text": "Експертите от Международната стратиграфска комисия (ICS) гласуваха 29 към 4 в полза на признаването на началото на Антропоцена, нова геоложка епоха, свързана с човешката дейност. Решението ще бъде официално обявено през следващите две години, според уебсайта на Комисията. Двадесет и девет членове на Комисията, в допълнение към подкрепата на деноминацията на антропоцена, гласуваха за установяване на началото на новата ера в средата на ХХ век, когато бързо нарастващото човешко население ускори темповете на промишленото производство, използването на селскостопански и други химикали. В същото време, първите ядрени атаки и опити „замърсиха планетата с радиоактивни отпадъци, които бяха вградени в седиментите и ледниците, превръщайки се в част от геоложкия запис\", казва списание Nature. Преди около 12 000 години, след последния ледников период, Земята навлезе в геоложка епоха, известна като Холоцен, в която официално живеем. Климатичните промени, настъпили преди 12 хилядолетия, доведоха до повишаване на морското равнище. Наред с другото, Индонезия, Япония и Тайван се отделят от Азия; Великобритания от континентална Европа; и Нова Гвинея и Тасмания от Австралия. Единственият човешки вид, който е живял в тази епоха, е „Homo sapiens\", който през последните хилядолетия е развил селско стопанство и цивилизация, причинявайки нови важни промени в околната среда. Решението на учените от ICS, които представляват 121 страни от всички континенти, постановява, че около 1950 г. Земята преодолява холоцена и навлиза в нова геоложка епоха, антропоцен, в която дейността на човека коренно променя лицето, фауната и атмосферата на Земята. Едно от тези въздействия е повишаването на нивата на радионуклеидите. През 2016 г. Комисията започна да разглежда предложението да признае, че Холоценът е приключил. Неговото завършване в средата на ХХ век е свързано с началото на ядрените опити и влиянието, което те имат върху планетата. Сега работната група за Антропоцена (GTA) трябва да определи ясна граница между холоцена и антропоцена. За да направи това, тя трябва да намери ясен маркер, като внезапната промяна в броя на радиоизотопите или увеличаване на дела на някои молекули в скалите.", "date": "2019.05.26", "title": "Учените потвърждават идването на нова ера в историята на Земята"}
{"url": "http://www.classa.bg/%D1%81%D0%B2%D1%8F%D1%82/item/395896-%D0%B8%D0%BD%D0%B4%D0%B8%D1%8F-%D0%BF%D1%83%D1%81%D0%BD%D0%B0-500-%D0%BA%D0%B3-%D0%B1%D0%BE%D0%BC%D0%B1%D0%B0,-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%BF%D0%B0%D0%BA%D0%B8%D1%81%D1%82%D0%B0%D0%BD-%D0%B8%D0%B7%D1%81%D1%82%D1%80%D0%B5%D0%BB%D1%8F-%D0%B1%D0%B0%D0%BB%D0%B8%D1%81%D1%82%D0%B8%D1%87%D0%BD%D0%B0-%D1%80%D0%B0%D0%BA%D0%B5%D1%82%D0%B0", "text": "Индия потвърди, че успешно е изпробвала 500-килограмова бомба, след като Пакистан направи подобно съобщение за изстрелване на балистична ракета, способна да носи ядрени бойни глави. Бомбата е боеприпас, снабден с инерционна система за насочване, способна да коригира траекторията на полета по време на свободно падане от самолет (Су-30, произведен в Русия). \"Направляваната бомба достигна желания район и удари целта с висока точност, всички цели на мисията бяха изпълнени\", заявиха от Отдела за изследвания и развитие на индийското министерство на отбраната. Тестът, проведен в провинция, граничеща с територията на Пакистан, дойде само ден след като Пакистан изстреля ракета „Шахен-II\" с обхват от 1500 километра. Напрежението между двете ядрени сили за спорната територия на Кашмир достигна критична точка през февруари, когато Ню Делхи извърши въздушни удари по пакистанска територия, което предизвика въоръжен отговор от Исламабад. През последните дни обаче пакистанските власти изпратиха съобщения на любезност към Ню Делхи по повод на изборите, проведени в Индия. В същото време Пакистан заяви, че неговите тестове на смъртоносни оръжия са необходими, за да се поддържа стабилността в региона, докато съседната нация продължава да провежда собствени тестове.", "date": "2019.05.26", "title": "Индия пусна 500-кг бомба, след като Пакистан изстреля балистична ракета"}
{"url": "http://www.classa.bg/%D1%81%D0%B2%D1%8F%D1%82/item/395897-%D0%BC%D0%B5%D0%BA%D1%81%D0%B8%D0%BA%D0%BE-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8-%D0%BD%D0%B0-%D0%B1%D0%B5%D0%BB%D0%B8%D1%8F-%D0%B4%D0%BE%D0%BC-%D0%BF%D0%BB%D0%B0%D0%BD-%D0%BC%D0%B0%D1%80%D1%88%D0%B0%D0%BB", "text": "Предвид нарастването на миграционните потоци от Гватемала, Хондурас и Ел Салвадор, водени главно от бедност и несигурност, правителството на Мексико се стреми да убеди САЩ, основната цел на мигрантите, да инвестират 10 000 милиона долара в т.н. \"план Маршал\" за Централна Америка. Планът, който се стреми да насърчи развитието на Северния триъгълник на Централна Америка (Ел Салвадор, Хондурас и Гватемала), бе представен вчера в Държавния департамент на САЩ от външния министър на Мексико Марсело Ебрард. Той бе планирал да го изложи пред Майк Помпео, който бе извикан в последния момент от президента на САЩ Доналд Тръмп; и на негово място бе приет от държавният подсекретар Джон Съливан. Ръководителят на мексиканската външна политика беше наясно с основната цел на посещението си: да представи плана за развитие на Мексико и страните от Централна Америка, разработен от Икономическата комисия за Латинска Америка и Карибския басейн (Cepal) и представен от мексиканския президент Андрес Мануел Лопес Обрадор в Мексико Сити, въз основа на предпоставката, че \"миграционният поток нараства значително и се изисква ефективен отговор\". Но какъв е така наричаният план „Маршал за Централна Америка\"? Въпреки че името се отнася до програмата за възстановяване на европейските страни след края на Втората световна война, проектът има особености, предлагани от Мексико като начин за решаване на проблема с миграцията. Пакетът от инвестиции и инфраструктура започна да се очертава в писмото, което Лопес Обрадор изпрати на Тръмп през юни миналата година\", обясни Ебрард. „На Cepal беше отправена покана за систематизиране на информацията, която имахме, и за представяне на синтез на стратегиите, които трябва да се следват, за да могат трите страни да имат по-добра икономическа и социална ситуация\". Проектът цели Ел Салвадор, Хондурас, Гватемала и южната част на Мексико да бъдат включени в развитието на енергийните, инфраструктурните и инвестиционните области, всеки със собствени ресурси, каза външният министър, въпреки че се очаква САЩ да инвестират повече от 10 милиарда долара. През декември 2018 г. Вашингтон посочи, че ще участва с 35,6 млрд. долара за насърчаване на развитието в Централна Америка и южната част на Мексико с цел спиране на миграцията. Сега организаторите на инициативата се стремят да получат \"силна международна подкрепа\".", "date": "2019.05.26", "title": "Мексико представи на Белия дом план Маршал"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395888-26-%D0%BC%D0%B0%D0%B9,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1293 г. - При земетресение в Камакура (Япония) загиват около 30 000 души.     1521 г. - Мартин Лутер е изгонен от пределите на Германската империя.   1538 г. - Жан Калвин и последователите му са изселени от Женева и през следващите 3 години Калвин пребивава в Страсбург.   1647 г. - В Хартфорд (Кънектикът) е извършена първата в Америка екзекуция на жена, призната за вещица.   1770 г. - В Гърция избухва първото въстание за независимост от Османската империя, завършило с трагичен неуспех.   1805 г. - В Милано Наполеон I Бонапарт е коронован за крал на Италия.   1868 г. - Извършена е последната публична екзекуция в Англия - ирландският националист Майкъл Барет е обесен заради бомбен атентат в Лондон.   1869 г. - Щатът Масачузетс учредява Бостънския университет.   1876 г. - След неуспеха на Априлското въстание Панайот Волов се отправя за Румъния и при опит да премине буйните води на р. Янтра се удавя.   1879 г. - Открит е Върховният касационен съд на България.   1879 г. - С договор между Русия и Великобритания е създадена държавата Афганистан.   1880 г. - С княжески указ окръжията в Княжество България са разделени на околии.   1894 г. - Емануел Ласкер става вторият световен шампион по шахмат.   1896 г. - В Москва се състои коронацията на последния руски император Николай II.   1896 г. - Публикувано е първото издание на промишления индекс Дау Джонс.   1908 г. - В Югозападна Персия са открити първите залежи на нефт, които много скоро след това са обявени за собственост на Великобритания.   1918 г. - С разпадането на Руската империя е създадена Демократична република Грузия.     1924 г. - Извършен е първият полет на екперименталния самолет АНТ-2.   1938 г. - В град Волфсбург (Германия) Адолф Хитлер поставя първия камък на завода на Фолксваген.   1942 г. - Британският външен министър Антъни Идън и съветският Вячеслав Молотов подписван съюзен договор за война срещу хитлеристка Германия и нейните съюзници в Европа и договор за сътрудничество и взаимна помощ след войната.   1966 г. - Британска Гвиана придобива независимост и става Кооперативна република Гвиана.   1970 г. - Извършен е първият редовен полет на съветския свръхзвуков самолет Ту-144.   1972 г. - Подписан е договор между СССР и САЩ - САЛТ 1, за ограничаване на стратегическите нападателни оръжия и договор за ограничаване на системите за противоракетна отбрана (ПРО).   1977 г. - Американецът Джон Уилиг прави първото успешно катерене по южната кула на Световния търговски център в Ню Йорк.   1983 г. - При силно земетресение (7,7 по Скалата на Рихтер) в Япония, последвано от цунами, загиват 104 души, а хиляди са ранени.   1986 г. - Европейската общност приема Европейското знаме.   1986 г. - Открита е първата експозиция на Националния музей в Габрово, създаден на 1 януари 1974 г., който се помещава в сградата на Априлската гимназия.   1991 г. - Звиад Гамсахурдия става първият демократично избран президент на Грузия.   1991 г. - Самолет Боинг на авиокомпанията Лауда Еър катастрофира над Тайланд, загиват 223 души.   2001 г. - По инициатива на бившия президент на България Жельо Желев в София е създаден Балкански политически клуб, в който участват бивши и настоящи балкански политици.   2002 г. - Завършва посещението на папа Йоан Павел II в България.   2002 г. - Алваро Урибе е избран за президент на Колумбия.   2006 г. - При земетресение на остров Ява загиват 5 700 души, а почти 200 000 остават без дом.    ", "date": "2019.05.26", "title": "26 май, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/395881-%D1%80%D1%83%D0%BC%D1%8A%D0%BD%D0%B8%D1%8F-%D0%BC%D0%BB%D0%B0%D0%B4%D0%B8%D1%82%D0%B5-%D1%81%D0%B8-%D1%82%D1%80%D1%8A%D0%B3%D0%B2%D0%B0%D1%82", "text": "Румъния се обезкървява. Особено младите хора я напускат, отчаяни от ниските заплати и корумпираните си политици. Не на шега мнозина си казват, че се иска смелост да не заминеш за чужбина.       Огромен брой млади румънци напускат страната си. Не са малко онези, които дори казват, че се иска смелост да останеш в Румъния. \"Много от моите състуденти напуснаха  страната веднага след дипломирането си\", казва със съжаление Марк Сора, млад лекар от една частна клиника в Сибиу. \"Други взеха това решение в първите години на своята лекарска практика - разочаровани от мизерните условия и лошото заплащане\", добавя той. Според него, в повечето държавни клиники е невъзможно да се прилагат уменията, придобити по време на следването. Затова повече от една трета от колегите му вече са обърнали гръб на Румъния. Сора все още иска да остане, въпреки че лесно би могъл да си намери добре платено лекарско място в Германия: 29-годишният мъж владее и немски. \"Хубаво е да знам, че разполагам с алтернатива. Бих искал да остана в града, в който съм израснал, колкото се може по-дълго\", обяснява Марк.     Докато западните страни - като Германия - се възползват от висококвалифицираната работна ръка от чужбина,  . Едните печелят, другите се обезкървяват. \"Ако един млад човек може да работи при нормални условия и да не се страхува за бъдещето си, той ще остане\", казва  Марк Сора. И апелира да се гласува на европейските избори, които, според него, са решаващи не само за Европа, но и за Румъния: \"Залогът е наистина висок“, подчертава той. Младите хора извличат най-големи ползи от ЕС 36-годишният Александру Мунтеан е ветеринар и работи във Великобритания. За него това е само временно решение, защото иска скоро да се върне в родината си. \"Исках да събера опит, да разширя кръгозора си. Всичко това е възможно благодарение на Европейския съюз\", казва той и добавя: \"някои от нашите политици се опитват да ни убедят, че ЕС бил като корумпиран полицай, който само ни изнудва за пари. А тъкмо румънските политици са тези, които игнорират нашите грижи и представи за бъдещето. Това е още една причина да са гласува\". . Влад Беу е последен семестър информатика в университета в Сибиу. Той смята, че особено младите хора извличат големи ползи от членството в ЕС. За разлика от поколението на техните родителите, днешните млади румънци могат да пътуват, работят и учат навсякъде в ЕС.     \"Запознаването с други култури, размяната на мисли е нещо, което обогатява и разширява кръгозора ни. Така можем да се разграничим от някои национални догми, без да губим националната си идентичност“, казва Влад. След като завърши образованието си, той иска да остане в Румъния - защото семейството и приятелите са му най-важни. 25-годишният студент и сам усеща болезнено отлива на квалифицирана работна ръка от Румъния: \"Има не само недостиг на лекари, но и на всякакви други специалисти, включително и в строителството. В наши дни е трудно да си намериш и добър майстор\", казва той.  ", "date": "2019.05.26", "title": "Румъния: младите си тръгват"}
{"url": "http://www.classa.bg/%D1%81%D0%B2%D1%8F%D1%82/item/395882-%D0%B2%D1%81%D0%B5-%D0%BE%D1%89%D0%B5-%D0%BD%D0%B5-%D1%81%D0%B5-%D0%B2%D0%B8%D0%B6%D0%B4%D0%B0-%D0%BA%D1%80%D0%B0%D1%8F%D1%82-%D0%BD%D0%B0-%D0%B4%D0%BE%D0%BB%D0%B0%D1%80%D0%BE%D0%B2%D0%B0%D1%82%D0%B0-%D0%B4%D0%BE%D0%BC%D0%B8%D0%BD%D0%B0%D1%86%D0%B8%D1%8F", "text": "Миналата седмица тръпки полазиха пазарите на държавни ценни книжа (ДЦК), след като стана ясно, че Китай продава американски облигации. Продажбите не са масирани – само за 20,5 млрд. долара през март (Китай притежава щатски ДЦК за над трилион долара – бел. ред.), нито бяха придружени от публични заплахи. Но на фона на настоящия протекционистичен климат, новината накара инвеститорите да размишляват върху два обезпокоителни въпроса. Може ли сегашната търговска война да се превърне в капиталова или валутна? Ако да, може ли това да подкопае доминацията на американския долар? Отговорът на първия въпрос е „Надяваме се, не”, а на втория – „Почти сигурно не”.     Причините за това бяха точно изложени по време на среща на централни банкери миналата седмица в Цюрих, организирана от Международния валутен фонд (МВФ) и Швейцарската национална банка, пише Джилиън Тет за Financial Times. Дебатът започна с публикация на американския икономист Бари Айхенгрийн, в която той очертава разделението в академичните среди на САЩ относно централната роля на долара в международната парична система (щатската валута отговаря за 60% от чуждестранните валутни резерви и банковите депозити). Професор Айхенгрийн посочва, че в Калифорнийския университет в Бъркли (където той преподава) икономистите са склонни да допускат, че доларовата доминация в крайна сметка ще приключи. Други валути (или метали) са доминирали в миналото, като например паундът през XIX век. Икономистите от Бъркли приемат, че светът отново ще стане многополюсен, особено след като сегашното статукво не служи на никого. На първо място, развиващите се пазари са обременени с обезпокояващо ниво на доларов дълг. Макар американските лидери да одобряват политическата сила, свързвана с доминантната роля на долара, това има и негативни последствия за икономиката на САЩ, тъй като поддържа валутата изключително силна и снижава изкуствено пазарните лихви. Дори Айхенгрийн обаче не предвижда, че доларът ще изгуби доминацията си в близко бъдеще. Междувременно на другия край на САЩ, в Харвардския университет, група икономисти, вклюваща Гита Гопинат (главен икономист на МВФ), наскоро изложиха силни емпирични аргументи за устойчивостта на доларовото превъзходство. Понастоящем доларът е доминиращата валута за търговски фактури (ако се изключат евровите плащания в еврозоната) и това също насърчава емитирането на дълг в долари. Това поражда огромен глад за долари, който е трудно да бъде заситен, особено след като китайският юан все още не е либерализиран, а пазарите в еврозоната остават неинтегрирани. Примерът с Русия демонстрира устойчивостта на долара. На пръв поглед Москва изглежда се опитва да се отскубне от господството на долара. По време на срещата в Цюрих Елвира Набиулина, управителят на Руската централна банка, разкри, че между юли 2017 и юли 2018 г. страната й е свила дела на доларовите си валутни резерви от 46,3% на 21,9%, замествайки ги с евро и юани. Това изглежда логично на фона на икономическите връзки на Русия – търговията с Америка е за нищожните 1,5% от руския БВП, докато тази с ЕС и Китай е за внушителните 24,3%. Има обаче една уловка – 55% от руската търговия все още се фактурира в долари, посочва Набиулина. И след като руските компании се опитват да синхронизират задълженията и приходите си, то и 54% от руския дълг е деноминиран в долари. Някои критици на Америка може да изтъкнат, че Русия е изключение, тъй като разчита предимно на износа на суровини, които се търгуват в долари. Глобалната посока обаче е ясна. Най-поразителното на срещата в Цюрих бе, че макар почти всички управители на централни банки от развиващите се икономики да се безпокоят от господството на долара, никой не предвижда то да престане. Същевременно обаче тази девета поредна среща в Цюрих бе първата, включваща представители на технологичните финансови компании, които смело предвиждат, че технологии като блокчейна и криптовалутите са на път преобърнат глобалните финанси. Не е изненадващо, че централните банкери не бяха убедени, но и не изключиха съвсем предизвикателство на технологичните финанси. Така че хегемонията на долара може да бъде оспорена, колкото от Китай, толкова и от Силициевата долина. Просто не очаквайте тази промяна твърде скоро, дори и при наличието на търговска война.", "date": "2019.05.26", "title": "Все още не се вижда краят на доларовата доминация"}
{"url": "http://www.classa.bg/%D1%81%D0%B2%D1%8F%D1%82/item/395883-%D0%B4%D0%B0-%D1%81%D0%B5-%D0%B4%D0%BE%D0%B2%D0%B5%D1%80%D1%8F%D0%B2%D0%B0%D0%BC%D0%B5-%D0%BD%D0%B0-%D0%B8%D0%BD%D1%81%D1%82%D0%B8%D0%BD%D0%BA%D1%82%D0%B0-%D1%81%D0%B8", "text": "Сигурен съм, че много читатели имат ярки спомени от изпитите, на които са се явявали, било то по-скоро или по-отдавна, пише Тим Харфорд за Financial Times. Ето нещо относно изпитните техники, което заслужава вниамние. Става въпрос за въпросите с няколко възможни отговора, при които понякога първо заграждаме верния според нас, а после започваме да разсъждаваме. Разумно ли е да вярваме на инстинкта си или е по-добре да помислим хубаво преди да отговорим? Повечето хора биха ви посъветвали, че първоначалният отговор е обикновено правилният в сравнение с осеяните със съмнения последващи разсъждения. Три четвърти от студентите мислят така според различни проучвания през годините. Колежанските инструктори мислят по същия начин.     Изданието на Barron „Как да се подготвим за GRE теста (стандартизиран общообразователен тест, възприеман масово като приемен от университетите – бел. ред.)” ясно сочи, че студентите трябва много да внимават при  промяна на първоначалния си отговор, защото обикновено го правят в грешната посока. Това би могло да вдъхне увереност, но всъщност е тотално погрешно. Изследователи проучват този въпрос от 20-те години насам. Те заключават убедително, че промените на първоначалния отговор е по-вероятно да бъдат в правилна посока, и че студентите, които са склонни да променят отговорите си, имат по-добри оценки. Тази пропаст между обичайното възприятие и реалността е достатъчно голяма, за да си спечели име – заблудата на първоначалния инстинкт. Без съмнение нашите първоначални инстинкти са правилни, но когато след това започнем да се колебаем, това не е без причина. По-добре ли е да променим първоначалното си мнение? Ако да, защо не го правим? Психологът от Нюйоркския университет Джъстин Кругер изследва този въпрос. Професорът е по-популярен като съоткривател на ефекта Дънинг-Кругер – некомпетентните хора са твърде некомпетентни, за да осъзнаят колко некомпетентни са. Кругер, заедно с колегите си Дерик Уъртц и Дейл Милър, изследват защо в дългосрочен план колежаните вярват, че трябва да имат доверие на първия си отговор, но въпреки това прибягването до втори вариант подобрява оценките. В едно от изследванията си те показват на участниците видео от телевизионното шоу „Кой иска да стане милионер?”, като искат от тях да си представят, че наблюдават играта на състезател. На някои от участниците са показани състезатели, които винаги си променят отговорите, а други виждат само такива, които винаги държат на първото си мнение. В изследването двете стратегии произвеждат еднакви резултати, но участниците, наблюдаващи променените отговори са по-критични към тях и помнят грешките.", "date": "2019.05.26", "title": "Да се доверяваме на инстинкта си?"}
{"url": "http://www.classa.bg/%D1%81%D0%B2%D1%8F%D1%82/item/395884-%D0%BD%D0%BE%D0%B2%D0%B8-%D0%B7%D0%B0%D0%BF%D0%BB%D0%B0%D1%85%D0%B8-%D0%BE%D0%BD%D0%BB%D0%B0%D0%B9%D0%BD", "text": "Нови играчи онлайн се възползват от липсата на нормативна рамка в интернет, за да влияят върху започналите избори за Европейски парламент, се казва в нов доклад, който обръща внимание на популистките партии и \"кибермилициите\", предаде АФП.   Преди вота, който протича от четвъртък до неделя в ЕС, Институтът за стратегически диалог (ИСД) проучи ситуацията във Великобритания, Франция, Германия, Италия, Испания и Холандия. \"Нови играчи се възползват от липсата на нормативна рамка в интернет. Те често пъти подкрепят враждебни държави като Русия или пък американски лобита, но също така създават свои паневропейски кампании\", пише в публикувания вчера доклад. \"Популистки политически партии, крайнодесни кибермилиции и религиозни групи възприемат тактики, които обикновено се използват от държавите\", казва лондонският мозъчен тръст.     \"Приписваните на Русия намеси онлайн по време на президентските избори в САЩ от 2016 г. може да са вдъхновили европейски играчи, които са заимствали методите на руския президент   и ползват автоматизирани фалшиви акаунти в Туитър за по-широко разпространение на посланията си и атакуване на противниците си\", се казва в доклада. Все още обаче е трудно да се установи дали има пряка връзка с политически партии.В Испания ИСД е открил координирана мрежа от акаунти в Туитър за разпространяване на антиислямски хаштагове и увеличаване на подкрепата за крайнодясната партия Вокс. Вокс обаче отрича да е свързана с тези акаунти. Във Великобритания програмите за автоматично постване (ботове) също са заподозрени, че са обслужили в Туитър кампанията на повечето големи партии, но най-много от тях изглежда се е възползвала Партията на Брекзита. В Полша ИСД смята, че е открил координирана мрежа от страници, акаунти и групи във Фейсбук в подкрепа на националистичната партия \"Конфедерация\" и по-широко разпространение на антисемитско и прокремълско съдържание. Американската НПО \"Авааз\" сигнализира за 23 италиански страници с общо над 2,46 милиона абонати, които разпространявали \"неверни информации и съдържание, целящо да предизвиква разделения\", по-специално за миграцията, ваксините и антисемитизма. В Германия крайнодясната партия \"Алтернатива за Германия\" е била свръхактивна в дебатите във Фейсбук в периода на кампанията за европейските избори. ИСД съобщава и за организирани съвместни атаки срещу професионални медии в Германия и Франция. Според мозъчния тръст европейските избори от 2019 г. се характеризират с послания на омраза в интернет. Идентифицирани са 365 страници, акаунти и групи във Фейсбук, над 1350 акаунта в Туитър и над 100 клипа в ЮТюб, които съдържат послания на омраза, дезинформация или радикални изказвания.", "date": "2019.05.26", "title": "Нови заплахи онлайн"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395885-%D0%BA%D0%B0%D0%BA%D0%B2%D0%B0-%D0%B5%D0%B2%D1%80%D0%BE%D0%BF%D0%B0-%D0%B7%D0%B0-%D0%B4%D0%B0-%D0%BF%D1%80%D0%BE%D0%BC%D0%B5%D0%BD%D0%B8%D0%BC-%D0%BD%D0%B5%D1%89%D0%BE,-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B4%D0%B5%D0%B9%D1%81%D1%82%D0%B2%D0%B0%D0%BC%D0%B5", "text": "Настоящите европейски избори може и да не са чак съдбовни, но със сигурност са много по-важни от повечето от предишните. Дори нещо повече, не са за подценяване, защото от изхода им ще зависи много, включително неща, които пряко ще засегнат България. Тези избори се отнасят едновременно до няколко въпроса, които със сигурност трябва да вълнуват българските граждани: Тези въпроси се отнасят едновременно за начина, по който функционира ЕС, но също така и в не по-малка степен се отнасят към начина, по който функционират институциите на българската демокрация и по който протича нашият живот. Важно е да гласуваме Следователно да се каже, че тези избори не ни засягат, е както невярно, така и предвзето. Засягат ни повече, отколкото си мислим. На първо място, защото Европейският парламент (ЕП) е единствената представителна институция на ЕС, която избираме с пряко гласуване. Всички останали, като Съвета и Комисията са зависими от волята на националните правителства. На второ място, защото ЕП е вече достатъчно овластен, за да гласува европейското законодателство и бюджета на Съюза, да одобрява европейските комисари, да влияе върху политиката на съюза като цяло. На трето място, защото е важно кой точно и как представлява българските граждани в този парламент. Последното изглежда всъщност по-важно. Когато решаваме, дали да гласуваме, често си казваме, че „няма за кого“. Успокояваме се, че „никой не ни харесва“, „всички са еднакви“, „от нас нищо не зависи“ – класически оправдания за нещо, което е добре да си кажем, че е просто „гражданска леност“. Вярно ли е, че всички са еднакви? Не, разбира се. Вярно ли е, че никой не ни харесва? Че само себе си ли харесваме!? Нима наистина няма поне един сред кандидатите, за който можем да кажем, че все пак ни харесва? А знаем ли, кои са кандидатите? Информирахме ли се поне за това? Днес това е  Нищо ли не зависи от нас? Или не искаме да зависи? Всъщност когато гласуваме, гласуваме за себе си, за да докажем пред себе си, че имаме избор, че сме граждани, че използваме правата си. Нашият глас също така ни свързва и с други като нас. Които вероятно също като нас се питат, дали нещо зависи от тях. В изборите ситуацията е такава: ако всички решат да не гласуват, те могат и да се провалят, но тогава въпросът е, какво да се прави? Как по друг начин да определяме законодателите, управляващите? Освен това, важно ли е, кой ни представлява? Кой представлява България? Или си мислим, че ако не гласуваме, никой няма да ни представлява? Не е така, защото представителите все едно ще ни представляват, макар и без нашето участие. Но може би си казваме, че партиите не ни харесват, затова и не бихме подкрепили нищо от техните предложения. Или, че те си решават сами (ръководствата им), без да ни питат, поради което в листите винаги има хора, за които никога не бихме гласували. Вярно е, че партиите съвкупно направиха много, за да съсипят обществения си престиж, поради което много хора ги смятат за частни бизнеси на техните ръководители.  Но тогава можете да гласувате с преференция, за да покажете, че някой в листите не е на точното място. Или ако изобщо не искате да гласувате партийно, изберете някой от   – те са 6-има, много са различни, все някой може да ви допадне. Ако ли и това не е достатъчно, изберете в бюлетината „не подкрепям никого“, макар че с такъв избор гласът ви няма да участва пряко в разпределението на местата. Забравете обаче внушението за „изгубения глас“, с което назоваваме вот за кандидати, които не се класират. „Полезното гласуване“, като алтернатива на „изгубения глас“ е като да изядете люта чушка вместо бонбон – не само не е същото, но и последицата е съмнителна. Разбира се, можем да гласуваме и с оглед на рационални пресмятания, като имаме предвид, че резултатите от евровота ще повлияят и на вътрешнополитическия процес. Но не забравяйте, че винаги всъщност гласуваме за себе си, за собственото си самоуважение. Ако гласуваме, имамe шанса да повлияем върху състава на бъдещия европарламент (което няма да стане, ако не гласуваме). Ако гласуваме, можем да имаме после претенции към онези, които сме избрали колективно. Ако гласуваме, ще бъдем част от общото усилие да се реформира ЕС така, както го искаме и както си го представяме. А как си представяме ЕС? Истинският смисъл на европейските избори е да отговори на въпроса, какъв ЕС искат гражданите на страните-членки. Ние, като български граждани, можем да направим именно това, с гласа си отговаряме и на себе си, каква искаме да бъде нашата Европа. На изборите всъщност ние можем да съпоставим нашите лични очаквания и желания, с онова, което партиите и кандидатите представят като тяхно разбиране. Погледнахме ли предложенията? Не ни ли заливат с политическа реклама не само в сайтовете и по телевизиите, но и в пощенските кутии? Или си казваме, че те са еднакви, досадни, дълги, неразбираеми. Е, не е съвсем така. Пък ако искате да си спестите много четене, вижте поне основните им лозунги. За ГЕРБ „Европа ни чува!“. Дано не чува само ГЕРБ, но също така, дали ще ни слуша? А вие искате ли да ви чува? За БСП искането е „Справедливост сега!“. Добре че няма нещо за Орбан или Истанбулската конвенция, а е в съзвучие с ПЕС. А вие, искате ли справедливост, днес, а не утре? Независимата кандидатка Ваня Григорова предлага по-ясно ляво искане: „Хората преди печалбите!“. Според „Демократична България“, „България може много повече в силна Европа“. Вероятно силна Европа е обединена Европа. За разлика от българската десница, която е разединена и поради това не-силна. „Ние залагаме на младите!“ казват от ДПС. Е, сред тях е и един млад бизнесмен, Делян Пеевски. Но вие не искате ли младите да ви представляват? От ВМРО „Браним България!“ Дано да не я браним срещу Европа? Или напротив? Вие как и срещу кого искате да браните България? „Атака“ искат „Да си вземем своето от ЕС!“. Дано германците и французите не кажат същото, че не е ясно, какво ще остане за българите. Вие какво искате да вземете от ЕС? А не смятате ли, че е справедливо и нещо да даваме? Според АБВ и съюзници „Битката е за България“. А може би, поради това, най-вече за Европа, срещу многото заплахи, които я рушат? Не мислите ли, че именно с Европа бихте могли да поведете битка за България? Най-сетне „Воля“ иска „Заедно срещу грабежа“. Особено, ако вече сте се награбили достатъчно… Но не искате ли да спрете грабежа? Заедно с Европа? Или против нея? Ако оставим настрана тези кратки и понякога комични слогани на партиите, между тях има все пак значителни различия за бъдещето на Европа. Една многобройна част от тези партии („Атака“, ВМРО, „Воля“ но и други) повтарят, че искат „Европа на отечествата“ или „Европа на нациите“. Към това добавят нуждата от защита на християнските и изобщо традиционните ценности, на семейството, на националната идентичност. Те са против либерална Европа и нейната чувствителност към правата на различни малцинства, искат да запазят континента от мигранти, защото ги виждат като заплаха. Подчертават, че са против задълбочаването на интеграцията и за запазването на суверенитета, но под това най-вече разбират „всеки да бъде оставен да прави, каквото си иска в собствената си страна, без да му се месят“. Затова някои от тях харесват Виктор Орбан, Владимир Путин и други привърженици на „традициите“. От другата страна са партии, които напротив, продължават да смятат, че задълбочаването на интеграцията е решението на днешната криза в ЕС. Тези партии подкрепят, например, въвеждането на институцията на европейски прокурор, пък макар и като средство единствено срещу злоупотребите с европейски средства. Това в България стана особено актуално покрай къщите за гости, но не само. Но и тези партии се различават помежду си за това, какво първо трябва да се направи. ГЕРБ въпреки разгърната си програма, казват накратко, че ЕС си е добре и така, макар че трябва да се въведат някои новости и най-вече да се направи нещо срещу заплахите от фалшивите новини и имиграцията. БСП призовава за европейски социален съюз и солидарност в миграционната политика, но също за демократичен ЕС, който уважава суверенитета. От друга страна, обаче, сред социалистите има и истински поддръжници на Виктор Орбан и на нелибералната демокрация. Проевропейски, но с нюанси и известни различия са също ДПС, „Демократична България“, АБВ (Коалиция за България), както и други. Тези избори са много важни Всъщност изглежда ЕС е на сериозен кръстопът и това, накъде ще поеме, зависи също така и от тези избори. Тук е важно да се каже, че не гласуваме за кандидати, които обещават да работят за „българския национален интерес“. Европарламентът не може да служи за това, защото със 17 депутати от общо 751 (преди Брекзит), „националната ни тежест“ е много малка (няма и 2,3%). Национална кауза може да се отстоява в друг орган – Съвета, където всяка страна има един единствен представител. Тогава, ако искаме да защитаваме националната си позиция, трябва да се обърнем към правителството. И ако то не прави, онова, което очакваме в ЕС, пътят е неговата смяна (на правителството, не на ЕС). Подобен е въпросът и с Комисията, макар там еврокомисарите да не се предполага, че защитават национални интереси, а работят в интерес на всички. Но ако сме недоволни от нашия еврокомисар, трябва да отнесем това към нашето правителство, което го/я номинира. Европарламентът наистина изслушва и гласува, но не е последна инстанция. В ЕП не са представени национални, а политически каузи. Избраните от нас депутати членуват в различни политически групи и заедно с колегите си от другите държави отстояват партийни, не национални, позиции. Разбира се, може в една група да се получи конфликт на национална основа, но това е по-скоро изключение от правилото. Залогът на тези избори е именно в това, каква ще бъде новата политическа конфигурация на европарламента. Дали онези, които обичайно наричаме „популисти“ (всъщност крайни националисти) ще постигнат трето или дори второ място по численост, или не. В първия случай рискът от блокаж на ЕП, а оттам и на функционирането на ЕС като цяло е много голям. Защото въпросните „популисти“ всъщност не искат развитие на европейската интеграция, а ще направят всичко възможно да върнат Европа назад, да превърнат Съюза в обикновена междуправителствено организация. Да не говорим, че натискът им може да доведе до отслабването на натиска на обединена Европа по отношение на всички национални власти да спазват стандартите и ценностите на ЕС. Освен това Брекзит е лоша новина, той показва, колко крехка в крайна сметка е нашата Европа и колко лесно откровените лъжи и манипулации, разпалването на предразсъдъците, играта със страховете, „шоковата доктрина“, могат да разрушат направеното от 60 години насам. Затова е важно именно сега да гласуваме, най-малкото за да покажем, че гражданите на България искат да участват, искат нещо да зависи от тях, искат да запазят доброто. От  За съжаление така обобщената информация трудно се открива на официалната страница на Централната избирателна комисия, която вероятно е удобна за чиновниците, но никак не е удобна, ако искаш са се информираш за това, кои са кандидатските листи за европейските избори.  В скорошна   Евгений Дайнов говори нашироко за т.нар. отровни двойници в „политическия гъбарник“, с което назовава злоупотребата с познати партийни етикети и политически идентичности.  ", "date": "2019.05.26", "title": "Каква Европа? За да променим нещо, трябва да действаме"}
{"url": "http://www.classa.bg/%D1%81%D0%B2%D1%8F%D1%82/item/395886-%D0%B2%D0%B0%D0%BB%D0%B5%D0%BD%D1%82%D0%B8%D0%BD-%D0%BA%D0%BE%D1%80%D0%BE%D0%B2%D0%B8%D0%BD-%D0%B8%D0%BC%D0%BF%D0%B5%D1%80%D0%B8%D1%8F-%D0%BB%D0%B8-%D0%B5-%D1%80%D1%83%D1%81%D0%B8%D1%8F", "text": "Обсъждайки онзи ден с един държавен служител „дългата държава на Путин”, чух като контрааргумент: „Да наричаме сегашната Русия империя е малко странно.\" И това е широко разпространена позиция. Въпреки че темата за самата империя е доста важна, защото тя се отнася до структурата на изграждащата се „дълга държава”. Разбира се, има формална страна на въпроса. Русия, това е Руската федерация, номинално - национална държава с републиканска форма на управление. Тоест националната държава, etat-nation, както французите наричат такава държава, разрушила по време на Великата френска революция своята Френска империя. Създавайки на останките ѝ Френската република.     Гражданинът става субект на такава национална държава, властта е разделена на три клона - изпълнителна, законодателна и съдебна, а представителната демокрация е обявена за форма на политическа структура. Като цяло - всичкото, което не е империя и не е монархия. Този френски опит за модернизиране на собствената държавна и политическа система постепенно се разпространява в цяла Европа. В един момент, а именно след руската либерална (по аналогия с Френската) революция от февруари 1917 г., той пристигна при нас. До края на ХХ век националната държава остава единствената възможна форма на управление. Разпадащите се традиционни империи се разделят на фрагменти - нации. Те по-нататък се обединяват, първо в Лигата на Нациите, а след това, след окончателния демонтаж на всички империи, в Организацията на обединените нации. Нацията с нейния атомарен гражданин, система на власт с три разклонения и представителна демокрация. Тя остана единствената форма на държавата в епохата на модерна. Повече няма етноси и народи - това вече не е правна, а следователно и не регулаторна категория. Само нации. Оттук - националните интереси, националната сигурност, националната отбрана, Националната баскетболна асоциация или там Хокейна лига например. И няма значение, че една нация е нация по еталон, а другата само по едното име. Сега всичко е нация. Подчинявайки се на общата мания за създаване на нации на руините на империите, Руската федерация също се обявява за нация, повтаряща руските национални интереси, руската национална сигурност и руската нация. И тук започват някои понятийни недоразумения. Нацията е строго политическа категория. Нейният състав - атомните граждани, са смесени в „котлето”. Основната и единствена категория, която обединява гражданите на страната в една нация, е гражданството, т.е. политическата общност. Туй то. Никаква друга идентичност на нацията, ако приемем строга научна дефиниция, не се прилага. Нито произход, нито кръв, нито органична общност. Объркване в тази стройна френска концепция от Новото време внася Адолф Хитлер с неговите фантазии на тема кръв, смесвайки понятието етнос (В третия Райх незнайно защо го наричат раса) – кръв, произход от общи предци и понятието нация – политическа общност. Той смесва в това и термина „народ” – надетническа органична общност – на немски Das Volk, създавайки объркване в понятията. Но нека се върнем от това изключително важно и необходимо концептуално индоктриниране към самата Русия. Колкото и да се нарича населението на РФ „нация”, колкото и да се твърди за създаването на общоруска гражданска политическа нация от „россияни”, а логиката на здравия разум подсказва, че не всичко е точно така. Дори интуицията – а тя крещи: а руският народ? А другите народи на Русия – татари, башкири, калмики, якути? Какво да говорим за традиционните етноси – чеченци, ингушети, балкарци, евенки, юкагири, буряти. Всичко това се смесва в котлето на държавата-нация, създавайки политически унифицирани, хомогенни „россияни”? Ако стриктно спазваме предписаните европейски правила, тогава да. Ако следваме Франция, следваме пътя на Съединените щати, смесваме всичко в „топилния котел” на национална държава, преодолявайки „остарелите” етнически групи и народи чрез политическо обединение, тогава няма друг вариант. Само омесване, само политическа идентичност, само хардкор. Но ако се откажем от диктатурата на европейската модерност и си припомним своите корени, нашите цивилизационни архетипи, тогава има алтернатива. И това е познатата традиционна империя-държавата, или просто империя, каквато Русия е била от хиляда години и каквата всъщност си остава - тоест, стратегическо единство на многообразието. Основната разлика от европейската нация е, че субектът на империята не е атомният индивид, разтворен в котела на политическата нация, а е колективната органична общност - народът или етническата принадлежност. Всъщност Русия е империя на народите и тяхното съществуване в нея е нормативно. Империята на руския народ, на татарския, на якутския, империя на етническите групи, големи и малки. В империята те няма да бъдат смазани, разтворени и преодолявани, за разлика от националната държава. В империята те са законни. Те са съставна част на империята. Но веднага щом споменем този традиционен модел на управление, ние веднага чуваме в отговор набор от контрааргументи, които трябва незабавно да бъдат обсъдени. Империята не изисква подбор на исторически аналози. Говорейки за империя, ние не говорим за възстановяването на Руската империя преди 1917 г., или дори за съветската империя, както не говорим за византийската и някоя от предишните империи. Както пише европейският адвокат Карл Шмит по тази тема, империята е „технически термин“, който означава не друго, а традиционната преди модерната епоха, форма на държавно устройство. Вторият конвенционален аргумент, който предстои да бъде обсъден е, че империята не означава непременно съществуването на император. Има дори отделна концепция - „империя без император“, която задълбочено разглежда и описва този момент и може да бъде намерена в отворени източници. Това означава, че императорът, или кралят, владетелят или висшият комисар, генерален секретар или председател, разбира се, е желателен и традиционен. Но не и задължителен. Особено като се имат предвид другите форми на колективно управление или пряка (непредставителна) демокрация - „съучастието на народа в собствената му съдба”. И трето: в съответствие с геополитическата наука, империите са морски и земни. Морските са основани на съотношението между метрополията и колониите и изразяват експлоатационен принцип: метрополията експлоатира колонии, извлича от тях ресурси за печалба, третира ги отчуждено, потребителски. Сухопътните империи са доста различни. Това е връзка между центъра и периферията. Центърът оборудва, развива периферията, считайки я за неразделна част. Като правило, когато нашите западни „партньори” искат да сплашат нашите народи, да ги откъснат от нас, те ги плашат със своята морска империя – видите ли „Русия ви експлоатира”, или Русия се нарича „тъмница на народите”, тоест, както се казва, „от болната на здравата глава поставят”, неправомерно приписвайки ни своите пороци. С други думи, империята, или, използвайки технически термин, държавата-империя, е традиционен аналог на държавно устройство, алтернатива на модернистичната държава-нация с нейното обединение и унитаризъм. Не историческа, не непременно с император, а в случая на Русия - аналог на земна, а не на морската империя. Това е, което се има предвид, когато Русия се определя като империя. А не възраждане на исторически аналози.     Превод: В.Сергеев ", "date": "2019.05.26", "title": "Империя ли е Русия"}
{"url": "http://www.classa.bg/%D1%81%D0%B2%D1%8F%D1%82/item/395879-%D1%81%D0%B0%D1%89-%D1%81%D0%B5-%D0%BE%D1%82%D1%87%D0%B5%D1%82%D0%BE%D1%85%D0%B0-%D0%B7%D0%B0-%D0%B2%D0%BE%D0%B5%D0%BD%D0%BD%D0%B0-%D0%BF%D0%BE%D0%BC%D0%BE%D1%89-%D0%B7%D0%B0-%D1%83%D0%BA%D1%80%D0%B0%D0%B9%D0%BD%D0%B0-%D0%B7%D0%B0-%D0%BC%D0%B8%D0%BB%D0%B8%D0%B0%D1%80%D0%B4", "text": "От 2014 г. насам Вашингтон е изпратил на Украйна повече от 1,1 милиарда долара за укрепване на армията, съобщи американското посолство в Киев.   „От името на посолството на САЩ в Киев и европейското командване, полковник Боб Питерс, заедно с командира на специалната държавна транспортна служба, генерал Малков, засадиха дърво, което бележи силно партньорство за отбрана между САЩ и Украйна.      От 2014 г. насам Съединените щати са отделили повече от 1,1 милиарда долара за военно обучение и оборудване, за да помогнат на Украйна да се защити и да отбранява своите граници”, съобщава американското посолство на профила си във „Фейсбук”. Миналата седмица Конгресът на САЩ обяви намерението си да отпусне на Украйна 250 милиона долара от бюджета за 2020 година. От тях 50 милиона щатски долара се предлагат да бъдат изпратени единствено за осигуряване на смъртоносни оръжия. По-рано в Пентагона съобщиха, че САЩ от 2014 г. са похарчили повече от 1,3 милиарда долара за украинската армия.    ", "date": "2019.05.26", "title": "САЩ се отчетоха за военна помощ за Украйна за милиард"}
{"url": "http://www.classa.bg/%D1%81%D0%B2%D1%8F%D1%82/item/395880-%D1%89%D0%B5-%D1%81%D1%82%D0%B0%D0%BD%D0%B5-%D0%BB%D0%B8-%D0%B5%D0%B2%D1%80%D0%BE%D0%BF%D0%B0-%D0%B4%D1%80%D1%83%D0%B3%D0%B0", "text": "Ще я има ли Европа? Или пък ще се разпадне? Много съдбоносни въпроси за бъдещето на всички европейци зависят от тези избори. Кои са основните опасности и какви прогнози има.         Коментар на Феликс Щайнер   В девет от шестнайсетте германски провинции в неделя се провеждат общински избори, а в Бремен ще се гласува и за нов състав на местния парламент. Тъкмо там се води и най-ожесточената битка за всеки избирателски глас и мандат. Какво ни показва това? За партиите в Германия явно има по-важни избори Въпреки всички приказки, че тези европейски избори са съдбоносни за ЕС, поне за германските партии местните органи на властта в Саарланд или в Саксония явно са по-важни от присъствието им в Европейския парламент (ЕП). Да не говорим  за това, че вялата кампания за европейските избори по никой начин не може да се сравнява с огромните усилия, които се полагат пред всички избори за Бундестаг в Германия.     Това не е добра предпоставка за постигането на по-висока избирателна активност в сравнение с 2014 година, когато тя възлизаше на 48 процента. За страна като Германия това е малко срамно, независимо от факта, че и тази относително ниска активност бе с 5% над средната за ЕС. Този път всичко ще е по-добре, уверяват социолозите, които регистрират по-висока степен на мобилизация във всички европейски страни и твърдят, че знаят причината за това: опасността от остър завой надясно тревожи избирателите и ще ги накара да гласуват по-масово. Дано това не се окаже пак някаква заблуда. Едно време важеше правилото: колкото повече хора гласуват, толкова по-малко гласове отиват за партиите от периферията на политическия спектър. Но на почти всички избори в Германия през последните 4 години активността на избирателите растеше, а десните популисти от \"Алтернатива за Германия\" (АзГ) въпреки това постигаха много добри резултати. Защото се оказа, че десните популисти успяват да привлекат много от избирателите, които преди изобщо не са гласували. Възходът на десните популисти със сигурност ще бъде една от централните теми в неделя вечерта, когато започнат да излизат резултатите от вота. Как   ще повлияе на резултатите им – и то не само в Австрия? Ще успеят ли десните популисти в европейски мащаб да вземат 20, а може би дори и 25 процента от гласовете, както предричат някои от социолозите? И ако това наистина стане, какво ще означава то за ЕС? Наистина ли това ще бъде началото на края на успешния проект, наречен Европейски съюз? \"Националисти от всички страни, обединявайте се\"? При все че един изборен резултат от 25 процента за европейските популисти би предизвикал шокови вълни в Европа, някакъв по-сериозен срив не може да се очаква. Защото европейските десни популисти и националистите първо би трябвало да успеят да създадат своя обща фракция в Европейския парламент. В момента обаче техните фракции там са три. Противоречията между тях са очевидни, поради което е и сравнително малка опасността тези хора да застрашат работата на Европарламента, а оттам и на целия ЕС. Всяко националистическо или дяснопопулистко правителство на държава в ЕС е в състояние да нанесе много по-сериозни щети - чрез блокади в Съвета на министрите и на срещите на върха на ЕС. За легитимността и бъдещата сила на Европейския парламент от значение ще е нещо друго: най-големите врагове на демокрацията и на Обединена Европа са онези, на които Европа им е напълно безразлична, и които точно заради това няма да гласуват.    ", "date": "2019.05.26", "title": "Ще стане ли Европа друга?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395887-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D0%BA-%D0%B3%D0%B5%D0%BE%D1%80%D0%B3%D0%B8-%D1%81%D0%BE%D1%84%D0%B8%D0%B9%D1%81%D0%BA%D0%B8-%D0%BD%D0%B0%D0%B9-%D0%BD%D0%BE%D0%B2%D0%B8-%E2%80%A0-1514", "text": "  Св. мъченик Георги Софийски Най-нови се родил в София от знатни родители българи Иван и Мария. Нариче се \"Най-нов\" за разлика от  , чиято памет се празнува на 11 февруари. Юношата Георги се научил да чете и пише и любимо негово занимание било да чете Светото Писание. На 25 години той осиротял от баща си. Понеже момъкът се славел с необикновена красота и добродетелност, турците - както обикновено постъпвали в такива случаи - пожелали да го привлекат към мохамеданската вяра. Като не успели да постигнат това с лицемерна благост, те насила навили на главата му свещената за мохамеданите чалма и го провъзгласили за мохамеданин. Оскърбеният Георги хвърлил на земята натрапената му чалма и я стъпкал. Тогава озлобената мохамеданска тълпа го предала на кадията. Нито съблазнителните обещания за високо служебно положение, нито жестоките мъчения не могли да сломят непоклатната твърдост на неговата християнска вяра. Съдията заповядал да режат тялото му на ивици от главата до нозете и получените рани да бъдат обгаряни със цапалени свещи, от което тялото на мъченика така пламнало, че не се виждало лицето му. Но всички усилия се оказали напразни.     Последвала окончателната присъда на съдията - Георги да бъде обесен на главната стъгда в тогавашна София, където имало пещ за топене на желязна и медна руда. Заповедта гласяла още - тялото му да остане на бесилката три денонощия, за да започне то да се разлага, та да бъде оборена вярата на християните в нетленните мощи на светиите и във възкресението на мъртвите. Обаче изтощен от дотогавашни страдания, страдалецът умрял в ръцете на палачите преди да го обесят. Въпреки това те го окачили на въжето, за да изпълнят присъдата. Три денонощия тялото висяло на бесилката, без да настъпи разлагане, а напротив - по стъгдата се носело необикновено благоухание от светите мощи на мъченика. Майка му седнала под бесилката и прегърнала в скута си нозете на сина си. Така тя прекарала трите денонощия. Обесването станало на 26 май 1530 година. Подир изтичането на присъденото време кадията предал тялото на мъченика да бъде погребано по християнски, и погребението било извършено тържествено от тогавашния софийски митрополит Йеремия в църквата \"Св. великомъченик Георги Победоносец\". Сега тези мощи се намират в неизвестност. Майката на мъченика починала на 40-я ден от смъртта на Георги и била погребана при нозете на сина си.", "date": "2019.05.26", "title": "Св. мъченик Георги Софийски Най-нови († 1514)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395875-%D0%BD%D0%B0-%D0%BA%D0%BE%D0%B3%D0%BE-%D0%BF%D1%80%D0%B8%D1%81%D1%82%D0%B0%D0%BD%D0%B0-%D1%81%D0%BB%D0%B0%D0%B2%D0%B8-%D1%82%D1%80%D0%B8%D1%84%D0%BE%D0%BD%D0%BE%D0%B2-%D1%81%D0%BB%D0%B5%D0%B4-btv", "text": "След като приключи дългогодишната си кариера в bTV Слави Трифонов поема по нови хоризонти, но междувременно стана ясно, че е отказал и едно доста апетитно тв предложение.   То идва от новите собственици на Нова телевизия братя Домусчиеви, които според тиражирани информации, го поканили да премести шоуто си в конкурентната медия, твърди  .     По всичко изглежда обаче, че Слави е загърбил мераците за тв изяви, поне не в ролята на водещ, както досега, и е твърдо решен да се бори за благото на България. И затова ще пристане на... народа, обясняват запознати.   И допълват, че шоуменът няма да регистрира партия, а гражданско движение, което ще промотира с поредица летни концерти в цялата страна. В тях, разбира се, ключова роля ще играе „Ку-ку бенд\".   През 19-те си години в bTV Дългия винаги е изразявал ясна гражданска позиция и се очаква много хора да го последват. Единственият им страх обаче е, че за пореден път ще бъдат излъгани. Точно това тревожи и самия Трифонов. Как да се справи с огромния дефицит на доверие в обществото ни ще бъде най-голямото предизвикателство за него.", "date": "2019.05.26", "title": "На кого пристана Слави Трифонов след bTV"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395876-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-26-%D0%BC%D0%B0%D0%B9", "text": "ОВЕН ( 21 март - 20 април ) Ще имате много шансове за успех в бизнеса, но за любовта временно ще трябва да забравите. В противен случай, ако преследвате две цели, ще влезете в задънена улица Опитайте се да запазите всичко на нивото, на което сте в момента. Вечерта, ще трябва да преговаряте по телефона или по електронната поща. Във всичко, докажете себе си по достоен и благороден начин . ТЕЛЕЦ ( 21 април - 21 май )  Очаква ви забавно парти, по време на което ще се запознаете с очарователен човек. Възможно е чувството да се окаже искрено, ако сами не се настроите против него психически. По време на публични изяви или в колектива, трябва да бъдете изключително кратки. Обяснявайте всичко само по същество, без излишни думи. БЛИЗНАЦИ ( 22 май - 21 Юни ) Ще има много нови и стари неща, които ще трябва да бъдат свършени навреме. Ще откриете в себе си, талантите на организатора и реформатора, които вече водят до повишение в кариерата. Похвалните ви постижения, ще бъдат забелязани от приятели и роднини. С любовния роман, ще трябва да изчакате малко, за да не объркате чувствата с мечтите.   РАК ( 22 юни - 23 юли ) Днес не се препоръчва, да поемате ангажименти към човек, който дори не знае думата \"благодаря\". Вече сте се забърквали в такива абсурдни истории, затова бъдете по-мъдри. Ако откриете нови начини, да използвате вашите таланти, ще се окажете пред останалите си колеги. Вечерта внимавайте, стари приятели да не ви вкарат в конфликт. ЛЪВ ( 24 юли - 23 август ) Трябва да бъдете нащрек, за да не пропуснете възможностите в професионалната сфера. Не поемайте никакви рискове и не правете инвестиции, за да не се окажете зависими от отрицателни личности. Богатия опит, решителността и знанията, ще ви помогнат да заемете високо място в голяма и обещаваща фирма, ако разбира се, преди това изпратите автобиографията си. ДЕВА ( 24-ти август - 23 септември ) Хармонизирайте бизнес контактите си и грамотно изграждайте отношенията с близките хора. От всичко това, ще зависи, работното ви настроение. Един добър ден, за да обърнете внимание на дребните неща, да почистите дома и да направите вътрешно преструктуриране. Постъпващата информация в личната сфера, трябва да бъде проверявана и проследявана. ВЕЗНИ( 24 септември - 23 октомври) Днес е добре да се занимавате със спорт или да се движите колкото се може повече. Ако нямате специална страст към такава активна почивка, тогава е по-добре, просто да се отпуснете в домашна обстановка. Разгледайте отблизо, всички предложения, свързани с текущата си работа. Може кардинално да промените професията си, ако пожелаете. СКОРПИОН ( 24 октомври - 22 Ноември ) Препоръчително е, във всяка ситуация да разчитате само на себе си. Не е необходимо да се надявате, че помощ, ще дойде от приятели или колеги. Възможна е неочаквана среща с човек, който ще помогне да разрешите финансов проблем. Само не давайте и не вземайте пари на заем. Вечерта, може да се наложи, да обикаляте из града.   СТРЕЛЕЦ ( 23 Ноември - 21 Декември ) Без съмнения планирайте бъдещите си дела, както и организирайте семейни събития. Не разчитайте само на интуицията си, защото и здравия разум също има значение. Страхотен ден за творческа дейност и издигане в кариерата. От дълго пътуване с кола, е по-добре да се откажете. КОЗИРОГ (22 Декември - 20 януари ) Очаква ви активна почивка с приятели или роднини. Вие сте планирали всичко това, от дълго време, така че лесно може да поемете организацията по пътуването. На работното място, е възможно съкращение на персонала, така че, бъдете изключително отговорни към вашите задължения. Вечерта, трябва внимателно да следите за здравословното си състояние.  ВОДОЛЕЙ ( 21 януари -  19  февруари ) Ще намерите всякакви начини, за да съхраните стабилността на финансите си. Имате силата и търпението, да се справите с всичко, с което се заемете. Особено, ако ситуацията с получаването на пари, влезе в задънена улица. В любовната сфера, не трябва да бъдете прекалено чувствителни и уязвими. В противен случай, сами ще сте виновни, за глупавите си действия.   РИБИ ( 20 февруари - 20 март ) Възможни са затруднения и ще се наложи сериозно да разговаряте с шефа, за бъдещите перспективи. Някой от колегите, искрено ще ви подкрепят. В процеса на активна работа, трябва да почивате. Почивката, ще ви позволи, не само да се отвлечете от рутината, но и ще ви предпази от много негативни аспекти в професионалната сфера.", "date": "2019.05.26", "title": "Дневен хороскоп 26 май"}
{"url": "http://www.classa.bg/%D1%81%D0%B2%D1%8F%D1%82/item/395877-%D0%B2%D1%81%D0%B8%D1%87%D0%BA%D0%BE-%D0%BF%D1%80%D0%B8%D0%BA%D0%BB%D1%8E%D1%87%D0%B8-%D1%81%D1%8A%D1%81-%D1%81%D1%8A%D0%BB%D0%B7%D0%B8-%D0%BA%D0%B0%D0%BA-brexit-%D0%BF%D1%80%D0%B5%D1%87%D1%83%D0%BF%D0%B8-%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9", "text": "Това беше моментът, в който Тереза Мей изгуби желязното си присъствие на духа. Уверена и свръхамбициозна, Мей дойде на власт с обещанието да преведе Великобритания от политическата криза след референдума за Brexit с достойнство. Обещанието й се изпразни от съдържание още на 8 юни 2017 г. - в деня на нарочно предизвиканите предсрочни избори, които не само не затвърдиха властта й, а и унищожиха парламентарното мнозинство на Консерваторите. Мандатът на Мей беше белязан от всекидневни тежки битки както с Брюксел и опозицията на Лейбъристите, така и с вътрешната съпротива от страна на силните фракции в разделената Консервативна партия. Съпротива, която не беше умилостивена дори на цената на ключови министерски постове с отговорност за преговорите за Brexit. Въпреки изборните неуспехи, терористичните удари в Лондон, провалени предложения за \"сделка\" с ЕС, саботажа от собствените й съпартийци и публичните медийни унижения, Тереза Мей оцеляваше със забележителна издръжливост, непоклатимост, стоицизъм и дори роботизирана емоционална дистанцираност, която й донесе прякора \"Мейбот\". И все пак Brexit пречупи Мей. Първите страници на съботната британска преса извадиха се появиха с близки планове на разплакана възрастна жена, която повече не може да прикрива разочарованията си. \"Плачещата Лейди\", \"Сълзи от срам\", \"Май приключва на 7 юни\", \"Всичко свърши със сълзи\" - това бяха част от заглавията на националните вестници.       Мнозина направиха сравнение между сценографията на оставките на Маргарет Тачър през 1990 г. и Мей през 2019. И тогава фотографите уловиха Тачър да плаче при качването в служебния си автомобил след иначе усмихнатата си финална реч пред \"Даунинг стрийт\" 10. Желязната лейди също беше принудена да се откаже от най-важния политически пост не по своя воля, не заради вота на гласоподавателите, а заради дворцов преврат от собствените й съпартийци. И все пак наследството на Мей през 2019 трудно може да се сравни с това на Тачър. Джон Мейджър успя да удържи Консерваторите на власт цели 7 години благодарение на постигнатото от предшественичката му, напомня политическият редактор Адам Бултън от \"Скай нюз\". Който и да замени Тереза Мей, едва ли управлението му ще продължи по-дълго от нейните 3 трудни години като премиер. Коя беше фаталната грешка на Мей? Началото на края със сигурност е свързано с изгубения залог след неочаквано слабия резултат на торите на предсрочните избори през 2017. Втората политическа грешка на Мей датира от декември 2017 г., когато тя прие условието на ЕС да не се допуска промяна на граничния контрол в Ирландия при никакви обстоятелства след напускането на съюза. Подчиняването на Brexit на един отделен елемент от отношенията между Лондон и Брюксел беше фатално за нейното управление - то подкопа ангажимента за подкрепа на правителството на малцинството от северноирландската Юнионистка партия, даде повод за перманентна вътрешнопартийна атака от фракцията около Борис Джонсън, подсили съмненията на избирателите, гласували за Brexit, че кабинетът води преговорите с ЕС към умишлен провал, пише политическият анализатор Хелън Томпсън. В началото на 2019 г. Жан-Клод Юнкер се опита да й помогне с обещание за известни компромиси преди второто гласуване на проекта за споразумение с ЕС в британския парламент. Напълно безуспешно. Краят дойде след две поредни удължавания на срока за Brexit, провал на преговорите с лидера на опозицията Джеръми Корбин и \"заплахата\" на Мей да свика нов референдум, на който да се гласува за или против трикратно отхвърляния й проект. \"Проблемът не е Тереза Мей. Проблемът се състои в това, че трябва да работим в рамките на реалностите от Белфасткото мирно споразумение, а Великобритания не иска да остане член на митническия съюз и не иска да остане член на вътрешния пазар. При всички тези \"червени линии\" става почти невъзможно да се намери решение, което да получи подкрепата на мнозинството в Камарата на общините\", казва холандският премиер Марк Рюте, цитиран от \"Скай нюз\". Партията на Мей днес изглежда още по-фрагментирана и поляризирана между лагерите \"за или против\" Brexit без споразумение с ЕС ( ). Партийните симпатизанти предпочитат твърд курс към излизане от съюза, но парламентът вече показа, че няма да подкрепи подобен хаотичен сценарий. Оттук нататък - изборът на нов премиер след 7 юни отново попада в ръцете на членовете на Консервативната партия. А битката за властта обещава напрежение.  ", "date": "2019.05.26", "title": "\"Всичко приключи със сълзи\": Как Brexit пречупи Тереза Мей"}
{"url": "http://www.classa.bg/%D1%81%D0%B2%D1%8F%D1%82/item/395878-%D1%81%D0%BC%D1%8A%D1%80%D1%82%D0%BE%D0%BD%D0%BE%D1%81%D0%BD%D0%B8%D1%82%D0%B5-%D0%BE%D0%BF%D0%B0%D1%88%D0%BA%D0%B8-%D0%B7%D0%B0-%D0%B4%D0%BE%D1%81%D1%82%D1%8A%D0%BF-%D0%B4%D0%BE-%D0%B2%D1%80%D1%8A%D1%85-%D0%B5%D0%B2%D0%B5%D1%80%D0%B5%D1%81%D1%82", "text": "Когато човек си мисли за връх Еверест, обикновено си представя сурова, снежна и безмълвна самота, обгърнала най-високата точка на планетата далеч от цивилизацията. Реалността обаче се оказва доста по-различна, както показа снимка, направена от алпиниста Нирмал Пурджа. Изображението показва доста дълга колона от мъже и жени, натоварени с екипировка, които вървят един по един към върха, сякаш са на опашка за вход на произволна туристическа атракция.     \"Задръстването\" от хора около Еверест се дължи на големия брой желаещи да се изкачат до върха. Властите в Непал са издали 381 разрешителни (всяко от които струва 11 000 долара) през пролетния сезон за алпинисти от цял свят, които имат амбицията да покорят най-големия осемхилядник. Очаква се общият брой на мъжете и жените, изкачили върха през 2019 г., да надмине миналогодишния рекорд от 807 души. Това стълпотворение обаче може да бъде изключително опасно заради студa, силния вятър и липсата на достатъчно кислород във въздуха. Само за един ден 3 алпинисти загинаха на връщане от върха заради изтощение. Нормално ли е да има опашка за достъп до Еверест? Да - и според планинските водачи тази гледка се среща доста често по време на активния сезон. Алпинистите понякога трябва да чакат между 20 минути и 1,5 ч., за да могат най-после да се изкачат на върха. Обикновено дължината на колоната зависи от времевия диапазон на подходящите метеорологични условия за изкачване. Ако прогнозата за времето показва, че алпинистите разполагат с поне една седмица в безопасност по време на похода си, такова струпване на хора няма. Но ако всички желаещи да покорят Еверест знаят, че имат само 2-3 дни, тогава то става неизбежни. През 2012 г. германският алпинист Ралф Дуймовиц също показа как може да изглежда трафикът към върха. Опасността на тълпата Дуймовиц, който изкачва Еверест за първи път през 1992 г., предупреждава, че дългите опашки под върха могат да доведат до фатални последици. Дългият престой в суровите условия поставя човек пред риск да остане без достатъчно кислород за връщането си към базовия лагер. Германецът изпада в подобна ситуация при първото си изкачване и описва усещането \"сякаш някой ме удряше с дървен чук\". \"Чувствах, че не мога да продължавам повече. Изкарах изключителен късмет, че успях да се възстановя, колкото да успея да сляза до долу. Когато ветровете около теб са със скорост от над 15 км/ч, просто няма как да се справиш без кислород. Губиш твърде много от телесната си топлина\", казва той пред BBC. И ако това не е достатъчно - оказва се, че съществува и практиката да се крадат кислородни бутилки, оставени от шерпите за конкретни алпинисти. В условията на Еверест подобен акт на присвояване е равносилен на убийство, казва една от най-известните и опитни алпинистки на Непал Мая Шерпа. Натрупванията от хора под върха се увеличават през последните години заради популярността на експедициите. Много често тези \"задръствания\" са предизвикани от неподготвени хора, които тръгват към Еверест без адекватна физическа подготовка за тежкото изпитание. Това поставя пред смъртна опасност не само изтощените алпинисти, но и шерпите, които трябва да им помогнат да се приберат. Много от хората влагат цялата си сила и мотивация, за да стигнат до върха. Но когато най-после постигнат мечтата си, губят енергия и желание за дългия обратен път - особено когато той е пренаселен със себеподобни. Изкачването на Еверест е великолепно преживяване, което си струва лишенията и изтощението, но безопасното прибиране е много по-важно, дори когато алпинистът не е успял да достигне до върха.  ", "date": "2019.05.26", "title": "Смъртоносните опашки за достъп до връх Еверест"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395872-%D0%B0%D0%BD%D0%BD%D0%B0-%D1%81%D0%B5%D0%B4%D0%BE%D0%BA%D0%BE%D0%B2%D0%B0-%D0%B7%D0%B0-%D0%BC%D1%8A%D0%B6%D0%B5%D1%82%D0%B5", "text": "Скандалната руската певица Анна Седокова обясни защо не се среща с мъже с 10 години по-възрастни от нея. Звездата написа позицията си в Instagram. Като доказателство за думите си тя си спомня за нещастния си брак с беларуския футболист Валентин Белкевич, който е с 10 години по-възрастен от нея.      \"Повярвайте ми, аз се ожених на 21 години за мъж с десет години по-възрастен от мен и виждате как всичко свърши това\", пише Седокова. Тя съветва последователките си да не свързват живота си с мъже, много по-възрастни от тях. Седокова също споменава и разликата в интелигентността между мъж и жена от различна възраст.", "date": "2019.05.26", "title": "Анна Седокова за мъжете...."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395873-%D1%82%D0%B0%D0%B7%D0%B8-%D1%81%D0%BC%D0%B5%D0%BB%D0%B0-%D0%BC%D0%BE%D0%B4%D0%B0", "text": "Деколтетата до пъпа отдавна не изненадват никого! Сигурно затова Инстаграм звездите, които са пленили сърцата на милиони последователи благодарение на съблазнителните си форми, от време на време обличат нетрадиционни и предизвикателни модели, с които да привлекат вниманието им.   Телевизионните звезди, фешън и травъл блогърките и моделките гледат винаги да са в крак с модата, за да не разочароват почитателите. В името на славата те са готови да обличат и най-абсурдните тоалети!    Напоследък дамите, прославили се по цял свят с пикантните си снимки, една след друга заливат мрежата със секси фотографии, на които позират в доста странни бански. Работата е там, че \"деколтето\" на оскъдните им плажни тоалети въобще не е там, където сме свикнали да го гледаме.     По принцип горнището трябва да покрива и долната част от гърдите и да ги поддържа. При новата смела тенденция Underboob bikini обаче нещата не стоят точно така. При тях долната част на горнището е доста изрязано и гърдите палаво надничат под него. Бикините също са доста изрязани...  С две думи - гледката определено не е за хора със слаби нерви, защото банският оставя много малко на въображението. Но когато притежаваш такива прекрасни форми, направо си е грехота да ги криеш под толкова много материя!     Голяма част от феновете на красавиците са във възторг от новата тенденция. Някои от тях я описват като \"изумителна\" и споделят, че са \"обсебени\" от нея.   Има и такива, според които \"Underboob bikini\" си е пълен абсурд! И май са прави. Защото колкото и секси да изглежда, е малко вероятно точно този вид бански да е удобен за плуване или пък за плажен волейбол.         Виж, за снимка в неестествена поза,, която след това да качиш в Инстаграм и да събереш десетки хиляди лайка, си е направо идеален!   А вие бихте ли се осмелили да облечете нещо подобно?", "date": "2019.05.26", "title": "Тази смела мода..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395874-%D0%BF%D0%B0%D0%BF%D0%B8-%D1%85%D0%B0%D0%BD%D1%81-%D0%BF%D1%80%D0%B8%D0%B7%D0%BD%D0%B0-%D0%B7%D0%B0-%D1%82%D0%B8%D1%82%D0%B0-%D0%BC%D0%B0%D1%80%D0%B8%D1%8F%D0%B8-%D0%B4%D0%B0%D1%80%D0%B0", "text": "Папи Ханс се опитва по всевъзможен начин да преодолее голямата загуба на баща си. Видяхме какъв професионалист е на сцената на \"Като две капки вода\", на която излезе и пресъздаде образа си дни след жестоката драма в семейството си.   Ето, че сега прави и първите си признания за най-тежкия момент от живота си. Той сподели, че загубата на близък трудно се преодолява, но и че с близките му са отделили цяла година, за да се сбогуват и някак да свикнат с последствията, тъй като били наясно с болестта, която не била от вчера, пише \"Уикенд\".     Проф. Трендафилов е починал от рак на белите дробове с разсейки. Лекарите са преценили, че няма смисъл от операция. Малко след като това стана ясно, бе тиражирана информация, че бащата на Папи Ханс се е разболял, след като се наложило да се огласи, че е бил сътрудник на бившата Държавна сигурност. Дали е така обаче, признава за първи път самият изпълнител: „Не, истината е друга. Носел е рака в себе си от 3-4 години, съдейки по стадия, в който го открихме. Тоест разболял се е много преди това, за което говорите. Въпросното огласяване въобще не е разклатило баща ми по никакъв начин, защото той винаги е бил адски откровен човек.     Никога никого не е измамил през живота си. Не е излъгал, откраднал, не е на направил нищо лошо. Баща ми просто е имал неприятни спречквания с една абсурдна система, която го е принудила да симулира, че й помага по някакъв начин\". И продължава с още по-болезнен тон: „Баща ми е сред най-страхотните хора, които съм имал удоволствието да познавам, а и той мислеше същото за мен. Винаги сме се разбирали много. Възхищавам се на това, колко свободен човек беше, как винаги ме е разбирал и е приемал моите начинания с голяма усмивка.   Песента „Кекс” никога нямаше да се случи, ако не бяха майка и татко. Те много се изкефиха на парчето, колкото и това да се струва невероятно на някои. Казаха ми, че е страшно забавно, че е нещо различно и трябва да го направя“.     Папи признава, че гледа да се фокусира в ангажиментите си, за да не мисли за загубата. В момента е разкъсан между няколко неща – едното е рекламната агенция, която е стартирал в началото на годината. „Намерихме си изненадващо бързо клиенти и имаме доста работа\", отсича той. Занимава се и с новото си парче, което ще бъде първата му колаборация с друг артист. И което скоро ще бъде факт. В „Капките“ пък е ангажиран по няколко дни и хвърля доста голям труд.     Константин, както е цялото име на Папи Ханс, категорично отрече да е бил уволнен от предната рекламна агенция, където започнал работа още през 2009-та. Първоначално е постъпил като стажант, а в последните 4-5 години е бил творчески директор и е ръководел екип. Решението да напусне взел сам с идеята да създаде собствен подобен бизнес. Разделил се е приятелски с колеги и ръководство. Папи опроверга и слуховете, че няма пари. Дори отсече, че в момента се намира във финансовия си апогей. Участията му вървели добре, а агенцията – още по-добре. Призна, че не се продава евтино и е сключил добра сделка с „Като две капки вода\", където не е влязъл за победа, тъй като там се разчита най-вече на гласовите данни, а конкуренцията му в това отношение е доста голяма. Там се е включил най-вече за забавление.     В момента Папи Ханс няма гадже, а португалката, с която преживя разтърсваща афера, е последната му дама. Колкото до бившата му Дара, той отсече: „В адски добри отношения сме. Тя е една от най-близките ми приятелки, постоянно се виждаме и си помагаме за работата. С нея сме страхотни партньорчета“, пише още седмичникът. А относно слуховете, че Тита е влюбена в него, а той си лягал с Мария Илиева, Константин Трендафилов заявява през смях:   „Четох, че Тита била лудо влюбена в мен. Може и така да е, знам ли (смее се). Във всеки случай, не съм го разбрал. С Тита и Мария сме в страшно близки отношения. И двете ги харесвам много, бързо станахме приятели“.", "date": "2019.05.26", "title": "Папи Ханс призна за Тита Марияи Дара"}
