{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/379709-%D0%B8%D0%B7%D0%BC%D0%B0%D0%BC%D0%B0-%D0%B7%D0%B0-700-%D0%BC%D0%B8%D0%BB%D0%B8%D0%BE%D0%BD%D0%B0-%D0%B2-%D1%81%D0%B8%D0%BB%D0%B8%D1%86%D0%B8%D0%B5%D0%B2%D0%B0%D1%82%D0%B0-%D0%B4%D0%BE%D0%BB%D0%B8%D0%BD%D0%B0", "text": "Основателката на US компания, обещала да революционизира кръвните тестове, се съгласи на споразумение, с което да не отиде на съд по обвинения, че с измама събрала $700 млн . финансиране, предаде BBC. Американската Комисия по ценните книжа и борсите (КЦКБ) заяви, че Елизабет Холмс и фирмата „Теранос\" са подвели инвеститорите за технологията, с която разполага фирмата. В резултат на извънсъдебното споразумение тя ще загуби контрола над компанията и ще плати глоба от $500 000. Представител на КЦКБ нарече станалото „важен урок за Силициевата долина\". „Иноватори, които искат да правят революция и объркват индустрията трябва да кажат на инвеститорите истината за това какво могат да правят технологиите им днес, а не какво се надяват да направят някой ден\", заяви Джина Чои, шефка на регионалния офис на КЦКБ в Сан Франциско. „Теранос\" бе основана през 2003 г., като обещаваше устройство за революционен кръвен тест, което използва само капка кръв. Компанията обаче изпадна в немилост през 2015 г. след съобщения в „Уолстрийт джърнъл\", че апаратът има технологични пропуски и е неточен. След което бяха повдигнати обвинения срещу „Теранос\", бившия й президент Рамеш „Съни\" Балвани, както и срещу Елизабет Холмс. КЦКБ планира дело и срещу Балвани. Според регулатора двамата са направили неверни и подвеждащи изявления в презентации пред инвеститори, демонстрации на продукта и интервюта. И с действията си ги подвели, че техният основен продукт – преносим анализатор на кръв, може да прави детайлен анализ, като използва само една капка кръв. „На практика този анализатор на „Теранос\" може да извърши само малък брой тестове, като компанията е осъществявала по-голямата част от тестовете на пациенти с модифицирани, стандартни за индустрията анализатори, произведени от други\", посочва КЦКБ.", "date": "2018.03.16", "title": "Измама за 700 милиона в Силициевата долина"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/379710-%D0%B2%D0%B8%D1%81%D0%BE%D0%BA-%D0%B1%D1%8E%D0%B4%D0%B6%D0%B5%D1%82%D0%B5%D0%BD-%D0%B8%D0%B7%D0%BB%D0%B8%D1%88%D1%8A%D0%BA-%D0%B2-%D0%B3%D1%8A%D1%80%D1%86%D0%B8%D1%8F", "text": "През първите два месеца на настоящата година гръцкото централно правителство успя да постигне т.нар. „първичен\" бюджетен излишък в размер на цели 2,75 млрд. евро, надвишавайки съществено заложените цели благодарение на по-високи данъчни приходи и по-ниски разходи, показват данни на финансовото министерство, представени в сряда. Властите в Атина бяха заложили в бюджетната рамка първичен излишък (изключващ разходите за разходите за обслужване на държавния дълг) за януари и февруари в размер на 1,307 млн. евро, което означава, че постигнатият реален бюджетен излишък е с цели 1,445 млрд. евро по-голям. Трябва да се има предвид, че бюджетният излишък на правителството изключва бюджетите на социално-осигурителните организации и тези на местната администрация и поради това се различава от данните, които се следят от гръцките международни кредитори в лицето на ЕС и МВФ. Въпреки това днешните данни са индикатор, подсказващ доста добро състоянието на гръцките финанси в началото на годината. Според финансовото министерство, нетните приходи от данъци възлизат на 8,3 млрд. евро за посочения двумесечен период – с 683 млн. евро над бюджетната цел, докато разходите достигат 7,43 млрд. евро – с 310 млн. евро под целта. Гръцкото правителството планира за настоящата година „първичен\" бюджетен излишък, равняващ се на 3,82% от БВП на страната, докато целевото ниво, заложено във все още действащата трета международна спасителна програма в размер на 3,5% от БВП.", "date": "2018.03.16", "title": "Висок бюджетен излишък в Гърция"}
{"url": "http://www.classa.bg/%D1%81%D0%B2%D1%8F%D1%82/item/379703-%D1%81%D0%B0%D1%89-%D0%B1%D0%BB%D0%BE%D0%BA%D0%B8%D1%80%D0%B0%D1%85%D0%B0-%D0%B2-%D0%BE%D0%BE%D0%BD-%D1%80%D1%83%D1%81%D0%BA%D0%BE-%D0%BA%D0%B8%D1%82%D0%B0%D0%B9%D1%81%D0%BA%D0%B8-%D0%B4%D0%BE%D0%BA%D1%83%D0%BC%D0%B5%D0%BD%D1%82-%D0%B2-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D0%BD%D0%B0-%D0%BA%D0%BE%D1%80%D0%B5%D0%B9%D1%81%D0%BA%D0%B8%D1%8F-%D0%BC%D0%B8%D1%80%D0%B5%D0%BD-%D0%BF%D1%80%D0%BE%D1%86%D0%B5%D1%81", "text": "Съединените щати блокираха в Съвета за сигурност на ООН проект за декларация, подготвен от Русия и Китай, за подкрепа напредъка за мирното решение на сегашната ситуация на Корейския полуостров, заяви представителят на постоянния представител на Русия в ООН , Фьодор Стрижовски.   Стрижзовски постави под съмнение искреността на Съединените щати по отношение на процеса на нормализиране на ситуацията между двете Кореи.   \"Решението на САЩ да престанат да работят върху руско-китайската инициатива, без никаква дискусия между членовете на Съвета за сигурност на ООН, повдига въпроси за истинските намерения на Вашингтон в контекста на началото на размразяването в между-корейските отношения \", заяви руският дипломат.   Блокираният документ е проект за изявление на Съвета за сигурност за пресата \"в подкрепа на напредъка и разрешаването на положението на Корейския полуостров, предизвикано от неотдавнашни предварителни споразумения за провеждането на срещи на най-високо равнище междулидерите на Северна Корея, САЩ и Република Корея. \"   Американският президент Доналд Тръмп прие предложението на севернокорейския лидер Ким Чен-ун за среща, която може да се проведе до май тази година.", "date": "2018.03.16", "title": "САЩ блокираха в ООН руско-китайски документ в подкрепа на корейския мирен процес"}
{"url": "http://www.classa.bg/%D1%81%D0%B2%D1%8F%D1%82/item/379704-%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%BE%D1%82%D0%BE-%D0%BA%D1%80%D0%B0%D0%BB%D1%81%D1%82%D0%B2%D0%BE-%D0%B1%D0%BB%D0%BE%D0%BA%D0%B8%D1%80%D0%B0-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%80%D1%83%D1%81%D0%B8%D1%8F-%D0%B4%D0%B0-%D1%81%D0%B5-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0-%D1%81%D0%BB%D1%83%D1%87%D0%B0%D1%8F-%D1%81%D0%BA%D1%80%D0%B8%D0%BF%D0%B0%D0%BB-%D0%B2-%D0%BE%D0%BE%D0%BD", "text": "Обединеното кралство блокира проекторезолюцията, предложена от Русия пред Съвета за сигурност на ООН, за разследване на случая на отравяне на бившия разузнавач Сергей Скрипал.   \"Кратък и фактически проект на декларация на Съвета за сигурност за пресата, предложен от Русия по време на срещата от 14 март, предназначен да поиска спешно и цивилизовано разследване на резонансния химически инцидент в Обединеното кралство, е бил грубо блокиран под политизирания претекст на тази страна \", заяви представителят на руския посланик в ООН, Фьодор Стрижевски, след заседанието на Съвета за сигурност.   Според дипломата, измененията, предложени от британската делегация, „са изкривили смисъла на документа, предложен за запазването на единството на Съвета за сигурност на ООН по този въпрос\".   Проектът за декларация за пресата, подготвен от Русия, призовава всички заинтересовани страни да \"се консултират и да си сътрудничат в разследването на този въпрос, в съответствие със задълженията, произтичащи от Конвенцията за забрана на химическите оръжия\". Документът също така изразява подкрепата си за прилагането на тази конвенция и подчертава необходимостта от изграждане на \"свободен от химикали свят\".   На 4 март бившият дваен агент Сергей Скрипал и дъщеря му Юлия са били отровени с невротоксичен агент в британския град Солисбъри. На 12 март Тереза Май каза, че е \"много вероятно Русия да е отговорна\" за отравянето, при което е използван \"невротоксичен агент за военна употреба, произвеждан в Русия, наречен Novichok\". Премиерът даде на Москва 36-часов ултиматум, изискващ обяснения. Русия не предостави необходимата информация, защото не е получила никаква проба от невротоксичния агент, с който е бил нападнат Скрипал. На 14 март Мей описа Русия като \"виновна\" за инцидента и обяви мерки срещу страната, включително и експулсирането на руски 23 дипломати.", "date": "2018.03.16", "title": "Обединеното кралство блокира предложението на Русия да се разследва случая \"Скрипал\" в ООН"}
{"url": "http://www.classa.bg/%D1%81%D0%B2%D1%8F%D1%82/item/379705-%D1%83%D0%BD%D0%B8%D0%BA%D0%B0%D0%BB%D0%BD%D0%B8%D1%8F%D1%82-%D0%BC%D0%BE%D1%81%D1%82-%D0%BC%D0%B5%D0%B6%D0%B4%D1%83-%D0%BA%D1%80%D0%B8%D0%BC-%D0%B8-%D1%80%D1%83%D1%81%D0%B8%D1%8F-%D1%89%D0%B5-%D0%B1%D1%8A%D0%B4%D0%B5-%D0%BE%D1%82%D0%BA%D1%80%D0%B8%D1%82-%D0%BF%D0%BE-%D1%80%D0%B0%D0%BD%D0%BE-%D0%BE%D1%82-%D0%BF%D0%BB%D0%B0%D0%BD%D0%B8%D1%80%D0%B0%D0%BD%D0%BE%D1%82%D0%BE", "text": "Руският президент Владимир Путин посети строежа на кримския мост, когото той описа като \"уникално произведение не само за Русия\".   \"Това е интересен и мощен обект, който ще бъде завършен по-рано от очакваното\", каза президентът, докато разговаряше със строителите на моста, който ще свърже Кримския полуостров с останалата част от Русия.   Директорът на изпълнителя Стройгазмонтаж, Аркадий Ротенберг, съобщи, че е било планирано да се отвори автомобилния път по моста през декември тази година, но добави, че е възможно \"да има готовност през май\".   \"Бих искал хората да могат да го използват още през летния сезон\", каза Путин.   \"Искам да ви кажа, че строителните дейности са впечатляващи, всичко върви много добре\", похвали строителите президентът и каза, че е необходимо да се гарантира качеството на работата при изграждане на \"най-дългия мост в Европа\".   В същото време, по отношение на строителството на железопътния участък, той каза, че \"има още какво да се направи\". Пускането в експлоатация на железопътната част е планирано за края на 2019 г.   Путин припомни, че в историята е имало няколко опита да се изпълни този проект още преди Първата световна война, но едва сега работниците, пристигнали от различни региони на Русия, са постигнали това. Това е една от най-сложните инженерни работи в Русия, описана като \"проекта на века\".   Мостът, който ще свързва Крим с останалата част от Русия в Керченския проток, започна да се строи през февруари 2016 г. Инфраструктурата ще има капацитет да поддържа трафик от 40 000 коли на ден и 14 млн. пътници годишно. Мостът над Керченския проток ще бъде дълъг 19 километра и ще бъде най-дългият в Русия и Европа.", "date": "2018.03.16", "title": "Уникалният мост между Крим и Русия ще бъде открит по-рано от планираното"}
{"url": "http://www.classa.bg/%D1%81%D0%B2%D1%8F%D1%82/item/379706-%D0%B7%D0%B5%D0%BC%D1%8F%D1%82%D0%B0-%D0%B5-%D0%B7%D0%B0%D0%BF%D0%BB%D0%B0%D1%88%D0%B5%D0%BD%D0%B0-%D0%BE%D1%82-%D0%B3%D0%BB%D0%BE%D0%B1%D0%B0%D0%BB%D0%BD%D0%BE-%D1%83%D0%BD%D0%B8%D1%89%D0%BE%D0%B6%D0%B5%D0%BD%D0%B8%D0%B5", "text": "Ново проучване твърди, че последиците от изменението на климата ще бъдат катастрофални за бъдещето на човечеството, тъй като това ще застраши оцеляването на половината от растителните и животинските видове, намиращи се в най-важните природни обекти в света.   Предвиждането на учените, публикувано 14 март в списание Climatic Change, в навечерието на честването на Часа на Земята, е тревожно: много растителни видове започват да изчезват когато глобалните температури се повишат само с 2 ° C.   Това обаче няма да е краят на историята: повече от половината от всички растителни видове в крайна сметка ще изчезнат, ако температурата на Земята се увеличи с 3 или повече градуса.   В този сценарий, горите в страните с горещ климат просто ще изчезнат: Южна Америка, Австралия, страните от Югоизточна Азия ще загубят всичките си горски ресурси за няколко десетилетия.   До половината от растителните и животинските видове в най-богатите природни райони на света, като Амазонка и Галапагоските острови, могат да бъдат изправени пред пълно изчезване. Дори ако целите, поставени от Парижкото споразумение за климата бъдат изпълнени, тези региони биха могли да загубят 25% от биологичното си разнообразие.   Така в 2100 г. изчезването на настоящите хабитати ще се отрази негативно върху повечето живи видове на планетата, от насекоми до бозайници и земноводни. Климатолозите от Университета на Източна Англия, университета Джеймс Кук и WWF смятат, че единственият начин да се избегне глобалното изчезване, е да се ограничат емисиите на вредни вещества в атмосферата и да се предотврати появата на неконтролирани индустрии. Това проучване изследва серия от различни сценарии за бъдещи климатични промени: от увеличаване на средната глобална температура с 4.5 ° C до увеличение с 2 ° C, максималната граница, установена в Парижкото споразумение.", "date": "2018.03.16", "title": "Земята е заплашена от глобално унищожение"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/379707-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%BD%D0%B0%D0%BF%D1%80%D0%B0%D0%B2%D0%B8%D0%BB%D0%B0-%D0%BD%D0%B0%D0%B9-%D0%BC%D0%BD%D0%BE%D0%B3%D0%BE-%D0%B7%D0%B0-%D0%B7%D0%B0%D1%89%D0%B8%D1%82%D0%B0-%D0%BD%D0%B0-%D0%B2%D1%8A%D0%BD%D1%88%D0%BD%D0%B8%D1%82%D0%B5-%D0%B3%D1%80%D0%B0%D0%BD%D0%B8%D1%86%D0%B8", "text": "2018 г. трябва да се разглежда като българско-австрийско председателство по основните теми, защото нито може да започнем за шест месеца такъв процес като темата по Западните Балкани, нито може да започнем и да завършим охраната по външните граници, нито всички тези общи теми и решения, които трябва да вземем по Дъблинското споразумение, кохезионната политика и всичко останало. Това каза на пресконференция в резиденция „Бояна\" премиерът Бойко Борисов след срещата с федералния канцлер на Австрия Себастиан Курц. Борисов благодари на Себастиан Курц за оценката и подкрепата от страна на Австрия, особено в желанието за помощ за охрана на външните граници. По думите му факт е, че всички в Европа оценяват, че България е направила така, че всички оценяват направените усилия. Той отчете, че в момента има нулев мигрантски натиск. Премиерът добави, че опазването на външните граници е темата, по която има еднакво разбиране, за да може да се опазят така, че европейското население да е спокойно, и в същото време да се покаже хуманност към света, т.е. тези, които бягат от войни, могат да влизат официално през КПП-тата и след това да се върнат в хотспотовете или населените места, от които са дошли. Според него през това време дипломацията трябва да направи всичко възможно тези войни да престанат. Бойко Борисов изтъкна, че по темата за коридорите 4,6,8 и 10 има пълно разбиране с австрийския канцлер. Той подчерта, че до 16-17 май, когато е срещата на лидерите на Западните Балкани в България, трябва да се подготви хибридното финансиране и да се направи този проект необратим по време на председателствата на България и Австрия. Той отбеляза, че са разговаряли и по темата за газовия хъб. Заедно работим със сферата на сигурността относно външните граници за спиране на нелегалната емиграция. Благодаря за това, че с такава настойчивост се работи да се спре мигрантската вълна, каза Себастиан Курц. По отношение на Западните Балкани искам да кажа, че тези държави трябва да бъдат подкрепени по пътя им към Европа, каза австрийският канцлер. Радвам се, че имаме възможност да подкрепим България да бъде приета в Шенгенското пространство. Няма държава, която да инвестира толкова усилия в опазването на външните граници на Европа, посочи той. Благодаря за чудесното политическо и икономическо сътрудничество в двустранните отношения. 350 австрийски фирми работят в България – ние сме сред най-големите инвеститори в страната, добави Себастиан Курц. Той пожела успех на българското председателство на Съвета на ЕС. Радвам се да поемем от вашите ръце председателството и да продължим да работим по основните му насоки, добави той.", "date": "2018.03.16", "title": "България е направила най-много за защита на външните граници"}
{"url": "http://www.classa.bg/%D1%82%D0%B5%D1%85%D0%BD%D0%BE/item/379708-150-%D0%BC%D0%B8%D0%BB%D0%B8%D0%BE%D0%BD%D0%B0-%D0%B7%D0%B0-%D1%81%D1%82%D0%B0%D1%80%D1%82%D1%8A%D0%BF%D0%B8%D1%82%D0%B5", "text": "Предстоят процедури за над 150 млн. евро, които ще са насочени за насърчаване на предприемачеството в България. Това е съобщил заместник-министърът на икономиката Александър Манолев на първото изложение за стартиращи иновативни фирми Sofia Startup Expo 2018 в София тех парк, съобщиха от министерството. Инвестиционните фондове Eleven и Launchub, създадени с европейско финансиране и национални средства, вече са инвестирали над 20 млн. евро в 180 стартиращи предприятия, е казал Манолев. Същевременно по ОП „Иновации и конкурентоспособност\" са в изпълнение 82 договора на стартиращи предприятия, по процедурата „Разработване на иновации\" на обща стойност над 15 млн. евро. Подготвя се нова процедура по ОПИК насочена изцяло към стартиращи предприятия на обща стойност от около 35 млн. евро. Особено внимание заслужава и Фондът за ускоряване и начално инвестиране с бюджет от 51.3 млн. евро, е казал Манолев. Съвместно с Фонда на фондовете се структурира Фонд за технологичен трансфер, за който са заделени 30 млн. евро. Чрез него ще бъде възможно финансирането дори само на изследователски концепции, разработени в университети и подпомагането на развитието им до етап бизнес концепция. Подобен инструмент до момента не е създаван в Централна и Източна Европа, е посочил Манолев. Възможности за финансиране ще има и по инициативата JEREMIE, като вече е избран нов фонд мениджър за финансиране в компании в ранен етап на своето развитие – BrightCap. Неговият портфейл е 25 млн. евро, като 3 млн. евро ще бъдат насочени към стартиращи предприятия и се очаква да започне с инвестиционната си програма през третото тримесечие на 2018 г. Продължават и националните инициативи за насърчаване на стартиращи предприятия.", "date": "2018.03.16", "title": "150 милиона за стартъпите"}
{"url": "http://www.classa.bg/%D1%81%D0%B2%D1%8F%D1%82/item/379701-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0%D1%85%D0%B0-%D1%82%D1%80%D0%B8-%D1%80%D0%B0%D0%B4%D0%B8%D0%BE%D0%B8%D0%BC%D0%BF%D1%83%D0%BB%D1%81%D0%B0-%D1%81-%D0%BE%D0%B3%D1%80%D0%BE%D0%BC%D0%BD%D0%B0-%D0%B8%D0%BD%D1%82%D0%B5%D0%BD%D0%B7%D0%B8%D0%B2%D0%BD%D0%BE%D1%81%D1%82,-%D0%B8%D0%B4%D0%B2%D0%B0%D1%89%D0%B8-%D0%BE%D1%82-%D0%BA%D0%BE%D1%81%D0%BC%D0%BE%D1%81%D0%B0", "text": "Учени от Университета по технологии Суинбърн в Мелбърн (Австралия) са открили три нови бързи радиоимпулса (FRB), един от които е най-интензивен от наблюдаваните досега, съобщава The Sydney News.   FRB са тайнствени сигнали, които изглежда идват от дълбокия Космос. Те траят само няколко милисекунди, а досега техните източници остават неизвестни.   Откакто са записани за пръв път през 2007 г., учените не са могли да определят произхода на тези радиочестоти.   Някои твърдят, че те могат да бъдат съобщения от извънземни, докато други предполагат, че те са генерирани от неутронна звезда, обхваната от силно магнитно поле.   Досега са открити само 33 FRB, но две групи изследователи са открили още три в последните дни.   Първият е бил открит от Breakthrough Listen, изследователски проект на великия Стивън Хокинг за търсене на признаци на разумен живот във Вселената, финансиран със $ 100 милиона в продължение на десет години от Интернет магната Юри Милнер.   Вторият и третият бяха идентифицирани от екип от изследователи от Техническия университет \"Суинбърн\" на 9 и 11 март.   Сигналът, открит на 9 март е около 4,5 пъти по-силен от следващия по важност, което е открит и каталогизиран от Холандския институт за радио астрономия.   Трите FRB бяха открити благодарение на телескопа Parkes на Австралия.", "date": "2018.03.16", "title": "Регистрираха три радиоимпулса с огромна интензивност, идващи от Космоса"}
{"url": "http://www.classa.bg/%D1%81%D0%B2%D1%8F%D1%82/item/379702-%D0%BF%D1%83%D1%82%D0%B8%D0%BD-%D1%80%D1%83%D1%81%D0%B8%D1%8F-%D1%89%D0%B5-%D1%81%D1%82%D0%B0%D1%80%D1%82%D0%B8%D1%80%D0%B0-%D0%BC%D0%B8%D1%81%D0%B8%D1%8F-%D0%B4%D0%BE-%D0%BC%D0%B0%D1%80%D1%81-%D0%BF%D1%80%D0%B5%D0%B7-%D1%81%D0%BB%D0%B5%D0%B4%D0%B2%D0%B0%D1%89%D0%B0%D1%82%D0%B0-%D0%B3%D0%BE%D0%B4%D0%B8%D0%BD%D0%B0", "text": "През 2019 г. Русия ще изпрати космическа мисия на Марс, съобщи руският президент Владимир Путин в интервю. В същото време Путин добави, че руските специалисти подготвят и нова лунна експедиция, с цел изпращането на устройства към полюсите на спътника.   \"Сега ще проведем безпилотни стартирания, а по-късно и с екипаж, за да изследваме отдалеченото Космическо пространство\", заяви президентът, добавяйки, че това се отнася както до лунната програма, така и до изследването на Марс.", "date": "2018.03.16", "title": "Путин: \"Русия ще стартира мисия до Марс през следващата година\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/379700-%D0%BC%D0%B0%D1%80%D1%82%D0%B8%D0%BD-%D1%82%D0%B0%D0%B1%D0%B0%D0%BA%D0%BE%D0%B2-%D0%B7%D0%B0-%D1%84%D1%80%D0%BE%D0%B3-%D0%B5%D1%80%D0%B4%D0%BE%D0%B3%D0%B0%D0%BD-%D1%81%D1%8A%D0%BD%D1%83%D0%B2%D0%B0-%D0%BE%D1%81%D0%BC%D0%B0%D0%BD%D1%81%D0%BA%D0%B8-%D1%81%D1%8A%D0%BD%D0%B8%D1%89%D0%B0,-%D0%BA%D0%BE%D0%B8%D1%82%D0%BE-%D1%81%D0%B5-%D0%BF%D1%80%D0%B5%D0%B2%D1%80%D1%8A%D1%89%D0%B0%D1%82-%D0%B2-%D0%BA%D0%BE%D1%88%D0%BC%D0%B0%D1%80%D0%B8", "text": "Изказването на турския президент за избухването на Трета световна война има прозаични цели. Едната цел: да внесе допълнително напрежение между САЩ и Русия. Това заяви  политологът Мартин Табаков.   Когато няма базово разбиране и рамка между тези две големи сили, показва опитът в Сирия, се създава възможност за други субекти – като Турция и Иран, да използват съществуващия хаос, за да преследват собствените си цели. Турция – да възпрепятства създаването на кюрдска автономия в Северна Сирия, Иран – да създаде шиитска шапка над Северен Израел през Южни Сирия и Ливан.  Втората цел: да оказва публичен натиск на американската страна, докато междувременно текат регулярни работни срещи между представители на САЩ и Турция по отношение на кюрдското присъствие в Манбидж и изобщо американското сътрудничеството с кюрдите, разположени източно от Ефрат. А с оглед на това, че в момента тече кадрова промяна в Държавния департамент на САЩ, Турция просто желае освен натиск да създаде и суматоха.  Това изказване обаче е показателно най-вече в посока на това, че Република Турция се държи като ревизионистична сила. Освен примера с наличието на турските въоръжени сили в Северна Сирия, може да се даде и този за желанието на Анкара да инициира подобна на „Маслинова клонка“ операция в Ирак – спрямо Синджар и Кандил.    На въпрос изказванията на Ердоган за Кърджали, че се намира в душевните граници на Турция, с каква цел се правят, политологът отговори: „Ердоган често сънува османски сънища, но упорството в тях може да му донесе само кошмари. Целта на неоосманския проект на Давутоглу бе Турция да попечителства над сунитските държави. Но сюжетът за „разтягащата“ се турска държава направи така че арабските страни да гледат с още по-голямо недоверие на Анкара. Защото сунизмът на Анкара не можа да се абстрахира от тюркизма си. И тук неоосманизмът всъщност се редуцира до обикновен турски ислямизъм.   Неслучайно турско-сирийските и турско-иракските отношения са влошени. Неслучайно е текущото разединение по редица теми от Близкия изток между Анкара и Рияд. Добавете към това и напрежението между Атина и Анкара. Сигурен ли е турският президент, че на фона на тази равносметка желае да добави към този „обръч“ от държави и България?   Това, че подобни изказвания се правят с вътрешно-политическа цел, е ясно. Но също толкова отчетливо трябва да бъде и разбирането, че те не спомагат за двустранните отношения на Анкара. Мосул вече не е османски санджак, а центърът на иракска провинция. Колкото по-бързо турската страна се адаптира към реалността, толкова по-добре. За всички ще е полезно душевните граници на г-н Ердоган да съответстват на тези на разума му.   Табаков коментира и скандала с руския агент Сергей Скрипал във Великобритания: \" Отношенията между Великобритания и Русия са белязани от стратегическо недоверие. Много малко трябва на двустранните им отношения, за да бележат нов спад. В същото време обаче Лондон остава една от ключовите столици, в които значими руски финансови потоци продължават да се движат. И това бонифицира Великобритания.   Ако е възможно да се търси позитив от така създалата се ситуация, то той е, че Великобритания и държавите от ЕС най-сетне успяха да се обединят на фона на тежките преговори покрай Брекзит. Това напомни и на Лондон, и на Брюксел, че нещата, които ги обединяват, са повече, отколкото са тези, които ги разединяват. А ако сте слушали вчерашното заседание на Съвета на сигурност на ООН, сте видели, че към този консенсус може да бъдат добавени и САЩ\".  ", "date": "2018.03.16", "title": "Мартин Табаков за Фрог: Ердоган сънува османски сънища, които се превръщат в кошмари"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379695-16-%D0%BC%D0%B0%D1%80%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 1521 г. Фернандо Магелан пристига на Филипините, пресичайки Тихия океан.   През 1769 г. френският мореплавател Луи Антоан дьо Бугенвил завършва околосветското си пътешествие в пристанище Сен Мало.   През 1792 г. е извършен атентат срещу краля на Швеция Густав III, който умира 2 седмици по-късно.   През 1802 г. е създадена американската военна академия Уест Пойнт.   През 1907 г. е съставено 29 Правителство на България, начело с Петър Гудев.   През 1911 г. Иван Гешов става министър-председател на България.   През 1913 г. след обединение на няколко по-малки варненски футболни клуба е създаден СК Тича, като датата се приема и за дата на основаването на ФК Черно море.   През 1917 г. приключва Февруарската революция и е създадено Временното руско правителство.   През 1925 г. е изменен Законът за защита на държавата.   През 1935 г. в нарушение на Версайския договор Нацистка Германия въвежда всеобща военна повинност, а германските въоръжени сили получават името Вермахт.   През 1939 г. в кралския дворец в Прага Адолф Хитлер обявява Бохемия и Моравия за германски протекторат.   През 1945 г. - Втората световна война: Британската авиация извършва масирана бомбардировка на германския град Вюрцбург - за 20 минути са разрушени 90 % от сградите и загиват над 5 000 жители.   През 1963 г. при изригване на вулкана Агунг на остров Бали (Индонезия) загиват 11 000 души.   През 1978 г. самолет Ту-134 на БГА Балкан катастрофира край селата Тлачене и Габаре, извършвайки редовен полет София-Варшава, при което загиват 73 души - 27 българи, 39 поляци и 7-членния екипаж.   През 1978 г. премиерът на Италия Алдо Моро е отвлечен от лява терористична групировка и по-късно убит.   През 1988 г. - Ирано-иракска война: Град Халабджа в Ирак е атакуван от режима на Саддам Хюсеин с бойни отровни газове, в резултат на което загиват 5 000 кюрди.   1995 г. - Норман Тагард става първият американски астронавт, стъпил на съветска орбитална станция.   1995 г. - Мисисипи става последният американски щат, който ратифицира 13-ата поправка в Конституцията, забраняваща робството.   През 1998 г. папа Йоан Павел II поднася извинението на Ватикана за мълчанието на Римокатолическата църква по времето на Холокоста през Втората световна война.        ", "date": "2018.03.16", "title": "16 март, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379696-%D0%BD%D0%B8%D0%B5-%D1%81%D0%BF%D0%B8%D0%BC%D0%B5-%D0%BD%D0%B0-%D1%81%D0%B5%D1%88%D0%BE%D0%B0%D1%80-%D0%B4%D0%B0-%D0%B1%D1%8A%D0%B4%D0%B5%D1%88-%D1%82%D1%8A%D0%BF-%D1%80%D0%BE%D0%B4%D0%B8%D1%82%D0%B5%D0%BB-%D0%B5-%D0%BB%D0%BE%D1%88%D0%BE", "text": "Бебетата са голяма беля. Малките, сгърчени създания, с една идея по-оформени от ембриони, плачат, цвърчат и вдигат врява за най-малкото нещо.       Ето защо през годините хората за измислили най-различни начини да успокояват своите бебета и да си открадват по няколко часа сън: попара с вино, настойка от водка с магарешки трън, нощни разходки с количката по калдъръм, обикаляне на квартала с джип, вибратор в кошчето, половинка ривотрил др.   Последната мания, за която повечето нормални хора разбраха в последните дни обаче, далеч надминава всички безобидни фармацевтични и офроуд активности, с които младите родители от време оно опитват да накарат отрочетата си да млъкнат.     Историята мълчи кой е бил първоизточника на гениалната идея да пъхнеш работещ електроуред, с който жените в киното масово се самоубиват във ваната, в леглото на детето си, но ето че неговите последователи смело приспиват „бебка на сешоар\", дават акъли по интернет и се спотайват вдън земя, когато шефът на отделението по изгаряния в Пирогов каже, че от началото на годината в болницата са постъпили пет бебета с изгаряния.   Да бъдеш тъп е изконно човешко право и ако си кротко тъп и поне малко деликатен, няма проблем.     Майчинството е вайръл много отпреди да има интернет, но сякаш с появата на глобалната мрежа, вредните практики започнаха да се разпростират мълниеносно от монитор на монитор и преди да се усетим, светът се напълни с бижута от кърма, антиваксърски движения, лечения на уртикарии с урина на младо яре със стрък беладона и какво ли още не.   От сладко обръщение, думата „мама\" стана нарицателно за глупава, напориста жена, отдала живота си на детето си.     От една страна, щетите по бебетата, които заспиват с включен сешоар в легълцата, показват, че има естествен подбор и той действа безотказно дори в условията на жестока цивилизация. От друга, самите бебета не носят никаква вина, освен ако не приемем, че кармично са избрали родителите си, още преди да се заселят в плоден сак в матката на майката. Но дори така да е, просто не е честно.   Не е честно малките същества да бъдат кърмени докато не научат „Опълченците на Шипка\" наизуст, да бъдат фиктивно ваксинирани, след което натъпкани с хомеопатия, за да „не хване\" ваксината, да бъдат изпържени в леглата си, да бъдат насилвани с луканка за глисти тн. Докато още асимилирахме сешоарната практика, излезе новина, че майка провесила детето си от осмия етаж в квартал „Разсадника\".     Но честно казано, бих се притеснила още повече ако майката с осмия етаж не е наказвала рожбата си, а е изпълнявала ритуал, за който друга майка във форума „Мамка на бебка\" е написала, че  . Някои деца имат шанса да се превърнат в прекрасни хора. Ако не можем да ги подкрепим, не може ли поне да не им пречим?", "date": "2018.03.16", "title": "\"Ние спиме на сешоар\": да бъдеш тъп родител е лошо"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379697-%D0%BC%D0%BD%D0%BE%D0%B3%D0%BE-%D0%BB%D0%B8-%D1%81%D0%B0-1260-%D0%BB%D0%B2-%D0%B7%D0%B0%D0%BF%D0%BB%D0%B0%D1%82%D0%B0-%D0%B7%D0%B0-%D0%BA%D0%B0%D1%81%D0%B8%D0%B5%D1%80%D0%BA%D0%B0-%D0%B2-%D1%81%D1%83%D0%BF%D0%B5%D1%80%D0%B0", "text": "Работа има - хора няма. Десет години след финансовата криза, България се върна в изходната точка от добрата стара 2008 г. и я надмина. За първи път от десетилетие  . Безработицата спада, дори т.нар. \"обезкуражени хора\" - онези, които не търсят работа, защото не смятат, че ще намерят - са намалели значително. Вземете и абстрактните измерители за националния оптимизъм, те също показват подобрение. За последната година   в класацията за щастлив живот на ООН.     Добрите новини обаче май стигат дотук. До обявата за 1260 лв. начална заплата за касиер/общ работник в Lidl, която провокира масова изненада и дебати върху несправедливостите на пазара на труда.     Ако сте млад специалист с висше образование, 2 чужди езика и нискотарифен самолетен билет на един клик разстояние, този въпрос въобще не стои. Ако живеете в София, плащате наем или ипотечен кредит, отглеждате малко дете, а идеалът ви за житейска перспектива не включва натоварващ физически труд и всекидневни скандали с клиенти за 5-стотинкови промоции - също.   Проблемът е, ако сте 50-годишен инженер от периферен общински град и с дълбоко разочарование осъзнаете, че десетилетният ви опит, експертиза, специализации, професионална етика, лоялност към работодателя и отговорност за производството се оценяват колкото усмивката на касиерка в дискаунтър.   Разбира се, заплатата е функция на средата, на мащаба и конкурентното предимство на фирмата, способността й да повишава приходите и да минимизира разходите (на всяка цена), текучеството на персонала и взаимозаменяемостта му.   Когато амбициозните, трудно заменими и висококвалифицирани кадри са неодоволни от оценката на труда си, проблемът рано или късно стига до политическо ниво.     Най-скъпите компании в света не са туроператори или колцентрове. В страни, които не лежат на нефтени полета, добавената стойност идва от високите технологии, автопроизводството и финансовите услуги. С 12 млн. души население провинция Бавария има 10 пъти по-висок брутен вътрешен продукт от 7-милионната Република България. Най-скъпият град-държава в света Сингапур отделя над 17% от бюджета си за образование (българският МОН харчи малко под 5 на сто от разходите в Бюджет 2018).   Ръст на икономиката може да имитира с изкуствено покачване на доходите (както си го представят синдикатите - с по 100 лв. на калпак). Гражданско \"спокойствие\" може да се получи и с административно потискане на цените на базови услуги (ток, парно, транспорт) и некачествени, но пък евтини стоки от първа необходимост. Всичко е за сметка на дългосрочни дефицити и безотговорност към следващите поколения.     Защото няма нация, която да е направила икономическо чудо само с евтини услуги, евтин персонал и евтини мечти.", "date": "2018.03.16", "title": "Много ли са 1260 лв. заплата за касиерка в супера?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379698-%D0%BF%D1%83%D1%82%D0%B8%D0%BD-%D1%80%D0%B0%D0%B7%D0%BA%D0%B0%D0%B7%D0%B0-%D0%BA%D0%B0%D0%BA-%D1%81%D0%B8-%D0%BB%D1%8F%D0%B3%D0%B0%D0%BB-%D0%B4%D0%B0-%D1%81%D0%BF%D0%B8-%D1%81-%D0%BF%D1%83%D1%88%D0%BA%D0%B0-%D0%BF%D0%BE%D0%BC%D0%BF%D0%B0-%D0%B8-%D1%81%D0%BC%D1%8F%D1%82%D0%B0%D0%BB-%D0%B4%D0%B0-%D1%81%D1%82%D0%B0%D0%BD%D0%B5-%D1%82%D0%B0%D0%BA%D1%81%D0%B8%D0%B4%D0%B6%D0%B8%D1%8F-%D0%B2%D0%B8%D0%B4%D0%B5%D0%BE", "text": "\r\n\t \r\n \r\n\t \r\n \r\n\t \r\n \r\n\t \r\n Руският президент Владимир Путин разказа как по време на бандитските времена през 90-те години на миналия век е спал с оръжие под възглавницата. Освен това, след загубата на Анатолий Собчак на изборите за губернатор на Санкт Петербург през 1996 г. Владимир Путин обмислял варианта да стане таксиджия. \r\n   Неизвестните факти от биографията на президента стават ясни във втората част от документалния филм на режисьора Андрей Кондрашов “Путин”, който днес бе качен в социалните мрежи. \r\n   “На вилата си лягах да спя с пушка-помпа в леглото, това е истина. Такива бяха времената. Който сам се пази, и Господ го пази”, разказва Путин, говорейки за времената на “Бандитския Петербург”. \r\n   Президентът обяснява, че в разказите за 90-те години на ХХ век има много измислици, но като цяло ситуацията е била “бойна”. \r\n   Путин, който по това време е оглавявал комисията по външни работи на петербургското кметство, подал оставка и практически останал без работа. Именно тогава той сериозно обмислял възможността да започне работа като таксиджия, признава държавният глава. \r\n   “Какво да се прави? Нямаше къде да започна работа. Честно казано, мислех си, че мога да започна работа като таксиджия. Не се шегувам, нямаше друг изход, имахме две малки деца”, признава президентът. И обяснява, че когато му предложили да се премести в Москва и да се занимава с юридическите въпроси в администрацията на президента, той се съгласил. \r\n   Путин добавя, е благодарен на тогавашния шеф на администрацията на президента Елцин – Павел Бородин, който го поканил на работа, макар че никак не му се напускал Петербург. \r\n   “Аз съм кореняк ленинградчанин. Нямах никакво желание да се местя, но така се стекоха нещата”, обобщава държавният глава. \r\n             \r\n", "date": "2018.03.16", "title": "Путин разказа как си лягал да спи с пушка-помпа и смятал да стане таксиджия (ВИДЕО)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379699-%D0%BF%D0%B5%D0%BB%D0%B8%D0%BA%D0%B0%D0%BD%D1%8A%D1%82-%D1%87%D0%B5%D0%B7,-%D0%B3%D0%B8%D0%BD%D0%BA%D0%B0-%D0%B8-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D1%88%D0%B0%D1%80%D0%B0%D0%BD%D0%B8", "text": "Вече седмици куцо и сакато “разследва” произхода на парите, с които ще бъде заплатена сделката за покупката на ЧЕЗ България от Гинка Върбакова. Да погледнем на схемата от друга страна? Нека проследим борсовите цени на електроенергията в Европа, в това число и България, и ги сравним с ценовите нива на които ЧЕЗ Електро, част от ЧЕЗ България, препродават тока на бизнес клиентите си (за по-добър преглед и прочит кликнете с мишката върху графиката):         Ако усредните разноцветните криви, на фоновата графика, ще получите стойностите на средните борсови цени, на основната графика, по страни, с изключение на ЧЕЗ, за която жълтата крива показва цените за препродажба до края на януари и от началото на февруари, съответно, плюс цената за препродажба към настоящия момент, на основната графика, горе и в ляво. Нещо неясно?  Така жълтата отсечка (ЧЕЗ), от началото на февруари и черната крива (България), пак от началото на февруари на мен ми напомня пеликанов клюн, но много силно разтворен и напълнен с български шарани. Такъв пеликан снася по-скъпи и от златните яйца. Ето защо не е проблем, кой ще финансира покупката на Гинка. За толкова скъп и ценен пеликан всякакъв вид бизнес и капитал е склонен да се бръкне. Въпросът е защо клюна на пеликана е толкова широко отворен и гарантирано пълен?  Мога да продължа да говоря и обяснявам още дълго, но ще ви оставя да осмислите и разберете видяното и прочетеното. Ако ви засяга де? На сила хубост не става?  ", "date": "2018.03.16", "title": "Пеликанът ЧЕЗ, Гинка и българските шарани"}
{"url": "http://www.classa.bg/%D1%81%D0%B2%D1%8F%D1%82/item/379691-%D1%80%D1%83%D1%81%D0%B8%D1%8F-%D0%BC%D0%B5%D0%B6%D0%B4%D1%83-%D0%B1%D0%B5%D0%B4%D0%BD%D0%BE%D1%81%D1%82%D1%82%D0%B0-%D0%B8-%D0%B1%D0%B0%D0%B2%D0%BD%D0%B8%D1%8F-%D1%80%D0%B0%D1%81%D1%82%D0%B5%D0%B6", "text": "До метростанцията в Санкт Петербург 70-годишната Ирина Семьонова продава домашно приготвени консерви от домати и патладжани, за да припечели допълнително към пенсията си, която, по нейните думи, не й стига.   След като си плати сметките и лекарствата, казва, че й остават само 4000 рубли (70 долара или 57 евро) месечно от пенсията, която е 12 000 рубли. “Може ли да се живее с 4000 рубли, особено в скъп град като Санкт Петербург?”, пита тя.     Спасението й е вилата край някогашната имперска столица, където тя отглежда зеленчуци в градината си. Ходя там през лятото, имам зеленчукова градина и продавам това, което отглеждам. Това ми помага да оцелея, казва тя.   Владимир Путин, който се готви да спечели четвърти исторически мандат на изборите на 18 март, отчита икономически растеж през първите си два мандата (2000-2008). Икономическият подем повиши личните доходи след финансовата нестабилност през 90-те години, когато много руснаци изгубиха спестяванията си.   През третия си мандат в Кремъл обаче, който започна през 2012 година, след като беше премиер четири години, Путин става свидетел на спад в жизнения стандарт на хората.   Русия отчита непрекъснато понижение на покупателната способност в продължение на четири години, след като икономиката беше ударена от международните санкции, наложени на Москва заради анексирането на Крим през 2014 година. Към това се прибави и последвалият спад на световните цени на петрола през 2016 година.   Равнището на бедност в Русия, което се понижи от 29% през 2000 година до 10,7% през 2012-а, през 2016 година отново нарасна до 13,5 %, според най-новите официални годишни данни.   През ноември Световната банка публикува доклад, според който броят на руснаците, които са предпазени от бедност, представлява по-малко от половината от населението, 46,3% или с 10 процентни пункта по-малко, отколкото през 2014 година.   Ситуацията е особено тежка в руската провинция, където обикновените хора преживяват с изключително ниски заплати, а младите семейства, както често се налага, са подпомагани с мизерните пенсии на пенсионерите.   Цените са невероятни, казва Вячеслав, пенсиониран механик, който живее в Малоярославец, Калужка област, югозападно от Москва. “Не мога да си позволя нищо,” допълва той.   Татяна Кузнецова, на 47 години, която живее в съседното село Илинское, казва, че вече знае, че пенсията й ще бъде под 100 евро, когато се пенсионира след няколко години.   Тя разказва с горчивина, че работи в завод за преработка на риба и никога няма да спести достатъчно, за да смени ръждясалата си стара кола.   Според проучване на банка Credit Suisse най-богатите 10% от руснаците контролират 77% от богатството, като така страната има същото равнище на неравенство, каквото и САЩ в класация на развитите страни.   Между 2000 и 2013 година правителството не трябваше да се тревожи толкова много за икономиката, казва Крис Уифър от консултантската компания Macro Advisory.   Нарастването на петролното богатство всяка година, силният растеж на разполагаемия доход и достъпността на кредитирането стимулираха икономиката без правителството да се намества много, допълни той.   Икономическият модел, при който се разчита на енергиен добив обаче изглежда приключва, каза той.   Макар руската икономика да възобнови растежа си миналата година, средносрочните прогнози за темпа му не надхвърлят един или два процента, което е доста далеч от успехите от началото на хилядолетието.   Не е достатъчно да се подобри стандартът на живот на хората или да се осигурят повече средства за образование, здравеопазване и т.н., казва Уифър. Макар да изглежда, че бедността не е засегнала сериозно популярността на Путин, руският президент посвети част от речта си по-рано този месец именно на този проблем.   Той се зарече да намали наполовина “неприемливото” равнище на бедност до шест години и да ускори растежа до 4%.   Макар да обеща инвестиции в инфраструктура, здравеопазване и жилища, той не даде ясно да се разбере откъде ще дойдат парите и не спомена бъдещи реформи, които биха помогнали да помогнат за преодоляването на структурни трудности, които има страната, като демографията.   През цялото минало десетилетие чувахме тези топли думи за реформи, а това реално не доведе до нищо, каза Нийл Шиъринг, икономист от Capital Economics.   Наталия Орлова, икономист от Alfa Bank, каза, че миналогодишният растеж може да се обясни с мащабно инвестиране в големи инфраструктурни проекти като тръбопровода “Силата на Сибир” и моста, свързващ Кримския полуостров с Русия - фактори, които вече са се изчерпали.   Най-добрата стратегия е съсредоточаване върху бюджетната стабилност, тъй като санкциите пречат на всичко останало, каза тя пред АФП. Правителството си определи като цел ниската инфлация през изминалите няколко години, докато централната банка поддържа строга фискална и парична политика, която според някои подкопава перспективите за растеж.   Олег Кузмин, икономист от Renaissance Capital, казва обаче, че този силно ограничаващ подход е помогнал да се избегне най-лошото.   Макар стандартът на живот все още да е по-нисък, отколкото беше, икономиката е изправена пред по-малко рискове, каза той, обръщайки внимание на ниската инфлация, слабото изтичане на капитали и прочистването на банковия сектор. Това би трябвало да допринесе за още по-устойчиво развитие, заключава Кузмин.", "date": "2018.03.16", "title": "Русия между бедността и бавния растеж"}
{"url": "http://www.classa.bg/%D1%81%D0%B2%D1%8F%D1%82/item/379692-%D0%BC%D0%B5%D0%B9-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D1%80%D0%B0%D0%B7%D1%87%D0%B8%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%D0%B8-%D0%B5%D0%B2%D1%80%D0%BE%D0%BF%D0%B0-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F-%D0%B8-%D0%BF%D1%83%D1%82%D0%B8%D0%BD-%D0%B3%D0%BE-%D0%B7%D0%BD%D0%B0%D0%B5", "text": "Въпреки шумното възмущение във връзка със случая “Скрипал”, заради Брекзита става все по-малко вероятно бившите приятели да подкрепят Великобритания.   На западните политици отне доста време да проумеят измеренията на заплахата, която представлява Русия на президента Владимир Путин. Някои в Лейбъристката партия още не са. Докато Тереза Мей навлиза в открита конфронтация с Москва, е ясно също, че решаването на конфликта, предизвикан от престъплението в Солсбъри, може да отнеме години.     Студена или гореща, открита или прикрита, тази война ще бъде дълга и Великобритания ще се нуждае от всичките си приятели и съюзници, за да надделее над един безмилостен противник. Дали ще получи искрена, достатъчна и навременна подкрепа обаче е въпрос, пораждащ сериозни съмнения.   Не става дума само за Солсбъри, разбира се. Путин пресича неприкосновени граници - в страната си и в чужбина - все по-безнаказано, откакто се издигна на позиция с национално влияние през 1999 г. Той изгради репутацията си с брутална умиротворителна кампания в Чечения, аргументирана с поредица подозрителни бомбени експлозии в жилища. Бившият руски агент Александър Литвиненко, по-късно убит в Лондон, обвини за взривовете руската Федерална служба за сигурност и, косвено, Путин.   Оправданото усещане за слабост, колебания и разделение на Запада оттогава насърчават Путин да следва схема на ескалиращо агресивно поведение. Главните му проявления включват войните в Грузия и Украйна, кибератаките срещу страните от НАТО, намесата в избори, операции за дестабилизация, както и кървавата сирийска интервенция.   Путин е насърчаван още повече от господството си в Русия, постигнато чрез манипулиране на избори, свеждане на Думата до безкритично приемащ закони орган и елиминиране с различни средства на водещи опоненти, критици и свободни медии. Борис Немцов, либерален реформатор, убит през 2015 г., и разследващата журналистка Анна Политковская, убита през 2006 г., са само две от имената в дълъг списък, който може в крайна сметка да включи и Сергей и Юлия Скрипал.   Зад действията на Путин личи усещане за руската изключителност, за това че Русия е някак различна и не е обвързана със законите и задълженията на изградения върху правила международен ред, въведен след 1945 г. Поведението му е застинало в епохата на доминиращата съветска свръхсила. Причините за това поведение обаче са по-дълбоки.   Царистка Русия от 19-ти век едновременно завижда и подражава на Европа. След революцията от 1917 г. тя се самоопределя в противопоставяне на Запада. Путин възроди тази традиция.   До много скоро западните лидери отказваха да повярват на собствените си очи - и на разузнавателните агенции. Има причини за това късогледство и не всички те са лоши. В единия край на спектъра е неподправеният ужас, че възправянето срещу Путин може да доведе до някакъв вид военна конфронтация с опасен, параноичен лидер, който дори този месец се похвали със страховития арсенал от ядрени оръжия на Русия.   После, има ги обичайните стратегически и дипломатически съображения: Русия е влиятелен фактор при важни международни въпроси като Северна Корея и Иран. Освен това съществуват сериозни бизнес- и търговски интереси. А най-сетне идва и пълното политическо самодоволство.   Джордж Уокър Буш каза, че е надникнал в душата на Путин, а после откри черна дупка. Наивният Барак Обама се опита “да рестартира” отношенията с Русия, но планът му претърпя крах. Доналд Тръмп, на свой ред, е всеизвестен путинофил, но никой всъщност не знае защо. Упоритият отказ на Тръмп да критикува пряко Путин - независимо дали става въпрос за използване на химически оръжия в Сирия или за тайни кампании за подкопаване на американските избори - говори, че руският лидер упражнява някакво въздействие върху него, може би поради някогашен бизнес, свързан с Русия. Федералното разследване на Робърт Мълър може да хвърли повече светлина върху това.   Германия, която хронично зависи от руската енергия (почти 40 процента от вноса й на петрол и 35 процента от газа през 2016 г. е дошъл от Русия), има очевидни уязвими места в случай на конфронтация. При Франция са заложени търговски интереси. Мнозина в Италия искат отменяне на санкциите, наложени от Евросъюза заради Крим. И т.н., и т.н.   Така че, когато Тръмп уверява Тереза Мей в своята безрезервна подкрепа, тя трябва да приема думите му крайно скептично. Тръмп говори много, но по-важно е това което прави или не прави. Дотук той даде на Путин картбланш, отказа да задейства санкции на Конгреса за намесата в изборите, прие мълчаливо незаконната руска окупация на Крим и разкритикува и подкопава НАТО, последната защитна линия на Великобритания. Дотук - не много добре.   А когато френският президент Еманюел Макрон говори за “солидарност”, Великобритания трябва да бъде нащрек. Тази любима на французите дума може да означава и всичко, и нищо.   Сходен скептицизъм трябва да прилага към проявите на подкрепа от Брюксел и други столици от ЕС. Списъкът на случаите, когато Европа е предприемала единни, безкомпромисни действия в отговор на големи международни предизвикателства, не е впечатляващ. Вижте само как е по въпроса за Сирия. Европа, колективно, говори внушително. Тези моменти обаче са редки и подсмихващият се човек в Кремъл го знае.   Обединяването на тези приятели и партньори в сплотен съюз, способен да укроти Путин и да предизвика значителна промяна в поведението му, е прекалено трудна задача за Мей. А сега, по изключение, това е още по-проблематично поради Брекзита.   Да се очаква, че лошото чувство около не особено приятелското напускане на Великобритания няма да повлияе върху бъдещето на европейското сътрудничество в подобни случаи, е самозаблуда. Естествено всички са съгласни, че случилото се в Солсбъри е престъпление. Всъщност обаче, да се направи нещо, за да се помогне на практика на напускащите Евросъюза британци, особено ако то вреди на националните интереси, е съвсем друга работа.   Стигне ли се до конкретни действия, изглежда малко вероятно Тръмп и Европа да окажат на Мей пълната подкрепа, от която тя отчаяно се нуждае, изправяйки се срещу един от най-безскрупулните и опасни лидери. Войната ще е продължителна, при това не само с Русия.   Великобритания, Съединените щати, Франция и Германия направиха днес обща декларация, в което осъждат химическото нападение срещу бивш руски разузнавач, превърнал се в двоен агент, и обвиняват за нея Русия, предаде Ройтерс.  “Ние, лидерите на Франция, Германия, Съединените щати и Великобритания, сме отвратени от атаката срещу Сергей и Юлия Скрипал в Солсбъри, Великобритания, на 4 март 2018 г.”, се казва в декларацията. В нея се подчертава, че това е първото нападателно използване на нервнопаралитично вещество от военен клас в Европа след Втората световна война.  “Това е атака срещу суверенитета на Великобритания и всяка такава употреба от държава е явно нарушение на Конвенцията за забрана на химическите оръжия и на международното право. Това е заплаха за всички нас”, подчертават лидерите на четирите западни сили.  Те призовават Русия да разкрие напълно пред Организацията за забрана на химическите оръжия (ОЗХО) своята програма за производство на нервнопаралитичния агент “Новичок”.  Великобритания вече обвини за атаката срещу Сергей Скрипал и дъщеря му Юлия Русия, която отрече да е замесена. Великобритания изгони 23 руски дипломати и се очаква Русия да отговори с аналогична мярка.", "date": "2018.03.16", "title": "Мей не може да разчита на Тръмп и Европа срещу Русия и Путин го знае"}
{"url": "http://www.classa.bg/%D1%81%D0%B2%D1%8F%D1%82/item/379693-%D0%B5%D1%80%D0%B4%D0%BE%D0%B3%D0%B0%D0%BD-%D0%BF%D1%80%D0%B8%D0%B7%D0%BE%D0%B2%D0%B0-%D1%82%D1%83%D1%80%D1%81%D0%BA%D0%B8%D1%8F-%D0%BD%D0%B0%D1%80%D0%BE%D0%B4-%D0%B3%D0%BE%D1%82%D0%B2%D0%B5%D1%82%D0%B5-%D1%81%D0%B5-%D0%B7%D0%B0-%D1%82%D1%80%D0%B5%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B2%D0%BE%D0%B9%D0%BD%D0%B0", "text": "  Това съобщи гръцкото издание „Прототема“, цитирайки турските издания.   В столицата Анкара държавният глава предупреди, че искрата може да бъде запалена от американските бази на сирийска територия.      заяви Реджеп Ердоган на фона на влошените дипломатически отношения между Анкара и Вашингтон.      заяви турският президент.   В Анкара Ердоган каза, че    Сирийската гражданска война започна през 2011 година. Увеличен е рискът от пряк сблъсък между армиите на страните в конфликта. Русия стои твърдо зад режима на Башар Асад, а между Турция и САЩ има напрежение заради подкрепата към кюрдите от страна на Вашингтон.   Междувременно стана ясно, че турският външен министър Мевлют Чавушоглу, който трябваше да лети за Вашингтон след няколко дни, е отменил визитата си. Причина са рокадите по високите етажи на американската дипломация. Държавният секретар Рекс Тилърсън беше сменен с директора на ЦРУ Майк Помпео.  ", "date": "2018.03.16", "title": "Ердоган призова турския народ: Гответе се за Трета световна война"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379694-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D0%BA-%D1%81%D0%B0%D0%B2%D0%B8%D0%BD-%D1%85%D0%B5%D1%80%D0%BC%D0%BE%D0%BF%D0%BE%D0%BB%D1%81%D0%BA%D0%B8", "text": "  Град Хермопол в Египет бил родният град на свети мъченик Савин, който бил известен в цялата тази страна и управител на своя град. Поради гонението, повдигнато срещу християните по време на царуването на Диоклитиан, когато много християни били измъчвани и убивани, свети Савин оставил своя дом, власт, богатство и всичките си близки и тайно излязъл от Хермопол, като се укривал в далечно село заедно с други християни.     Като се заселил в една колиба, той прекарвал там в пост и молитви денем и нощем.   Служителите на идолите търсили навсякъде Савин, княза на Хермопол, за да го подложат на мъчения, но никъде не го открили, за което още по-силно се разгневили.   Но един бедняк, който идвал за милостиня при блажения Савин и получавал от ръцете му храна и всичко потребно за себе си, взимайки пример от предателя Иуда, дошъл при езичниците и им казал:   - Какво ще ми дадете, за да ви предам този, когото търсите?   Те му дали две жълтици. След това тръгнали след него, дошли до дома, където живеел светецът, обградили го и почукали на вратата.   В това време при свети Савин имало шестима християни. Като помислили, че е дошъл някой от братята, те отворили.   Тогава езичниците бързо нахлули в дома и свързали всички. Особено здраво оковали свети Савин с две тежки вериги и след това го отвели на съд пред хегемона на тази страна, който се казвал Ариан.   Свети Савин бил разпитван дълго време и много пъти бил принуждаван да принесе жертва на идолите. Но той не се отрекъл от Христа. Заради това бил изтезаван още по-жестоко - тялото му било разкъсвано с остри железа и горено с огън. Накрая бил удавен в реката.   Така светецът завършил своя подвиг и преминал при Подвигоположника Христа, за да приеме от Него венеца на победата.   Заедно с него били измъчвани и останалите шест християни, които били наградени от Господа със същата слава на небесата.", "date": "2018.03.16", "title": "Св. мъченик Савин Хермополски"}
{"url": "http://www.classa.bg/%D1%81%D0%B2%D1%8F%D1%82/item/379689-%D1%82%D0%B5-%D0%B1%D1%8F%D1%85%D0%B0-%D0%B8%D0%B4%D0%B5%D0%BD%D1%82%D0%B8%D1%87%D0%BD%D0%B8-%D0%B1%D0%BB%D0%B8%D0%B7%D0%BD%D0%B0%D1%86%D0%B8,-%D0%BD%D0%BE-%D0%BA%D0%BE%D1%81%D0%BC%D0%BE%D1%81%D1%8A%D1%82-%D0%BF%D1%80%D0%BE%D0%BC%D0%B5%D0%BD%D0%B8-%D1%82%D0%BE%D0%B2%D0%B0", "text": "Да прекараш година в Космоса не само променя външния ти вид, но и трансформира гените ти.     Изследването проследява какво се е случвало с Кели преди, по време и след като той прекара почти една година на борда на Международната космическа станция. За целта са направени пространни сравнения на резултатите с неговия идентичен брат близнак Марк, който е останал на Земята като обект за сравнение.         Американският астронавт Скот Кели и руският космонавт Михаил Корниенко се завърнаха на Земята на 2 март 2016 г. след като прекараха 340 дни на борда на Международната космическа станция. Това е два пъти по-дълго време от приеманото за нормално.   Разширеният им престой беше част от експеримента на НАСА, който цели да изучи ефекта от продължителното стоене в космоса върху физиологията на човека. Мисията беше и рекорд по продължителен престой на Международната космическа станция. Командир Кели е човекът, прекарал най-много време в космоса - 520 дни в рамките на общо 4 полета.       Изследването на близнаци, което НАСА провежда, помага на агенцията да разбере какво се случва с човешкото тяло отвъд обичайния шестмесечен престой на Международната космическа станция.   Десет групи изследователи търсят най-разнообразна информация за здравословното състояние на близнаците Скот и Марк Кели, включително и как животът извън планетата Земя може да се отрази на бактериите в организма ни, костите ни и имунната ни система.     Преди това е нужно изследване на начините, по които човешкото тяло се приспособява към безтегловността, изолацията, радиацията и стресът от дългото пътуване в Космоса.     Трансформацията на 7 процента от ДНК-то на Скот предполага, че при него налице са по-дълготрайни промени в гени, които са свързани с поне пет биологични функции. Новите предварителни резултати от това уникално изследване бяха разкрити от Програмата за изследване на човека на НАСА през януари.   За да се наблюдават физическите промени, предизвикани от прекарването на време космоса, учените са изследвали метаболитите на Скот (нужни за поддържането на живота), цитокини (отделяни от имунни клетки) и протеини (основният „двигател” във всяка клетка).   Това е ставало преди, по време и след мисията на космонавта. Изследователите са научили, че космическия полет е свързан със стрес от лишаването от кислород  и драматична промяна на храненето, което се отразява върху генната експресия.   Крис Мейсън от медицинското училище „Уайл Корнел Медисин” в Ню Йорк е част от един от 10-те екипа, които работят по изследването на близнаците.  За да разбере по-добре динамиката на гените на всеки един от близнаците, Мейсън и неговите колеги се фокусират върху химическите промени в техните РНК (рибонуклеиновата киселина) и ДНК (дезоксирибонуклеинова киселина). Изследването на конфигурацията на целия геном е показала, че всеки от близнаците има повече от очакваните уникални мутации на генома – всъщност, тези мутации са били стотици.     Предполага се, че някои от тези мутации, откривани само сред космически полет, са свързани със стреса от космическото пътуване. А при включването и изключването на гените, може да настъпи промяна във функцията на клетките.       Работата на Мейсън показва, че една от най-важните промените в клетките на Скот е хипоксия – или намалена оксигенация на тъканите, вероятно заради липсата на достатъчно кислород и високите нива на въглороден диоксид. В клетките на Скот вероятно е имало поражения и по митохондриите – „енергийните фабрики на клетките”.     Първо, при Скот налице е било значително увеличение в средната им дължина, докато той е бил в космоса. След това има намаляване на дължината им в рамките на първите 48 часа от неговото кацане на Земята, като теломерите са се стабилизирали на почти същото ниво като това преди полета.   Учените вярват, че тези промени в теломерите, заедно с щетите по ДНК-то и последващото му възстановяване, отчетени в клетките на Скот, са били причинени от радиация и ограниченото приемане на калории.   Освен това екипът е открил промени и в нивата на колаген (главен компонент в хрущялите, сухожилията и ставните връзки), съсирването на кръвта и костното образуване на Скот. Всичко това най-вероятно е причинено от нулевата гравитация.     Изследването обаче не е приключило. През тази година ще се публикуват още резултати от работата на 10-те екипа. Целта е налице да е достатъчна информация за това как Космоса се отразява на човек при по-дълготраен престой, за да се гарантира успеха на една 3-годишна мисия до Марс.", "date": "2018.03.16", "title": "Те бяха идентични близнаци, но Космосът промени това"}
{"url": "http://www.classa.bg/%D1%81%D0%B2%D1%8F%D1%82/item/379690-%D1%83%D1%87%D0%B5%D0%BD%D0%B8-%D0%B8-%D0%B5%D0%BA%D1%81%D0%BF%D0%B5%D1%80%D1%82%D0%B8-%D0%BE%D1%82-17-%D1%81%D1%82%D1%80%D0%B0%D0%BD%D0%B8-%D0%BE%D0%B1%D1%8F%D0%B2%D0%B8%D1%85%D0%B0,-%D1%87%D0%B5-%D0%B4%D0%B6%D0%B5%D0%BD%D0%B4%D1%8A%D1%80-%D0%B8%D0%B4%D0%B5%D0%BE%D0%BB%D0%BE%D0%B3%D0%B8%D1%8F%D1%82%D0%B0-%D0%BD%D0%B0%D1%80%D1%83%D1%88%D0%B0%D0%B2%D0%B0-%D1%84%D1%83%D0%BD%D0%B4%D0%B0%D0%BC%D0%B5%D0%BD%D1%82%D0%B0%D0%BB%D0%BD%D0%B8-%D0%BF%D1%80%D0%B0%D0%B2%D0%B0-%D0%B8-%D1%81%D0%B2%D0%BE%D0%B1%D0%BE%D0%B4%D0%B8", "text": "53 организации от 17 страни подкрепят мадридската декларация на международна конференция, която се обявява против джендър идеологията. Така наречената „джендърна перспектива“ за пръв път е въведена в международния „дневен ред“, за да се гарантират равенството на възможностите и равенството на правата между мъжете и жените. Днес тя се е превърнала в „джендърна идеология“ с цели, които са опасни за демокрацията, смятат участниците в конференцията.     Експерти и учени от различни области (медицина, право, социални и политически науки), представители на неправителствени организации се събраха в Мадрид, за да обсъдят стратегиите и последиците от движението на джендърната идеология. Присъстващите на конференцията достигнаха до следните заключения, публикувани в декларация, изпратени до медиите (тук със съкращения):   – В нашето общество има хора, които страдат. За тях трябва да се полагат грижи и да бъдат защитавани от актове на насилие, но ние вярваме, че има повече от един подход към оказването на помощ на такива хора.  …  – В името на свободата се елиминира свободата. Защитниците на джендърната идеология нарушават фундаменталните права и свободи под маската на подпомагане на равенството и уважение към разнообразието:  Всеки, който не е съгласен с постулатите на движението на джендърната идеология, е цензуриран, жестоко наказван, очернян и стигматизиран като „хомофоб“, „трансфоб“ и други пренебрежителни обиди. Свободата на мнение и научните дебати се цензурират. …Дори медиите се предават пред ЛГБТИ групите, защото се страхуват от икономическите последици, които може да ги сполетят заради изразяването на неодобрение на лобито на джендърната идеология.  Закони, които евфемистично са определени като насочени „срещу дискриминацията на базата на сексуалната ориентация, сексуалната идентичност или изразяването на полово-ролеви и сексуални характеристики“, в действителност са опити за установяване на монолитно мислене по въпроси, по които трябва да надделяват свободата на мислене, на мнение и на дебати. В Испания пример е закон за ЛГБТИ, подкрепян от лявата политическа партия „Подемос“. Той цели да налага икономически глоби, лишаване от свобода и други наказания за престъплението да не си съгласен с подхода на движението на джендърната идеология.  …  Те искат да гарантират възможността човек да може да избира собствения си пол без никакви трудности, дори и по отношение на деца на 5- до 8-годишна възраст. Тази псевдонаучна индоктринация противоречи на правото на родителите да възпитават децата си в съответствие със собствените си ценности. Ценностите им не са нито дискриминационни, нито насилнически – те просто са различни от онова, което искат защитниците на джендърната идеология.  …  – Искаме да защитим правото на децата да не бъдат манипулирани и индоктринирани от джендърната идеология. Искаме да защитим правото на родителите да възпитават децата си в свобода. Искаме да защитим правото и отговорността на учените да работят и да публикуват изследванията си, без да бъдат ограничавани от закони, забраняващи публичното оповестяване на информация по определени теми. Тези учени вършат своята работа и търсят истината. Джендърната идеология не е начинът да се справим с половата дисфория и с другите свързани с човешката сексуалност проблеми. Под маската на решаване на проблем защитниците на джендърната идеология искат да налагат визия с идеологически корени.  – Публично осъждаме стратегията на лобито на джендърната идеология, която включва измама и принуда. Още по-притеснително е, когато този „дневен ред“ се облича в закони, които институционализират преследването и ограничаването на свободата на словото, които забраняват на здравните професионалисти да изразяват мнението си или да лекуват пациентите си, и които налагат в училищата некоректно виждане за сексуалността. Нещо още по-лошо: обмисля се законодателство, което ще преследва родителите, отказващи да вървят по пътя на джендърната идеология. Пред лицето на тези заплахи Първата международна конференция по социалния, биологичния пол и образованието запазва надеждата и вярата в силата на истината, науката, демокрацията и свободата на словото.  – И накрая: апелираме към гражданското общество и насърчаваме както организациите, така и отделните хора активно да защитават онези, които са цензурирани от движението на джендърната идеология. Всеки може да е пазител на свободата на словото с помощта на съществуващите в здравата демокрация инструменти. Това е необходим компонент, за да се гарантира, че тираничните характеристики на джендърната идеология няма да просперират. В крайна сметка необходимо е да изискваме уважение към онези, които страдат, и да гарантираме свобода на тези, които могат да им помогнат.   Превод: Людмила Андреева  —  Със съкращения, виж целия текст на декларацията  .", "date": "2018.03.16", "title": "Учени и експерти от 17 страни обявиха, че джендър идеологията нарушава фундаментални права и свободи"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379681-%D0%B3%D1%83%D1%89%D0%B5%D1%80%D0%BE%D0%B2-%D0%BF%D0%BE%D1%82%D0%BE%D0%BF%D0%B8-%D1%81%D0%B2%D0%B5%D1%82%D0%BB%D0%B0%D0%BD%D0%B0-%D0%B2%D0%B0%D1%81%D0%B8%D0%BB%D0%B5%D0%B2%D0%B0", "text": "Светлана Василева се отдаде на релакс в Дубай. Плеймейтката, която има големи шансове да се разпише в гражданското и да стане съпруга на Християн Гущеров, се похвали с кадри от почивката в Инстаграм. Гущеров видимо глези своята любимка, с която се сгодиха, а през лятото се очаква и сватба да вдигнат.      Според медийните публикации двамата вече нямат и административна пречка да се свържат пред Бог и община, след като бизнесменът вече официално се разведе с фолкпевицата Мария, пише tialoto.bg.      Двамата със Светлана не пестят обясненията в любов в социалните мрежи, сякаш да докажат на всички колко много се обичат, а Гущеров е осигурил необходимия лукс на половинката си в Дубай. Даже Василева пише послания на пясъка по местните плажове.  ", "date": "2018.03.16", "title": "Гущеров потопи Светлана Василева"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379682-%D0%BF%D0%B5%D1%82-%D0%BD%D0%B5%D1%89%D0%B0,-%D0%BA%D0%BE%D0%B8%D1%82%D0%BE-%D1%81%D0%B5-%D1%81%D0%BB%D1%83%D1%87%D0%B2%D0%B0%D1%82-%D1%81-%D0%B4%D1%83%D1%88%D0%B0%D1%82%D0%B0-%D1%81%D0%BB%D0%B5%D0%B4-%D1%81%D0%BC%D1%8A%D1%80%D1%82%D1%82%D0%B0", "text": "Какво се случва с човек, когато умре? Този въпрос вълнува мнозина - медиуми, духовници, обикновените хора, пише trafficnews.bg. Никой не може да даде точен отговор. Остава сама да предполагаме, основавайки се на научни факти, но и на с нищо необосновани данни. Известният екстрасенс и автор на бетселърите „Разговор с небесата\" и „Изцеление на скръб\" Джеймс Ван Праа има своя теория. Според него духът се освобождава от тежестта на физическата черупка, която ние наричаме тяло, и изпитваме облекчение.     Това чувство е много сходно с това, когато шофьор излиза от счупен автомобил или когато сваляме от раменете си тежкото палто и го оставяме да падне на Земята. Що се касае за физическите усещания, то няма никаква болка, когато душата напуска тялото. Какво усеща човек, когато умира?    е Човек внезапно изпитва зашеметяващо чувство на мир, щастие и любов.    Никой никога не умира в самота. Вашите роднини и близки, с които сте създавали връзки любов през целия си живот, ще дойдат да се срещнат с вас. Те са се приготвили за вашето връщане у дома, затова можете да си представите невероятното чувство на радост, когато се връщате вкъщи.     Душата на всеки човек присъства на помена и собственото погребение. Понякога роднините усещат това. Дори ако формалната церемония отсъства, душата на покойника ще бъде близо до своето семейство. Тя ще се намира в обкръжение на близки и любими хора поне няколко дни след прехода и другия свят, пише Dariknews.bg   След връщане в духовния дом всеки преразглежда своя земен живот. Човек вижда и преживява всеки свой опит, случил му се в телесната черупка. Той отново преживява всяка мисъл, действие и дума, които е създал за другите и себе си по време на живота си на Земята.     Душата на всеки починал получава достъп до творчески начинания. Например ако човек винаги е искал да свири на пиано, но не е могъл поради някакви причини, той може да го направи на небето.    Душите на умелите могат да имат всичко, което пожелаят.", "date": "2018.03.16", "title": "Пет неща, които се случват с душата след смъртта"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379683-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-16-%D0%BC%D0%B0%D1%80%D1%82", "text": "Очаква ви труден ден, така че не трябва да разчитате на лесни успехи. Тестовете в любовта могат да бъдат преодолени само по един начин, с компромиси. Един добър ден за големи покупки, които ще се окажат качествени и полезни. Вечерта, може леко да се изнервите, заради близък роднина. Лесно ще отгатвате желанията на близките, което ще ви е от полза. Ще може да реализирате вашите мечти, ако не сте твърде необщителни и мрачни. Настойчивост ще ви бъде необходима, по отношение на професионалните въпроси. Когато общувате с колеги, пазете дистанция, в противен случай конфликтът е неизбежен. Не се препоръчва да давате сила на емоциите си, в противен случай много от ситуациите в живота, ще се окажат не по силите ви. За творческите си планове, не говорете, особено с колеги и приятели. Може да се срещнете с хора, които отдавна не сте виждали - те ще ви дадат нови идеи. В храната, трябва да ограничите, мазните и солени продукти. Днес, ще се ядосвате на себе си, че сте пропуснали много възможности в миналото. Ако имате надеждни приятели, тогава може съвместно да правите планове в работата. Във финансовата сфера, всичко ще бъде наред. Ще върнете стар дълг и ще ви предложат взаимноизгодно сътрудничество. Възможни са новини от приятел, живеещ в чужбина. Очаква ви плодотворен ден, особено ако от ранно сутринта се заемете активно с работа. Не отлагайте за бъдеще, дори и за малките дела, също така не заемайте пари на нови познати. Благоприятни ще бъдат пътуванията по лични въпроси. Най-важното е, да вземете някой близък човек с вас, може да се нуждаете от помощ. Днес в много случаи, ще ви помага интуицията, въпреки че е по-добре да разчитате на опита и натрупаното знание. Правилното решение в личния ви живот, ще дойде спонтанно. Вечерта може да попаднете в конфликтна ситуация, ако не слушате близките си. Задайте си конкретна цел, за да не загубите шанса за успех. Не е препоръчително да се самозалъгвате, ако искате да спечелите доверието на личностите, от които се интересувате. Неблагоприятни обстоятелства на работното място, са възможни за тези, чиято цел е кариерното развитие. Укрепете имунната си система, ако често боледувате от настинки. Наблегнете на витамините и спортните упражнения. Трябва да бъдете не само по-отстъпчиви, но и по-меки в комуникациите. Кой се нуждае от вашата непоклатима вяра в талантите ви? На работа, бъдете по-изпълнителни, така шефът ще ви забележи и възложи печеливш проект. В любовта, ще трябва да се измъквате от трудна ситуация, но вие сте достатъчно мъдри за това.   Днес се препоръчва да се заемете с по-мащабни дела. Оставете малките и безперспективни проекти. В колектива се дръжте любезно с онези, които се опитват да ви помогнат. Важни разговори с началника, е по-добре да отложите за по-добри времена. А, в любовта, трябва да покажете алтруизъм, както и да станете истински рицар за избраника си. Трябва да бъдете по-уверени в себе си и да се откаже от страхове, които пречат на бъдещата ви работа. В любовта, не се опитвайте да кажете истината в очите на избрания. Дори ако смятате себе си за гений. На здравето си, трябва да обърнете по-голямо внимание, така че да не се активират стари заболявания. Демонстрирайте взискателност не само към себе си, но и към околните. Опитите на някой, да ви използва за собствените си цели няма да успеят. Но само, ако сами не се подадете. Вечерта, ще се наложи да се занимавате с подреждане на дома и дребни ремонти. В помощ, ще ви бъде богатият ви опит. Днес често ще се ядосвате и дразните на онези, които не отговарят на вашите очаквания. Опитайте се, по-спокойно да решавате финансовите въпроси, в противен случай ще останете без спестявания. Не е желателно в този ден да инвестирате пари и да сключвате договори. По-добре се задоволете с това, което имат. Особено в личния живот.", "date": "2018.03.16", "title": "Дневен хороскоп 16 март"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/379684-%D0%BA%D0%B0%D0%BA%D0%B2%D0%BE-%D0%BF%D1%80%D0%B0%D0%B2%D1%8F%D1%82-%D1%82%D0%B5%D0%B7%D0%B8-%D1%85%D0%BE%D1%80%D0%B0-%D0%B2%D1%8A%D0%B2-%D0%B2%D0%BB%D0%B0%D1%81%D1%82%D1%82%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "            Когато кабинетът \"Орешарски\" управляваше с любезното съдействие на \"златния пръст\" на Волен Сидеров, за опонентите на БСП и ДПС (а и за всеки човек със здрав разум) това беше всичко друго, но не и приемливо. Правителството, издигнало Пеевски за шеф на ДАНС, си имаше обаче аргументация: Сидеров не е официално във властта, а и в предходния си мандат ГЕРБ също разчитаха на подкрепата на националистическата формация.     След оставката на Орешарки, предсрочните избори и новия коалиционен кабинет на Борисов конфигурацията на властта \"изсветли\" националистическото участие и тогавашният \"Патриотичен фронт\", съставен от ВМРО и НФСБ, подписа официална декларация за подкрепа. Така националистите формално бяха приобщени към системните партии, нищо че към онзи момент Фронтът се ангажира само с парламентарна подкрепа за управление на ГЕРБ, РБ и АБВ.     Тогавашните критики към властта изглеждат днес направо смешни. А твърдението, че е неприемливо дори най-скромното легитимиране на \"патриотите\", години по-късно звучи съвсем налудно. Защото знаем каква е актуалната ситуация: основните националистически формации - ВМРО, НФСБ и „Атака\" - вече са обединени в съюз и като такъв изпълняват ролята на пълноправен коалиционен партньор на ГЕРБ, с цели двама вицепремиери в кабинета.   В първите месеци след сформирането на кабинета \"Борисов 3\" националистите правеха впечатление на умиротворени. Изчезнаха традиционните политически истерии на Сидеров, когото помним с нахълтването в НАТФИЗ и с \"превземането\" на магазинче за цигари. Липсваха и добре познатите му проруски откровения. \"Опраскващият\" българите в чужбина (както самият той се изразява) Валери Симеонов също изглеждаше сдържан и кооперативен. Нямаше и помен от човека, блъскащ възрастни жени на границата в изборния ден.     Постепено обаче, с настаняването на \"стабилността\" (или по-точно с медийното ѝ внушаване заради европредседателството), националистите влязоха в старите си кожи. Нещо повече - окрилени от властването и от общественото влияние, което упражняват, те започнаха да отдалечават страната ни от европейския ѝ път. Смяна на посоката, което в случая с България не е особено сложна задача.   В последните седмици Волен Сидеров отново е активен. След скандалния тон, който руският патриарх Кирил държа в София, лидерът на \"Атака\" се доказа, както коментираха соцалните мрежи, като истински националист, но руски. С лека ръка той направо заличи българската нация, твърдейки, че тя съществувала заради Русия. По думите му, в средата на XIX век не е имало българи - те започнали да съществуват отново заради освобождението на страната, станало благодарение на Русия. Зачеркна цялото Ранно Възраждане и имена като Паисий и Неофит Рилски например.   Опиянен от пламенната защита на проруските тези, лидерът на „Атака\" предизвика раздор вътре в националистическата коалиция. Видимо подразнен от колегата си Валери Симеонов, който нарече руския патриарх \"второразрядно ченге\" и \"цигарен митрополит\", Сидеров намекна за разтуряне на националистическата формация и дори за излизане на НФСБ от властта.     Медийната размяна на реплики по този сюжет имаше и един страничен ефект: спаси от публичен скандал държавния глава, който, както се вижда от разпространен в Русия клип, е посрещнал с мълчание мъмренето на руския духовник. Това можеше да се превърне в истински политически казус. Но сега е само нюанс.   Друг е обаче основният въпрос в създалата се ситуация. А именно: докога националистите ще определят дневния ред на уж европейска България? Тук основна роля и отговорност има премиерът Бойко Борисов. Защото именно той е легитимацията на проруския националист Сидеров в българската власт. И ако поведението на президента спрямо патриарх Кирил представлява проблем за парламентарната група на ГЕРБ, то последвалият залп от страна на Сидеров би трябвало да е проблем от поне същия мащаб. Защото „Атака\" не е просто някаква си партия - тя е управляваща формация, която съставлява част от парламентрарното мнозинство и държи икономическия портфейл в Министерския съвет.     Незнайно как и защо Валери Симеонов се превърна в положителен герой в цялата тази история. Демократично мислещите хора в страната изведнъж забравиха как вицепремиерът заплаши журналист, че може да му спретне измислен скандал. Забравиха как заплаши евродепутатка, че ще ѝ \"намаже ските\". Забравиха как списание \"Политико\" се занима с кръчмарските изблици на Симеонов, представяни за политическа позиция. Забравиха как същият този човек блъскаше възрастна жена. Забравиха как \"опраска\" (по неговите лични признания) българите в чужбина, когато се приемаха правилата за гласуването зад граница.   Въпреки всичко това Валери Симеонов се превърна едва ли не в герой - само защото се противопостави на Волен Сидеров. Причината за този развой на историята: пълното принизяване на разговора за българската политика. И обстоятелството, че на Сидеров може да се отговори вулгарно и по кръчмарски, защото неговото политическо ниво е такова. А тази роля може да бъде поета само от политик със същите данни.   Но нека не се заблуждаваме: това противостоене вътре в националистическата коалиция е фалшиво. Защото т.нар. „патриоти\" очевидно са всичко друго, но не и политици, които мислят за страната си. Ако бяха такива, единият нямаше да зачерква българската нация, а другият нямаше да се гордее с \"опраскването\" на българските емигранти.     Впрочем, единственото следствие от скандала Симеонов-Сидеров е това: разговорът по една толкова важна политическа тема като имперските щения на Русия и нейните хибридни атаки в България беше превърнат в кухненска свада. И адекватният разговор сега не е коя от хулиганските реплики на Сидеров или Симеонов пасва най-добре на ситуацията. Адекватният разговор е кой ще поеме отговорност за поведението на националистите във властта.    Защото макар и да защитават противоположни мнения по темата Русия, Сидеров и Симеонов изглеждат еднакви. И двамата заплашват журналисти, и двамата си позволяват реплики, които са недопустими в една демократична държава, и двамата изглежда се интересуват не от българите, а единствено от собствените си политически амбиции. Цената за участието им във властта ще бъде висока. И ще бъде платена от обществото. А отговорността няма да бъде понесена от Борисов. Въпреки че би трябвало.", "date": "2018.03.16", "title": "Какво правят тези хора във властта на България?"}
{"url": "http://www.classa.bg/%D1%81%D0%B2%D1%8F%D1%82/item/379685-%D0%BF%D0%B8%D0%B5%D0%BC-%D0%BF%D0%BB%D0%B0%D1%81%D1%82%D0%BC%D0%B0%D1%81%D0%B0,-%D0%B1%D0%B5%D0%B7-%D0%B4%D0%B0-%D0%B7%D0%BD%D0%B0%D0%B5%D0%BC", "text": "          Рекламите представят бутилираната вода като чист продукт, който е полезен за здравето. А ние очевидно им вярваме - статистиката сочи, че пием все повече минерална вода: през 2017 година са били консумирани повече от 390 милиарда литра бутилирана вода, което е с над 100 милиарда повече, отколкото пет години по-рано. Бизнесът с водата носи огромни печалби - браншът прави годишен оборот в размер на близо 119 милиарда евро. Но едно съвсем ново изследване на Orb Media, публикувано съвместно с Дойче Веле, може и да сложи край на този бум. \r\n   \r\n   От изследването става ясно, че бутилираната вода очевидно не е съвсем безвредна - в цели 93% от взетите проби са били установени замърсявания с пластмасови микрочастици. Въпросът е колко вредни за здравето са тези миниатюрни частици. Науката все още не е дала еднозначен отговор на този въпрос. \"Не знаем колко от тези частици успяват да преминат в човешкото кръвообращение. Но има съмнения, че те могат да проникнат в тъканите на човешкия организъм\", казва Ролф Халден, ръководител на Центъра за здравно-екологични технологии към Аризонския университет. \r\n   \r\n   Хедър Лесли от амстердамския университет Врейе от години изследва отровите в околната среда и тяхното въздействие върху човека. Експертката твърди, че ако проникнат в тъканта на човешкия организъм, миниатюрните пластмасови частици предизвикат т.нар. „оксидативен стрес\", който на свой ред може да доведе до различни хронични възпаления. Въпросното влияние вече е било изпитано върху мишки.   Ситни като пясък: пластмасови микрочастици \r\n   Шери Мейсън от Държавния университет в Ню Йорк е сред учените, участвали в изследването на Orb Media. Тя и екипът ѝ са подложили на тестове общо 250 бутилки с вода, като са инжектирали в тях оцветяващ пигмент, способен да се задържа по повърхността на материали с петролно съдържание - тоест, и по повърхността на пластмасовите микрочастици. След това водата била прекарана през изключително фини филтри, задържащи дори частици, които са по-малки от един еритроцит. При този експеримент учените открили средно 10,4 частици на литър, чиято големина била 100 микрона. Това отговаря на около 0,1 милиметър, колкото е например дебелината на човешкия косъм. Лазерният анализ на молекулярната структура на по-големите частици доказал, че действително става дума за пластмаси. Открити били и множество по-малки частици, които по всяка вероятност имат същия произход. \r\n \r\n \r\n   Сред идентифицираните от учените частици били открити найлон, полиетилен-терефталат (ПЕТ), какъвто често се използва за направата на пластмасови бутилки, както и 54-процентово наличие на полипропилен - това е материалът, от който обикновено се правят капачките на бутилките. \r\n   До подобни изводи стига и изследването на Дарена Шимански, която е подложила на тестове бутилирана вода, продавана в Германия. В тази вода също са били открити полиетилен-терефталат и полипропилен - тоест, полимерите, които се съдържат в бутилките и в капачките. \r\n Изследвания като цитираните показват съвсем еднозначно, че колкото и чудесен материал да са пластмасите, те трябва да се използват предпазливо. \"Сега на ход е потребителят: той трябва ясно да покаже, че не желае повече да използва такива материали\", казва в тази връзка токсикологът Ролф Халден от Аризонския университет. \r\n     \r\n \r\n", "date": "2018.03.16", "title": "Пием пластмаса, без да знаем"}
{"url": "http://www.classa.bg/%D1%81%D0%B2%D1%8F%D1%82/item/379686-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%9D-%D1%82%D1%80%D1%8F%D0%B1%D0%B2%D0%B0-%D0%BD%D0%BE%D0%B2%D0%B0-%D1%81%D1%82%D1%80%D0%B0%D1%82%D0%B5%D0%B3%D0%B8%D1%8F-%D0%B7%D0%B0-%D1%80%D1%83%D1%81%D0%B8%D1%8F-%D0%BD%D0%BE-%D1%82%D0%BE%D0%B2%D0%B0-%D0%B8%D0%B7%D0%B8%D1%81%D0%BA%D0%B2%D0%B0-%D1%81%D0%BC%D0%B5%D0%BB%D0%BE%D1%81%D1%82", "text": "            Наскоро Владимир Путин разказа в едно интервю, че Ангела Меркел често му пращала \"Radeberger Pils\" - бира, която той харесвал много още по времето на ГДР. Канцлерката потвърди казаното от руския президент, но едва ли закачката ѝ е харесала. Схемата отдавна е изпитана. Владимир Путин се изявява за сметка на Ангела Меркел. А тя се усмихва и мълчи. Ако не беше Меркел, вероятно нямаше да има санкции срещу Русия. И въпреки това от години се е наложил точно този кадър: руският президент провокира, германската канцлерка мълчи.     \"Подходът за сътрудничество със системата Путин в крайна сметка не функционира\", казва експертът от Германското дружество за външна политика DPAG Щефан Майстер. Той дава следния пример: \"Бившият външен министър Зигмар Габриел намекна за възможността за отменяне на санкциите срещу Русия. Путин обаче изобщо не се впечатли и в речта си за състоянието на нацията представи новите си планове за въоръжаване. В отговор на това чрез правителствения говорител Меркел напомни, че Русия трябва да се придържа към договорите за разоръжаване.\"     Защо вместо това тя не обяви края на илюзиите по отношение на Русия? Според Майстер, това би било немислимо - с оглед на сегашната \"руска истерия\" в Германия. Покрай информациите за руската намеса в Европа, както например в случая с опита за убийство на двойния агент Сергей Скрипал във Великобритания, германското обществено мнение за Русия е белязано от несигурност. И докато Обединеното кралство предприема крути мерки, канцлерството подхожда твърде колебливо към руските аргесии.   Експрертът по сигурността Густав Гресел смята, че федералното правителство трябва си състави реалистична картина за Русия. Това обаче може да отприщи вътрешнополитически дебат за ролята и възможностите на собствените тайни служби. \"Хакерските атаки срещу Бундестага и федералното правителство показаха, че германските тайни служби не са били подготвени\", казва Щефан Майстер.   Общественият дебат за тайните служби е точно толкова сдържан, колкото и дебатът за отбранителната политика. \"Германия е една от страните в Европа и НАТО, която и в интерес на собствената си сигурност трябва да поеме по-голяма отговорност\", казва Майстер. За тази цел Берлин например най-накрая трябва да увеличи бюджета за отбрана до най-малко 2% от БВП - нещо, за което партньорите настояват отдавна, казва експертът. А що се отнася до Русия, тя използва войната за налагане на интересите си в Европа. \"Почти всички политически лагери в Берлин осъзнават това, но те не споделят опасенията си пред германското население\", казва Щефан Майстер.   За сметка на това пък Германия се представя значително по-добре на международната сцена, смята Густав Гресел. \"От 2014 година насам ясно се вижда, че на Германия се гласува голямо доверие. Ангажиментът на канцлерката в украинската криза подсили имиджа на Германия. но какво ли ще се случи през следващите четири години?   Наскоро Ангела Меркел се изказа за отмяна на санкциите срещу Русия. Това обаче означава завръщане към старата стратегия на сътрудничество, а не ново начало. \"Германия всъщност търси концепции за нова руска политика\", казва Щефан Майстер. Според Густав Гресел обаче, в момента страната не се осмелява да понесе последиците от нея.   Тези последици струват пари. Както за тайните служби, така и за армията. Освен това те изискват и поемането на политическа отговорност спрямо избирателите. Според еспертите, германската политика би трябвало да запълни дупката между очакванията към Германия и германския манталитет.   Един обществен дебат в Германия би могъл да спомогне за намиране на верния подход към Русия, единодушни са експертите. \"Важно е обаче Германия да отстоява определени принципи, също и пред Путин\", казва Щефан Майстер. Германия трябва да покаже, че демокрацията може да понесе и открит диалог по щекотливи политически въпроси, смята той.   Към казаното дотук трябва да се добави и прессъобщението на бившия външен министър на Германия Зигмар Габриел по повод покушението с нервнопаралитичен газ във Великобритания. \"Ако се докаже, че зад опита за убийство стои Русия, това би било едно извънредно сериозно събитие\".   Хайко Маас, наследникът на Зигмар Габриел, се обяви за по-твърда линия по отношение на Русия още преди встъпването си в длъжност. \"Точно защото пред вратите на Европа стоят агресивни и авторитарни сили, континентът трябва да покаже своята обединена сила - срещу Путин\", написа Хайко Маас още през 2017 година в коментар за седмичника \"Ди Цайт\". Сега, в ролята си на първи германски дипломат, той може да продължи да следва тази линия.", "date": "2018.03.16", "title": "На Германия ѝ трябва нова стратегия за Русия. Но това изисква смелост."}
{"url": "http://www.classa.bg/%D1%81%D0%B2%D1%8F%D1%82/item/379687-%D1%82%D0%BE%D0%B2%D0%B0-%D0%B1%D0%B8-%D0%B1%D0%B8%D0%BB%D0%BE-%D0%BD%D0%B0%D0%B9-%D1%82%D0%B5%D0%B6%D0%BA%D0%BE%D1%82%D0%BE-%D0%BD%D0%B0%D0%BA%D0%B0%D0%B7%D0%B0%D0%BD%D0%B8%D0%B5-%D0%B7%D0%B0-%D0%BF%D1%83%D1%82%D0%B8%D0%BD", "text": "          Тайните служби никога не си признават. Затова никой не бива да се учудва на упоритите уверения на руското правителство, че няма нищо общо с атентата в Солсбъри. От друга страна британското правителство трябва да е много сигурно в изводите си, след като ангажира с въпроса всички важни международни институции - от ООН до НАТО и ЕС.     След като НАТО обяви, че от създаването му насам това е първият случай на офанзивно използване на нервнопаралитичен газ, вече е пределно ясно, че нещата няма да си останат просто на равнището на хартиените протести. Потвърждение дава и списъкът с мерки, които Великобритания вече предприема. И никой от съюзниците на Лондон не бива да си прави илюзии, че става дума само за някаква двустранна криза. Деянието беше извършено във Великобритания, но на мушката е целият Запад.      Вярно, че по време на предизборната борба във Франция никой не пострада в резултат от руско вмешателство. Кръв не се проля и при кибератаката срещу германския Бундестаг. Някои хора на Запад не виждат никакъв проблем в управлението на Русия, но нека го кажем пак: Имаме си работа с една държава, която вече от години с всички сили работи за изключването си от международната общност. И в добавка да си припомним военните агресии срещу Грузия и Украйна.     Можем да очакваме сега отново да се надигнат гласове, които критикуват Запада, задето „дрънка с оръжие\". Но да изгониш предполагаеми или истински дипломати и да прекратиш политическите контакти не е „дрънкане на оръжие\". Друг е въпросът, че британските мерки ще дадат ефект само ако съюзниците твърдо застанат на страната на Лондон. Защото случилото се в Солсбъри може всеки момент да се повтори другаде.   За вероятно най-ефикасната мярка засега се говори само под сурдинка. Защо ли всъщност след три месеца футболистите от Англия, Франция, Германия и другите държави непременно трябва да участват в спектакъла, наречен „Световно първенство\"? За Владимир Путин, за когото престижът е толкова важен, един бойкот на турнира ще бъде най-тежкото, но и най-заслуженото наказание.  ", "date": "2018.03.16", "title": "Това би било най-тежкото наказание за Путин"}
{"url": "http://www.classa.bg/%D1%81%D0%B2%D1%8F%D1%82/item/379688-%D1%81%D0%B5%D0%B4%D0%B5%D0%BC-%D0%B3%D0%BE%D0%B4%D0%B8%D0%BD%D0%B8-%D0%B2%D0%BE%D0%B9%D0%BD%D0%B0-%D1%81%D0%B8%D1%80%D0%B8%D1%8F-%D0%B8-%D0%B3%D1%80%D0%B5%D1%88%D0%BA%D0%B8%D1%82%D0%B5-%D0%BD%D0%B0-%D0%B7%D0%B0%D0%BF%D0%B0%D0%B4%D0%B0", "text": "          Как ли биха се развили събитията в Сирия, ако Западът беше действал по друг начин? Този въпрос е резонен. Защото той пряко засяга съдбата на безброй хора, които може би сега все още щяха да са сред живите, ако Западът беше заложил на друга стратегия.   Историята на западните решения по отношение на Сирия е низ от пропуснати шансове. Най-известното от тези решения беше взето през 2013: когато започна да става ясно, че режимът на Асад може би е използвал бойни отровни вещества срещу собственото си население, американският президент Обама заговори за \"червена линия\", отвъд която не бива да се преминава, и предупреди, че ще има последствия. Но какво стана, когато наистина се разбра, че е имало атака с отровен газ? Какво предприе Обама? Абсолютно нищо. Той игнорира информациите за химическа атака или пък собственото си предупреждение. А може би и двете заедно.   Това беше може би последният шанс да се покаже на Асад, че е прекалил. Но той беше изпуснат. По онова време сирийският режим все още не се ползваше със закрилата на Иран и Русия. Или поне не в същата степен както днес. Все още имаше известен баланс на силите, който би направил възможна евентуална интервенция на САЩ и техните партньори - независимо под каква форма. Обама обаче изпусна този шанс.   За това навярно е имало сериозни основания. От американската интервенция в Ирак бяха изминали около 10 години. А тя, както е известно, се оказа пълна катастрофа - в политическо, морално и пропагандно отношение. Безразсъдната намеса, подготвена въз основа на безсрамни лъжи, изложи САЩ пред света като арогантна, неоимпериална сила. Страната и до днес не е успяла да се отърси напълно от този имидж.   Дори само поради тази причина би било крайно рисковано да се проведе нова интервенция в Близкия изток: евентуален неин неуспех би нанесъл нови, непоправими щети на имиджа на Щатите.   Поне същата тежест имаше и аргументът за стратегическия риск: в крайна сметка беше напълно непредвидимо как би завършила евентуална интервенция на САЩ в Сирия. Дали Асад щеше наистина да се уплаши? Щяха ли Русия и Иран бездейно да наблюдават действията на американците? И нямаше ли Обама да настрои цели части от ислямския свят - шиитите, а може би дори част от сунитите - срещу своята страна? Дали подобна интервенция нямаше да доведе до засилване на джихадистките атаки срещу САЩ, а и срещу Европа?     Повече от ясно е: ако се беше стигнало до интервенция в Сирия, тя можеше да има фатални последици. Проблемът обаче е в това, че същото важи и за обратното - за ненамесата. На всички е известно какво се случва сега в Сирия: Русия и Иран поеха нещата в свои ръце и се намесиха така масивно, че Западът просто няма как да се конфронтира със сирийския президент. Исканията за оставка на Асад, отправяни от Вашингтон и от европейските столици, се превърнаха в някаква мантра, изпразнена от съдържание и значимост. Вече няма почти никакво значение какво иска Западът. Или какво не иска.   Нещо повече: фактът, че в годините преди началото на войната в Сирия САЩ явно са проигравали стратегии за свалянето на Асад от власт - които навярно са щели да хвърлят страната в същия хаос, какъвто тя преживява днес - дискредитира Вашингтон в очите на мнозина като играч със съмнителни намерения.   Това, че Обама и неговите партньори замениха предишния груб интервенционизъм с нерешителност и половинчатост не подобри нещата. Тъкмо обратното: тази стратегия окуражи безброй опозиционни дейци да водят битка, която, както знаем днес, е била загубена още от самото начало. Битка, в която загинаха не само те, а и стотици хиляди цивилни граждани, станали жертва на ужасяващо насилие, на невероятен цинизъм и трагедии.     Въпросът е: каква е поуката от всичко това? Интервенциите на Запада бяха проведени дилетантски и се провалиха по кървав начин - както в Ирак, така и в Либия. Ясно е, че Западът - поне за момента - не е в състояние да провежда смислени интервенции с дългосрочна цел. Той обаче не бива и просто да предава нещата в чужди ръце: обратът, който Русия и Иран наложиха в Сирия, е ненадминат по своя цинизъм.   За бъдещето - но не на Сирия, защото за нея е вече прекалено късно - това може да означава само едно: когато Западът обявява някакви намерения, е длъжен да ги изпълнява решително и обмислено. Ако ли не - нека просто стои настрана. Защото от празни приказки няма никакъв смисъл. Те само влошават нещата.", "date": "2018.03.16", "title": "Седем години война: Сирия и грешките на Запада"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379679-%D1%80%D0%BE%D0%B3%D0%BE%D0%BD%D0%BE%D1%81%D0%B5%D1%86-%D1%81%D0%B8-%D0%BD%D0%B0%D0%BF%D1%80%D0%B0%D0%B2%D0%B8-%D1%81%D0%B5%D0%BB%D1%84%D0%B8-%D0%B8", "text": "Жителят на Аржентина Мариан Никълъс публикува в Туитър необичайно селфи, пишат местни медии. Мъжът заснел на камерата на телефона си измяната на своята приятелка. \"Приятелката ми, която вече е бивша, просто не знаеше, че сме отишли на едно и също парти,\" написа самият Мариан. На снимката се вижда, че девойката се целува с мъж и не забелязва, че нейното гадже си прави с тях общо селфи. Въпросният пост събра повече от 68 000 лайка и почти 17 000 репоста. Коментаторите съчувстваха на Мариан, я няколко момичета му предложиха да заменят прелюбодейката. \"Благодаря на момичетата за подкрепата!      А на младежите благодаря също,\" написа измаменият. След известно време Мариан разказа на своята страница за това, че момичето се опитало да се оправдае пред него и да възстановят отношенията си. Той обаче се отказал от продължаване на съжителството им и заявил, че е много добре сам.", "date": "2018.03.16", "title": "Рогоносец си направи селфи и...."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379680-%D0%B5%D0%B9-%D1%82%D0%B0%D0%BA%D0%B0-%D1%81%D0%B5-%D0%BE%D1%82%D1%81%D0%BB%D0%B0%D0%B1%D0%B2%D0%B0-%D1%81%D1%8A%D1%81-%D1%81%D0%B5%D0%BA%D1%81", "text": "Много жени биха предпочели алтернативни начини да поддържат фигурата си, вместо да отделят време за тренировки в залата и не е тайна, че един от тях е сексът. Факт е, че жените изгарят 90 калории по време на секс, пише woman.bg.      Поради тази причина можете напълно да замените тренировките със страстни преживявания, които отгоре на всичкото ще ви донесат и физическо, и душевно удоволствие. Вижте кои са позите, от които се отслабва най-много и с които ще изваете перфектна фигура:       Както и всяка друга поза, която изисква да сте отгоре. Мисионерската например е невероятно упражнение за мъжете, защото те са активните. Затова ако целите да изваете хубаво тяло, скачайте отгоре! Добре познатата поза „Ездачката\" е чудесно упражнение за стягане на бедрата и седалището.        Тази поза е много подобна на ездачката. Разликата е, че вие трябва да стъпите на леглото в клекнало положение. В тази поза хем правите ефикасни клекове, хем си доставяте удоволствие с партньора. За по-добър резултат, можете да правите секс в същата поза, но извън леглото във въздуха. Тогава половинката ви ще извършва движенията и ще ви носи на ръце, но вие също ще изгорите добро количество калории, защото пулсът ви ще се учести.        В това положение работите за корем и ръце и също така топите мазнини и килограми.", "date": "2018.03.16", "title": "Ей така се отслабва със секс"}
