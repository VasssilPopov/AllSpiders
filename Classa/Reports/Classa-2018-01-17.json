{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/377542-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D1%89%D0%B5-%D0%BD%D0%B0%D0%BF%D1%80%D0%B0%D0%B2%D1%8F-%D0%B2%D1%81%D0%B8%D1%87%D0%BA%D0%BE-%D0%B2%D1%8A%D0%B7%D0%BC%D0%BE%D0%B6%D0%BD%D0%BE-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D1%8A%D1%82-%D0%B4%D0%B0-%D0%BF%D1%80%D0%B8%D0%B5%D0%BC%D0%B5-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F", "text": "Това увери министър-председателят на Бойко Борисов по време на изслушването си пред ЕП в Страсбург при представяне на приоритетите на българското европредседателство. След като  , след това той отговаря и на техни въпроси.   Относно Истанбулската конвенция това е първата категорична позиция на премиера по повод документа, който вече предизвика противоречиви реакции, както в обществото, така и сред самите политици.     Позицията му стана известна в отговор на въпрос на Елена Валенсиано, която го призова от името на социалистите в ЕП и жените в Европа да бъде ратифицирана Истанбулската конвенция.   „Именно БСП взе решение да не я подкрепи в парламента, отвърна премиерът и обеща: Ще положа всички усилия да мине (Конвенцията) в парламента. Насилието над жени и деца е чудовищно в цяла Европа”, аргументира се той, но не даде разяснение пред евродепутатите, че текстът на документа се приема нееднозначно от българското общество и дори от коалиционните му партньори.   Борисов бе атакуван за корупцията в България.   “Имате възможност да излъскате своя имидж и имиджа на страната като се заемете с борбата с корупцията”, заяви Ска Келер от зелените в ЕП.   “Както сме се заели сега, до 2-3 години ще се справим и то ще се справим добре”, отвърна ѝ Борисов.   „Корупция има навсякъде и водим огромна битка. Избиран съм 11 пъти като победител на избори в България. Не съм виновен, че ги спечелих тези избори. София имаше криза с боклука, когато станах кмет. Нямаше завод, нямаше внищо. Сега София след Цюрих е най-добре организираната система. В същото време, ако има такава корупция, каквато казвате, ще има ли ръст на икономиката и инвестиции. Как ще ни избират все нас на първо място, попита Борисов. – Както сме се заели сега, до 2-3 години ще се справим и то добре”, увери той.   „Моля ви, тези наши приятели, които протестират, ми бяха коалиционни партньори. Разделиха се на три партии с три вожда. Те са нашият най-естествен партньор. Не съм виновен, че спечелих изборите. Социалистите проведоха изборите и ние победихме”, отговори на атаките Борисов.   Ска Келер от “Зелените” го нападна и за екопротестите, и за корупцията, подчертавайки изводите от годишните мониторингови доклади: „Председателството е повод да се хвърли светлина върху страната. Има хиляди по улиците, които демонстрират в защита на Пирин. Много протестират срещу корупцията и едно решение за изграждането на ски курорт и незаконна сеч. Район защитен по силата на правото на ЕС. Зачитането на върховенството на закона е важно в ЕС. Председателството трябва да даде добър пример. Минаха 11 години от вашето членство.    Прочетохме 11 доклада по темата корупция. Все още България е страната с най-много корупция в ЕС. Много от мерките са контрапродуктивни. Последният закон казва, че хората, които подават сигнали, са изправени пред опасността от наказателно преследване. Има проблем и с въздействието върху медиите от страна на тъмни кръгове. ЕК няма как да пренебрегне тези факти. Трябва да се заемете с борбата с корлупцията. Кажете как да ви помогнем”, обърна се тя към Борисов.   Тя цитира и текстове от приетия миналата седмица антикорупционен закон, подертавайки, че ръководството на антикорупционния орган ще се избира от тези, които би трябвало да преследва.   В отговор на критиките за Пирин, премиерът заяви категорично, че е готов да се подпише пред евродепутатката, че в Банско няма да бъде построена и една керемида извън втория лифт.   „Аз самият съм зелен човек. Опазването на природата е в огромна степен защитена от нашето правителство. Преди десетина дни се срещнах с природозащитните организации. Спирал съм проекти с години, за да се излюпят щъркелчета. Министрите съм карал да пренасят лично блатни кокичета, за да не ги стъпче валяк. Всичките ни проекти са с тунели за мечки, вълци и костенурки. Това, което са ви казали, не е вярно. Искам да гарантирам, става въпрос за втори лифт.    Един единствен лифт в курорта в десетката на Европа – Банско . Сега има само един и туристите чакат на опашка с часове. Става въпрос само за втори лифт. Сега тези хиляди се качват по път с автомобилите си в планината. За да вървят автомобилите, го осоляваме непрекъснато и десетки дървета около него загиват. Не само няма да се допусне незаконна сеч. България е първа в Европа по нови гори и единствена разширява горите си. Кой инвеститор ще даде да му отсекат боровете? Една керемида повече няма да се сложи там!”, отговори Бойко Борисов на Ска Келер.  ", "date": "2018.01.17", "title": "Премиерът: Ще направя всичко възможно парламентът да приеме Истанбулската конвенция"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/377543-%D0%BF%D0%B0%D1%82%D1%80%D0%B8%D0%BE%D1%82%D0%B8%D1%82%D0%B5-%D1%89%D0%B5-%D0%B3%D0%BB%D0%B0%D1%81%D1%83%D0%B2%D0%B0%D1%82-%D1%81%D1%80%D0%B5%D1%89%D1%83-%D0%B2%D0%BE%D1%82%D0%B0-%D0%BD%D0%B0-%D0%BD%D0%B5%D0%B4%D0%BE%D0%B2%D0%B5%D1%80%D0%B8%D0%B5", "text": "    Имаме предварително решение, че ще гласуваме срещу този вот на недоверие, по хиляди причини, най-малкото защото мотивите, които бяха внесени днес от Корнелия Нинова, са смехотворни. Това заяви пред журналисти в парламента секретарят на ПГ на Обединените патриоти Борис Ячев.     Фактът, че БСП се люшка в продължение на месец и половина за това какви мотиви да внесе – имаше залитане към здравеопазване, саниране, доказва, че желанието за този вот е изцяло политически стремеж на Корнелия Нинова да си даде допълнително един час политическо говорене и да реши донякъде свои вътрешни проблеми, свързани с нейното укрепване като лидер, коментира Ячев.      Според него половината от ръководството на БСП са чули мотивите на вота едва днес. “Мотивите за този вот са съчинени в политическата канцелария, лаборатория, на Кирил Добрев и Корнелия Нинова”, коментира Ячев, цитиран от БТА.   Според Борис Ячев проблем с корупцията има във всяка една държава в различна степен. По-важното е тези проблеми да се решават, заяви той и допълни, че след 4-5 години опити да се приеме антикорупционно законодателство, то вече е факт. Сега трябва да се даде време на новия антикорупционен орган да започне работа и да постигне резултати, коментира депутатът.  По отношение на Истанбулската конвенция Борис Ячев заяви, че Обединените патриоти ще решат дали да подкрепят документа в пленарна зала след като видят какъв ще е новия превод.", "date": "2018.01.17", "title": "Патриотите ще гласуват срещу вота на недоверие"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377544-%D0%B2%D0%BD%D0%B8%D0%BC%D0%B0%D0%BD%D0%B8%D0%B5-%D0%B0%D0%BA%D0%BE-%D1%82%D0%B5%D0%BB%D0%B5%D1%84%D0%BE%D0%BD%D1%8A%D1%82-%D0%B2%D0%B8-%D0%B7%D0%B2%D1%8A%D0%BD%D0%B8-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%BE,-%D0%BC%D0%BE%D0%B6%D0%B5-%D0%B4%D0%B0-%D1%81%D1%82%D0%B5-%D0%B6%D0%B5%D1%80%D1%82%D0%B2%D0%B0-%D0%BD%D0%B0-%D0%BD%D0%BE%D0%B2-%D0%B2%D0%B8%D0%B4-%D1%82%D0%B5%D0%BB%D0%B5%D1%84%D0%BE%D0%BD%D0%BD%D0%B0-%D0%B8%D0%B7%D0%BC%D0%B0%D0%BC%D0%B0", "text": "За нов вид телефонна измама предупреждава Би Ти Ви – импулсни номера от остров в Атлантическия океан атакуват абонатите по метода „пропуснато обаждане”. Отскоро много хора у нас сигнализират, че са ги търсели от остров Възнесение от номер, който започва с     Непознатият номер позвънява само веднъж. Капитанът на националния ансамбъл по художествена гимнастика Симона Дянкова е сред атакуваните. Решава да се обади обратно. „Въобще не погледнах. Започна да отброява секунди, хем даваше сигнал, хем отчиташе все едно говоря”, заяви тя. Веднъж върнала обаждане, позвъняванията зачестили – в събота например й звънели 6 пъти от Албания.    Резултатът – в зависимост от държавата, от която са ви потърсили, минутата разговор (т.е. най-малкото, което ще платите) е 12 лв., но ако е номер с добавена стойност сумата може да набъбне до около 20 лв.  Често са използвани номера от ов. Възнесение , но вече има и такива от Албания , много близък до нашия +359) и Румъния, където пък много нашенци пътуват.  Според експерта по кибер сигурност Спас Иванов подобни типове „фишинг” се използват и с много по-лоши цели – например с текстови съобщения за спечелени промоционални карти от известни магазини. Есемесът съдържа линк към сайт с вирус, който може да изтегли всички пароли напр. за онлайн банкиране.  „И трите мобилни оператора имат системи за анализиране на потребителското поведение. Според мен е тяхно морално задължение когато ние никога не сме се обаждали в Сиера Леоне, ако ние тръгнем да го правим няколко поредни пъти, да бъдем спрени”, коментира Иванов./NBOX.BG   Не връщайте обаждане с , предупреждават специалисти. За нов вид телефонна измама предупреждава бТВ – импулсни номера от остров в Атлантическия океан атакуват абонатите по метода „пропуснато обаждане”. Отскоро много хора у нас сигнализират, че са ги търсели от остров Възнесение от номер, който започва с код + 247. Непознатият номер позвънява само веднъж. При връщане на обаждането сметката ви за телефон рязко започва да набъбва, дори без да водите разговор.  Нова измама с импулсни телефони от остров Възнесение Снимка: бТВ  Капитанът на националния ансамбъл по художествена гимнастика Симона Дянкова е сред атакуваните. Решава да се обади обратно. „Въобще не погледнах. Започна да отброява секунди, хем даваше сигнал, хем отчиташе все едно говоря”, заяви тя. Веднъж върнала обаждане, позвъняванията зачестили – в събота например й звънели 6 пъти от Албания.  Резултатът – в зависимост от държавата, от която са ви потърсили, минутата разговор (т.е. най-малкото, което ще платите) е 12 лв., но ако е номер с добавена стойност сумата може да набъбне до около 20 лв.  Често са използвани номера от ов. Възнесение  , но вече има и такива от Албания   много близък до нашия +359) и Румъния, където пък много нашенци пътуват.  Според експерта по кибер сигурност Спас Иванов подобни типове „фишинг” се използват и с много по-лоши цели – например с текстови съобщения за спечелени промоционални карти от известни магазини. Есемесът съдържа линк към сайт с вирус, който може да изтегли всички пароли, например за онлайн банкиране.  „И трите мобилни оператора имат системи за анализиране на потребителското поведение. Според мен е тяхно морално задължение когато ние никога не сме се обаждали в Сиера Леоне, ако ние тръгнем да го правим няколко поредни пъти, да бъдем спрени”, коментира Иванов.", "date": "2018.01.17", "title": "Внимание! Ако телефонът ви звъни международно, може да сте жертва на нов вид телефонна измама"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377545-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B0%D0%B3%D1%83%D0%B1%D0%B8-%D0%B3%D0%BE%D0%BB%D0%B5%D0%BC%D0%B8%D1%8F-%D0%B0%D0%BA%D1%82%D1%8C%D0%BE%D1%80-%D1%81%D1%82%D0%B5%D1%84%D0%B0%D0%BD-%D0%B8%D0%BB%D0%B8%D0%B5%D0%B2", "text": "Почина актьорът и дългогодишен председател на Съюза на артистите в България (САБ) – Стефан Илиев. Новината бе съобщена на сайта на съсловната организация. Стефан Илиев е роден през 1935 г. в Истанбул. Завършва актьорско майсторство във ВИТИЗ \"Кръстьо Сарафов\" през 1958 г.    Дебютира в ролята на Дженаро в \"Лукреция Борджия\" от Виктор Юго в Драматичен театър – Габрово. Работил е в Драматичен театър – Плевен, Драматичен театър – Перник, Народен театър за младежта, Театър на поезията и естрадата, Театър \"София\", МГТ \"Зад канала\".      Сред по-големите му роли в театъра са: Авакум Захов в \"Спящата красавица\" – А. Гуляшки, Херцогът в \"Скъперникът рицар\" – А. С. Пушкин, Поручикът в \"Поручикът и Марютка\" – Б. А. Лавреньов, Браун в \"Опера за три гроша\" – Б. Брехт, Гьоринг в \"Червено и кафяво\" – Ив. Радоев, Вершинин в \"Три сестри\" – А. П. Чехов, Сър Оливер в \"Училище за сплетни\" – Р. Шеридан, Г-н Смит в \"Плешивата певица\" – Й. Йонеско и др.    Поколения зрители го помнят от филмите: \"Пленено ято\", \"Между релсите\", \"Конникът\", \"Свобода или смърт\", \"Един миг свобода\", \"Снимки за спомен\", \"Куче в чекмедже\" и много други.    Ето какво каза големият актьор за живота си пред в. \"Доктор\" в едно от последните си интервюта. Стефан Илиев бе председател на Съюза на артистите в България между 1990 и 2005 г. Носител е на наградата на САБ, \"ИКАР 2015\" за \"Чест и достойнство\".  ", "date": "2018.01.17", "title": "България загуби големия актьор Стефан Илиев"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377546-%D1%82%D1%80%D0%B8%D0%BC%D0%B0%D1%82%D0%B0-%D0%BE%D0%BB%D0%B8%D0%B3%D0%B0%D1%80%D1%81%D0%B8-%D0%B8-%D0%BF%D0%BB%D0%B5%D0%BD%D0%B5%D0%BD%D0%B0%D1%82%D0%B0-%D0%BE%D1%82-%D1%82%D1%8F%D1%85-%D0%B4%D1%8A%D1%80%D0%B6%D0%B0%D0%B2%D0%B0", "text": "10-и януари отново се оказа важна дата в българската история. На този ден през 1997-а българските граждани изритаха от властта срутилите държавата червени комсомолци. На същия ден, но вече през 2018-а, червените велможи се саморазобличиха публично. Иво Прокопиев, Огнян Донев и Сашо Дончев казаха ясно – да, тримата сме заедно, впрегнали сме всичките си ресурси и милиони, за да свалим правителство, за да ударим държавността и институциите на старта на Председателството, да маскарим Родината пред чуждите ни партньори.    Всъщност – сбирката на скандалните бизнесмени и подчинените им служители се превърна във венец на активното им мероприятие срещу България, което те провеждат от април миналата година насам. Привидно ударът им е адресиран към ГЕРБ и кабинета „Борисов-3\".      Но всъщност е срещу всички нас. Нека припомним сценария на задкулисието: 1. Газовият барон Сашо Дончев изфабрикува „Цумгейт\", насочен срещу българския главен прокурор Цацаров. В калната компроматна кампания бяха впрегнати всички сили (и милиони) на така наречения „Съюз на (обвиняеми и подсъдими) издатели\". 2. Тримата скандални бизнесмени организираха три неуспешни протеста срещу съдебната система и правораздавателните институции. Причината е ясна – всички те имат сметки за уреждане с неудобния им Цацаров и неовладяния от тях Висш съдебен съвет (ВСС). 3.    Тримата скандални бизнесмени, през „Да(Й), България\" проведоха хибридна атака срещу една от най-големите български фирми „Булгартабак\", внесла в хазната над 5 милиарда за последните години. Заедно с това маргиналната им формацийка бълваше ежедневно негативни материали срещу всеки дръзнал да опонира на задкулисната дружина. 4. Тримата опитаха да предизвикат международен удар срещу България. Ходиха в Брюксел, плащаха на лобисти, оплакваха че демокрацията и свободата у нас били застрашени, защото са нарушени тъмните им интереси.    Близките до тях медии опитаха да подменят мониторинговия доклад за страната ни в сферите правосъдие и вътрешен ред. Уви – докладът бе успешен, планът им отново не сработи. 5. В отчаянието си стигнаха до последния възможен вариант – масови (маскирани като екологични) протести срещу властта. Заедно с това Прокопиев, Донев и Дончев хвърлиха милиони за така наречените десетки „антикорупционни статии\", които ни заляха в края на миналата и началото на тази година. Материалите бяха изключително слаби, без факти и конкретни примери.    Но с общи заглавия, общи източници и обща теза – „България е най-корумпираната в ЕС, защото така са решили недоволните от властта трима червено-сини скандални бизнесмени. И днес ще се насладим на финалния акорд от отвратителната схема на Прокопиев, Донев и Дончев, които искат да докажат, че държавата е тяхна, че са я пленили. Че ако някъде държавите си имат олигарси, то у нас олигарсите си имат държава.    Само, че няма да успеят. Колкото и протести да правят, колкото и национални телевизии да овладеят, колкото и псевдообщественици да напазаруват. Няма да мине номерът. Българското общество няма да се поддаде на Прокопиевите еничари, знаме на които е антибългарщината и сриването на държавата.    Не им позволихме да сринат държавата преди 21 години, няма да им позволим и днес. Нека посочим отново кои са началниците на мръсния преврат срещу българската държава. Иво Прокопиев – червен \"бизнесмен\", баща му е свързан с ДС/комунистическата партия и приближен до всесилния Пенчо Кубадински – член на Политбюро на БКП.    На червените си контакти Прокопиев дължи шеметната бизнес кариера. А на (уж) синьото правителство (с червен генезис отвътре) „Костов\" – първите милиони. Припомняме, че детето на политическата свинщина у нас получи даром от властта „Каолин\" (монопол не само в България, но и на Балканите) и „Дамяница\" – най-голямата винарска изба в България. В последствие опита да преправи своята биография, опитвайки да се преобрази в честен предприемач, нямащ общо с държавата. Всъщност Прокопиев е бизнесменът на всички власти.    При Царя имаше Шулева, при Станишев – Овчаров, а при Борисов – Трайков, Дянков, Плевнелиев, Караджова, Христо Иванов...Списъкът е безкраен. Днес успелият млад мъж не успя да вкара свои хора в изпълнителната и законодателната власт, което го изнерви до крайност и предизвика да напише уродливия сценарий за сваляне на законното и легитимно българско правителство, ползващо се с доверието на мнозинството граждани. Огнян Донев – възпитаник на Огнян Дойнов – помните, това бе комунистическият велможа, който държеше червените куфарчета.    В последствие Донев, също като Прокопиев, се превърна в любимец на синьото отвън (но червено) отвътре правителство на ОДС. И получи „Софарма\" от Костовата приватизация. Днес е мултимилионер и честен издател....И подсъдим за пране на пари и укриване на данъци в особено големи размери – над 63 милиона. Сашо Дончев – кукла на Андрей Луканов. Благодарени на него той получи газовото кранче и ролята на единствен посредник на търговията със синьо гориво между София и Москва.    В последствие премиерът Борисов махна посредниците, което причини милиони загуба за скандалния бизнесмен (и милиони печалба за обикновените българи). Към днешна дата Дончев е собственик на малотиражни медии, инвеститор в „Да(Й), България\" на проваления правосъден министър Христо Иванов и спонсор на няколко фейсбук общественици с основно задача да плюят по Борисов/ГЕРБ от сутрин до вечер.    Тримата разполагат със скромни медии, но огромна мрежа за влияние предвид овладените от тях национални телевизии и фейсбук псевдообщественици. Мероприятията им се развиват съгласно заповедите на Прокопиев в стенограмите „Арго\".   Той задава темата към медиите, после заповядва на хората му в телевизиите да я вкарат в национален ефир, после я поемат социалните мрежи, после пак медиите и обратно. Разбира се, друго е когато си имат политици. Само до преди две години имаха. Техните марионетки Радан Кънев и Христо Иванов бяха на високи нива в държавната йерархия. Днес те са на бунището на историята. Да – свикват под знамената на оределите и жалки редици всички активисти на двете си партийки („Да(Й), България\"/ДСБ).    И какво от това, на кого му пука за тях? Имат и добре платени олигархични слуги. Имената на техните пионки са ясни. Дори не заслужават да им отделяме особено внимание. Просто защото им съчувстваме. Скоро Бедров, Дайнов, Смилов, Паунова, Илиян Василев, и подобни свързани с БКП и ДС лица от обслужващия персонал, ще останат безработни, след като менторът им Прокопиев пак избяга, този път с еднопосочен билет.    Що ще чинат после зимъска иначе много смелите, но от скоро гладни борци за свобода? Гладни донякъде ще останат също шефът на ВКС Лозан Панов и ексчленът на ВСС Калин Калпакчиев. Но те поне са на топло в съдебната система, ще превият гръбнак пак като преди, когато началникът им Прокопиев още не хвърляше милиони в нечии офшорни сметки.    На бунището на историята отива и самият Иво Прокопиев, чието имущество за милиони е запорирано от КОНПИ, поради наличието на солидни доказателства, че е придобито по незаконен начин. И не само това. Прокопиев вече е подсъдим в Специализирания наказателен съд за ощетяване на държавната хазна след аферата „ЕВН\".    По всичко личи, че великият комбинатор, този нов Остап Бендер в наши дни, се е запътил с бърза и уверена крачка към Централния софийски затвор. Стига да не избяга преди това по топлите страни.    Което всъщност е по-вероятният вариант. Някога „гениалният\" стратег на всички събития в държавата днес просто е в ролята на отчаян бандит, стремящ се да спаси кожата. Но от ден на ден става все по-безпощадно ясно, че каузата е пердута. Мачът за Прокопиев приключва. Само, че този път трябва да избере друга дестинация, в Сингапур сигурно също са пропищели от неизчерпаемите му номера. И тук топката е в полето на уж големите бизнесмени Донев и Дончев, поддали се на манипулациите на розовобузия мистър „Опасен чар\" от Разград.    Докога ще плащате за масрафа на завличащия ви към дъното политически и бизнес труп Прокопиев? Докога ще държите в изкуствена кома разлагащото се туловище на потъналата групировка „Капитал\"? С него ли ще ходите в Белград? Или някъде другаде?", "date": "2018.01.17", "title": "Тримата олигарси и пленената от тях държава"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/377537-%D0%B1%D1%81%D0%BF-%D0%B2%D0%BD%D0%B0%D1%81%D1%8F-%D0%B2%D0%BE%D1%82-%D0%BD%D0%B0-%D0%BD%D0%B5%D0%B4%D0%BE%D0%B2%D0%B5%D1%80%D0%B8%D0%B5-%D1%81%D1%80%D0%B5%D1%89%D1%83-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE", "text": "Както е обещано, БСП днес трябва да внесат в парламента вота на недоверие към правителството. Той ще е на тема корупция. В крайна сметка от левицата решиха да го внесат сами, въпреки множеството срещи с ДПС, след които се смяташе, че двете партии ще го внесат заедно.     От Движението казаха още миналата седмица, че ще гласуват против правителството, но със собствени мотиви и аргументи. В БСП пък останали неприятно изненадани от думите на почетния председател на ДПС Ахмед Доган, казани по празниците, че опозицията не е готова да предложи алтернатива на кабинета „Борисов 3″", "date": "2018.01.17", "title": "БСП внася вот на недоверие срещу правителството"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/377538-%E2%80%9E%D1%84%D0%B0%D0%B9%D0%BD%D0%B5%D0%BD%D1%88%D1%8A%D0%BB-%D1%82%D0%B0%D0%B9%D0%BC%D1%81%E2%80%9C-%D0%B5%D1%81-%D1%83%D0%B3%D1%80%D0%B8%D0%B6%D0%B5%D0%BD%D0%BE-%D1%81%D0%B5-%D0%BF%D1%80%D0%B5%D0%B3%D1%80%D1%8A%D1%89%D0%B0-%D1%81-%D0%B1%D0%BE%D1%80%D0%B8%D1%81%D0%BE%D0%B2", "text": "  Поемането на Европредседателството от България на 1 януари 2018 година е тема на статия във “Файнейшъл таймс”. Според изданието, официален Брюксел е доста предпазлив и притеснен въпреки прегръдките с премиера Борисов.     Авторът Алекс Баркър коментира, че България остава най-бедната страна в ЕС, има високо ниво на корупция и слаби институции, което така и не й позволява да се присъедини към Шенгенското пространство и Еврозоната.   Цитира се изказване на албанския премиер Еди Рама отпреди година. “ .   За европейските лидери, Бойко Борисов се оказа надежден и прагматичен съюзник, пише още в статията.   “В Брюксел фирменият стил на дясно-центристката политика на българския премиер се възприема не като проблем, а като помощ. Той много прилича на словашкия премиер Роберт Фицо, който също съчетава силно националистическа политика с клетви за своите проевропейски намерения”, анализира Баркър.   Въпреки това в Брюксел има опасения за шестте месеца на българското председателство. Те се увеличиха, след като в София при различни инциденти бяха убити високопоставен служител на данъчната администрация и бизнесмен с връзки във властта.   Според изданието, България се стреми да влезе в Шенген и Еврозоната. Но макар страната на хартия да е изпълнила изискванията, официалните лица в Брюксел се страхуват, че институциите в София далеч не са готови за това. Статията завършва с не особено ласкав образ на българския премиер: “Преговорите за новия бюджет на ЕС, които започват по време на българското председателство, може да се окажат сложни. Посланието на Борисов към партньорите му е пределно ясно: “Дайте ми повече пари и аз ще ви обичам повече.”", "date": "2018.01.17", "title": "„Файненшъл таймс“: ЕС угрижено се прегръща с Борисов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D1%82%D0%B5%D0%BC%D0%B8%D0%B4%D0%B0/item/377539-%D0%BD%D0%B5%D0%B4%D0%BE%D0%BC%D0%B8%D1%81%D0%BB%D0%B5%D0%BD%D0%B8-%D0%B7%D0%B0%D0%BA%D0%BE%D0%BD%D0%B8-%D0%BF%D1%80%D0%B5%D1%87%D0%B0%D1%82-%D0%BD%D0%B0-%D0%B1%D0%B8%D0%B7%D0%BD%D0%B5%D1%81%D0%B0", "text": "- Защото текстът на поправката явно не е бил съобразен с останалото търговско и данъчно законодателство, както и не са направени нужните консултации и не е взето становището на бизнеса, експертите в  Търговския регистър, НАП, а също и Главна инспекция по труда. Ефектът от това решение беше отново за сметка на бизнеса. В продължение на седмици, на практика бе спряна възможността да бъдат прехвърляни дружествени дялове, вкл. и между съдружници. Промяната в чл. 129 ТЗ има ясна цел: да не може да се прехвърлят дяловете във фирмата без да бъдат доказани определени обстоятелства, а именно: 1. че няма неизплатени изискуеми трудови възнаграждения и обезщетения и 2. че няма неизплатени осигуровки на работниците и служителите. Казано на човешки език, ако днес реша да прехвърля моята фирма на името на сестра си, аз няма да мога да го направя, защото длъжностните лица по регистрацията ще изискат да удостоверя, че съм платил заплатите и осигуровките на работниците и служителите си. Дори никога да не съм имал работници и служители.   Проблемът е в това, че поправката влезе в сила преди да бъде начертан ясен ред, по който ще става това удостоверяване. В резултат, длъжностните лица в Агенция по вписвания започнаха да изискват от търговците документи, които на практика администрацията на Република България не издава: удостоверения от Главна инспекция по труда, а също и от НАП, от които да е видно, че условията на чл. 129 ТЗ са спазени. Това естествено може да се определи като „връзване на гащите\" от страна на Търговския регистър, за което естествено, той не може да бъде корен.   Следва да се отбележи обаче, че Агенцията по вписвания не реагира адекватно, тъй като няколко дни след като проблемът стана кристално ясен, на уеб сайта й се появи съобщение, с което на търговците беше казано, че до до приемането на нормативни промени, уреждащи начина на удостоверяване на тези факти, те ще се доказват от работодателя, т.е. от самите търговци с удостоверение.    По този начин бизнесът беше изпратен за зелен хайвер, тъй като адвокатите започнаха да подготвят такива удостоверения и те бяха подписвани и подпечатвани от търговците и прилагани като част от документацията за продажбата на дялове. Въпреки това, отказите продължиха.   Впоследствие, от 01.01.2018 г. влезе в сила промяна в ДОПК, чл. 87, ал. 11 и 12, съгласно която стана ясно че установяването на част от тези обстоятелства ще става служебно по електронен път от Националната агенция за приходите. За целта, НАП ще трябва да определи реда, по който това ще става. Това обаче, все още не се е случило, а дори и да се случи, то ще реши само половината от проблема.    Така е, защото по отношение на трудовите възнаграждения и обезщетенията, другата замесена институция, Главна инспекция по труда, публикува на страницата си съобщение, че няма законово задължение да издава такива документи, каквито Агенция по вписвания изисква. Нещо повече, аз мисля че ГИТ дори не разполага с такава база данни и дори да й се вмени такова законово задължение, тя няма да може го изпълнява чисто практически.     - Не можем да се справим. След публикуване на съобщението на сайта на Търговския регистър, ние започнахме да подготвяме за клинтите си удостоверения, които бяха подписвани и подпечатвани от търговците. Но отказите продължиха и то в пълно противоречие с указанията на Министерство на правосъдието и информацията, която се намираше на собствената им страница. Аргументите на длъжностните лица бяха напълно логични: че тези удостоверения имат чисто декларативен характер и никаква удостоверителна сила. По този начин длъжностните лица в Агенция по вписвания дадоха много ясен сигнал към законодателния орган и тези, които вземат решения за такива поправки - те следва да бъдат съобразени и консултирани с експерти, които познават въпросната материя. А това са именно Търговския регистър и хората, които работят там. Трябва да има механизъм, по който такива промени да бъдат обсъждани със съответните лица, които имат нужните юридически и практически знания, имат по-всеобхватен поглед и биха могли по-добре да съобразят ефекта от едни такива промени.   - В случая, длъжностните лица по регистрацията правят всичко възможно да действат законно, а ако има пропуски, те са резултат от административно-бюрократичния нонсенс, в който ги е поставил законодателния орган. - Законни са, но са резултат от лош закон. - Агенцията по вписвания е един от добре работещите органи в последните 7-8 години. Много неща бяха направени, вкл. по отношение на намаляване на тежестта за бизнеса: беше предвидена и добре въведена възможността да се работи по електронен път, в резултат на което бяха намалени и таксите. Всичко това даде много на бизнеса. Смятам, че проблемът постепенно ще бъде изчистен и нещата ще си дойдат на мястото. - Сблъсвкваме се и с големи, но най-честият абсурд, с който се сблъсквам, е малък. Това е удостоверението за актуално състояние и тези, които го изискват. Вече почти 10 години, Търговският регистър е електронен. Можете да посетите сайта   и да видите в реално време кой е собственик, кой е управител на дадена фирма, да се запознаете с финансовите й отчети и т.н. Въпреки това, все още има счетоводители, които искат от хората  хартия.   След като регистрираме дадена фирма, ние обясняваме на клиентите си, че единственото, което ще получат е 9-цифрен номер, който идентифицира фирмата им сред останалите.  Без решения, без удостоверения.    С този номер те могат отидат в банка, при нотариус или в НАП и никой няма да им иска документ на хартия, който да доказва, че фирмата съществува. Въпреки това, все още има хора, които изксват тази хартия и то без ясно да осъзнават, че написаното на тази хартия може да не е вярно. С удостоверението за актуално състояние, Агенция по вписвания удостоверява определени обстоятелства към определен момент. Тези обстоятелства може да бъдат променени за 4 дни.    Затова тези удостоверения нямат никаква юридическа стойност в оборота. Те са наследство от времето, когато фирмите се вписваха в окръжните съдилища и всяка фирма си имаше фирмено дело и  БУЛСТАТ номер. Сега регистърът е електронен. има уеб сайт, на който всичко се вижда.   - - Бюрокрацията създава проблеми на бизнеса по традиция. Бизнесът обаче се учи бързо и вече изисква електронни услуги, които да му пестят време. Тези електронни услуги все още не са дошли или идват в много компромисен вид, който не върши работа. Има много причини за това: големият брой служители в администрацията, които биха станали излишни, честите смени в ръководствата, техническата грамотност и обезпеченост, изпълнението, изграждането на бази данни, а също и някак липсва воля по различните нива. В момента ние разработваме платформата  . Тя ще събира и ще дава указания за всички електронни услуги, които гражданите могат да ползват.   - Ако могат, да изчакат. Или да си намерят упорит адвокат.  ", "date": "2018.01.17", "title": "Недомислени закони пречат на бизнеса"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/377540-%D1%82%D0%B5%D0%BE%D0%B4%D0%BE%D1%80-%D1%83%D1%88%D0%B5%D0%B2-%D0%BF%D0%BE%D0%B4%D0%B3%D0%BE%D1%82%D0%B2%D1%8F-%D0%BF%D1%8A%D1%80%D0%B2%D0%B0%D1%82%D0%B0-%D1%81%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8%D0%B7%D0%BB%D0%BE%D0%B6%D0%B1%D0%B0-%D0%B8%D0%BD%D1%81%D1%82%D0%B0%D0%BB%D0%B0%D1%86%D0%B8%D1%8F-%D1%81-%D0%BC%D0%B8%D0%BA%D1%81%D0%B8%D1%80%D0%B0%D0%BD%D0%B0-%D1%80%D0%B5%D0%B0%D0%BB%D0%BD%D0%BE%D1%81%D1%82-%D0%BF%D1%80%D0%B5%D0%B7-%D1%84%D0%B5%D0%B2%D1%80%D1%83%D0%B0%D1%80%D0%B8", "text": "               ", "date": "2018.01.17", "title": "Теодор Ушев подготвя първата си в България изложба - инсталация с миксирана реалност през февруари"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377541-%D0%B1%D0%B0%D1%80%D0%B5%D0%BA%D0%BE%D0%B2-%D0%BF%D1%80%D0%B5%D0%B4-%D0%B1%D0%BE%D1%80%D0%B8%D1%81%D0%BE%D0%B2-%D0%BA%D0%BE%D0%B3%D0%B0-%D1%89%D0%B5-%D0%B2%D0%B8%D0%B4%D0%B8%D0%BC-%D0%BF%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D0%B8-%D0%B4%D0%BE%D0%BD%D0%B5%D0%B2-%D0%B7%D0%B0%D0%B4-%D1%80%D0%B5%D1%88%D0%B5%D1%82%D0%BA%D0%B8%D1%82%D0%B5", "text": "Сега или никога, г-н Борисов, винаги съм бил откровен с Вас. Все още нямаме вкаран в затвора за корупция политик или олигарх. Бандити като Иво Прокопиев, Огнян Донев, заедно с някои бивши ваши министри, чакат присъди от съда за стотици милиони обществени кражби. Кога ще ги видим в затвора? Такъв въпрос отправи евровдепутатът от Групата на ЕКР Николай Бареков към премиера Бойко Борисов по време на пленарната сесия в Страсбург, на която бяха представени приоритетите на Българското председателство на Съвета на Европейския съюз.     Бареков вижда опасност за България в това, че шепа олигарси, ноторно известни у нас и в чужбина, обогатени от европейските фондове и приватизация са станали от името на ЕС морални ментори на нашето общество. В изказването си пред членовете на Европейския парламент Бареков засегна и проблема с опасната симбиоза у нас между корупцията и бедността.    “В България тази симбиоза е смъртоносна за обществото. Нека като еворпейските бюрократи на г-н Юнкер не си заравяме главите в пясъка като щрауси”, призова той като се обърна към Борисов с думите: “Действайте с перспектива, от Вас очакваме и възмездие, г-н премиер.”   Според Бареков перспективата, за която говори Борисов, не се вижда от мнозинството от българските граждани. “Те са губещи в Европейския съюз, за сметка на шепа хора”, категоричен е той. Въпреки това евродепутатът пожела на премиера да я постигне, за да не си остане само приказка.   Веднага след края на изказването си по време на пленарната сесия Бареков направи коментар в личния си профил във Facebook.   “Заедно с речта на “Зелените” аз бях единствения евродепутат от България, който повдигна горещите въпроси за корупцията и бедността. Оставам коментара на вас, а аз съм със спокойна съвест, че не съм се продал на мафията, олигархията и статуквото.”, подчерта той.", "date": "2018.01.17", "title": "Бареков пред Борисов: Кога ще видим Прокопиев и Донев зад решетките?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377535-%D0%B8-%D0%B3%D0%BB%D0%B0%D0%B2%D0%BD%D0%B8%D1%8F%D1%82-%D0%BC%D1%8E%D1%84%D1%82%D0%B8%D1%8F-%D1%81%D0%B5-%D0%BE%D0%B1%D1%8F%D0%B2%D0%B8-%D1%81%D1%80%D0%B5%D1%89%D1%83-%E2%80%9E%D1%81%D0%BE%D1%86%D0%B8%D0%B0%D0%BB%D0%BD%D0%B8%D1%8F-%D0%BF%D0%BE%D0%BB%E2%80%9C", "text": "      “Обществото трябва да има някакъв ориентир, по който да върви. Ако загубим ориентира, ще загубим и нашето битие  Ориентирът не сме си го измислили ние и не сме поставили началото му”, подчертава Мустафа Хаджи. Позицията на главния мюфтия е много важна за обществото, защото до този момент ДПС няма позиция по въпроса за рафитикацията Истанбулската конвенция, която правителството предлага на парламента.", "date": "2018.01.17", "title": "И главният мюфтия се обяви срещу „социалния пол“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377536-%D0%BB%D0%BE%D0%B2%D1%87%D0%B0%D0%BD%D1%81%D0%BA%D0%B8%D1%8F%D1%82-%D0%BC%D0%B8%D1%82%D1%80%D0%BE%D0%BF%D0%BE%D0%BB%D0%B8%D1%82-%D0%B3%D0%B0%D0%B2%D1%80%D0%B8%D0%B8%D0%BB-%D0%BD%D0%B8%D0%B5-%D1%81%D0%BC%D0%B5-%D0%BF%D1%80%D0%BE%D1%82%D0%B8%D0%B2-%D1%80%D0%B0%D1%82%D0%B8%D1%84%D0%B8%D1%86%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D1%86%D0%B8%D1%8F", "text": "„Ние сме категорично против ратифицирането на Истанбулската конвеция. Бог е създал само два пола“, това е позицията на Ловчанския митрополит Гавриил във връзка с дебата, избухнал заради настояването на правителството и на партия ГЕРБ парламентът да ратифицира Истанбулската конвенция. „Вътре ( в Истанбулската конвенция – б.р.) има заложени текстове, които ще доведат да разрушаването на един традиционен християнски морал, който в България го има. Ние сме категорично против ратифицирането на Истанбулската конвенция. Бог е създал само два пола“, казва митрополит Гавриил. Ловчанският владика е първият от Светия Синод, който изразява позиция по скандалната конвенция. В близките дни се очаква официално становище на Българската Православна Църква по документа, който управляващите искат да наложат на българския народ.", "date": "2018.01.17", "title": "Ловчанският митрополит Гавриил: Ние сме против ратифицирането на Истанбулската конвеция"}
{"url": "http://www.classa.bg/%D1%81%D0%B2%D1%8F%D1%82/item/377527-%D0%B8%D0%B7%D0%BA%D0%BE%D0%BF%D0%B0%D0%BD%D0%B8-%D1%81%D0%B0-80-%D0%BE%D1%82-%D0%B1%D0%B8%D1%82%D0%BA%D0%BE%D0%B8%D0%BD%D0%B8%D1%82%D0%B5,-%D1%89%D0%B5-%D0%B7%D0%B0%D0%BF%D0%BE%D1%87%D0%BD%D0%B5-%D0%BB%D0%B8-%D1%84%D0%B8%D0%B4%D1%83%D1%86%D0%B8%D0%B0%D1%80%D0%BD%D0%BE-%D0%B5%D0%BC%D0%B8%D1%82%D0%B8%D1%80%D0%B0%D0%BD%D0%B5", "text": "Миналият уикенд бележи крайъгълен камък в историята на биткоините. Според уебсайта Bitlex обемът на криптомонетите в обращение достига 80% от лимита, изчислен преди години: 21 милиона цифрови файла.   Тъй като тази очаквана граница се доближава, оценките за последния етап на пътуването варират значително. До 14 януари повече от 16,803,000 биткоини бяха \"изкопани\".   Макар че динамиката е много последователна, тя не позволява да се предскаже точно кога криптовалутата ще достигне посочения по-горе максимален брой. Някои анализатори са изчислили, че това може да отнеме пет години, а други казват, че няма да се случи в следващите 100 години, тъй като минното дело ще бъде по-трудно и по-лошо възнаградено.   Първоначално се печелеха 50 биткоина награда за обработка на компютърен блок. После този брой падна до 25 биткоина и по-късно до 12,5, както бе програмирано от мистериозния Satoshi Nakamoto. До 2020 г. ще падне до 6,25 биткоина, което ще направи онлайн \"копането\" нерентабилно.   След като бъдат достигнати 21 милиона биткоина, предлагането не може да нарасне, независимо от нарастващото търсене. За да направят нещата още по-лоши, някои хора ще загубят достъпа до електронните си портфейли, заради неуспех на оборудването или слаба компютърна сигурност, забравени пароли или други причини, което допълнително ще намали предлагането.   Специалистите в блокчейн смятат, че между 2,78 и 3,79 милиона биткоини на стойност до 50 милиарда долара (по текущи цени) вече са загубени завинаги. Критиците на този ентусиазъм припомнят, че има много неактивни биткоини, които принадлежат на основателя на биткоин или неговите роднини. Възможно е те да се използват по някое време, за да се регулира пазарът по аналогия с фидуциарните пари. В този случай заинтересованите страни ще действат като централна банка с традиционните валути.", "date": "2018.01.17", "title": "\"Изкопани\" са 80% от биткоините, ще започне ли фидуциарно емитиране?"}
{"url": "http://www.classa.bg/%D1%81%D0%B2%D1%8F%D1%82/item/377528-%D0%BF%D1%83%D1%82%D0%B8%D0%BD-%D0%BF%D1%80%D0%B8%D1%80%D0%B0%D0%B2%D0%BD%D1%8F%D0%B2%D0%B0-%D0%BA%D0%BE%D0%BC%D1%83%D0%BD%D0%B8%D0%B7%D0%BC%D0%B0-%D0%BA%D1%8A%D0%BC-%D1%85%D1%80%D0%B8%D1%81%D1%82%D0%B8%D1%8F%D0%BD%D1%81%D1%82%D0%B2%D0%BE%D1%82%D0%BE-%D0%B8-%D1%82%D1%8F%D0%BB%D0%BE%D1%82%D0%BE-%D0%BD%D0%B0-%D0%BB%D0%B5%D0%BD%D0%B8%D0%BD-%D1%81-%D0%BC%D0%BE%D1%89%D0%B8%D1%82%D0%B5", "text": "Президентът на Русия Владимир Путин сравнява комунизма с християнството и мавзолея на болшевишкия лидер Владимир Ленин в центъра на Москва с почитането на мощите на светиите.   \"Може би ще кажа нещо, което някои хора няма да харесат, но така го виждам\": \"Вярата винаги ни е придружавала, подсилена всеки път, когато нашата страна и нашият народ минават през трудни времена\", каза Путин в интервю за документалния филм \"Валаам\", излъчен от канал Rossiya 1.   Президентът смята, че годините на войнствен атеизъм, водени от \"елиминиране на свещеници и унищожаването на църкви\", същевременно \"създават нова религия\".   \"В действителност, комунистическата идеология е много подобна на християнството. Свобода, братство, справедливост ... всичко това се появява в Писанието. И кодекса на строителя на комунизма? Това е сублимация, примитивен Библейски сборник: нищо ново не е измислено \", обясни Путин.   Владетелят на Кремъл смята, че мавзолеят на Ленин на Червения площад в Москва е същият като почитането на светиите в християнството. \"С какво е различно от мощите на светиите за християните?\", попита Владимир Путин.   Когато болшевишкият лидер умира през 1924 г., тялото му е балсамирано и изложено за публиката. В продължение на десетилетия култът на неговата мумия е част от съветската идеология, въпреки че с началото на Перестройката в началото на 80-те години започва социален дебат за възможността за погребване на тези останки.   Генадий Зюганов заяви, че Владимир Путин му е обещал, че ще запази останките на Ленин на Червения площад, докато е президент.", "date": "2018.01.17", "title": "Путин приравнява комунизма към християнството и тялото на Ленин с мощите"}
{"url": "http://www.classa.bg/%D1%81%D0%B2%D1%8F%D1%82/item/377529-%D1%81%D0%BA%D0%B0%D0%BD%D0%B4%D0%B0%D0%BB-%D0%B2-%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%BE%D1%82%D0%BE-%D0%BA%D1%80%D0%B0%D0%BB%D1%81%D1%82%D0%B2%D0%BE-%D0%B0%D1%84%D1%80%D0%BE-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%BE%D1%82%D0%BE-%D1%81%D0%B5%D0%BC%D0%B5-%D0%BD%D0%B0-%D0%BC%D0%B5%D0%B3%D0%B0%D0%BD-%D1%89%D0%B5-%D0%BE%D0%BF%D0%B5%D1%82%D0%BD%D0%B8-%D0%BD%D0%B0%D1%88%D0%B5%D1%82%D0%BE-%D0%BA%D1%80%D0%B0%D0%BB%D1%81%D0%BA%D0%BE-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE", "text": "Броят на расистки и обидни коментари срещу Меган Маркл, годеницата на принц Хенри на Англия, направени от модела и приятелка на лидера на Партията за независимост на Обединеното кралство (UKIP) са причинили голямо възмущение в британското общество, съобщава Дейли Мейл.   \"Афроамериканската семка на Меган ще опетни нашето кралско семейство и ще проправи пътя на черен крал към британския престол, пише Джо Марни, младата приятелка на UKIP лидера Хенри Болтън.   Спорните послания, първоначално изпратени от Марни на приятел, бяха публикувани в таблоида. Оттогава те имат огромен отзвук и сериозно засегнаха стабилността на партията на Болтън.   След като посочва, че \"няма да има взаимоотношения с черни\", защото те са \"грозни\" хора, тя посвети няколко израза на неуважение към Меган Маркъл, която описва като \"проста и глупава плебейка\" с \"малък мозък\" и обсебена от равенството - расово и между половете.   \"Това е Англия, не Африка\", казва Марни, която парира обвиненията в расизъм от събеседника си: \"Да не искам други раси да нахлуят в моята култура, не означава, че аз мразя\", пише тя.   \"Просто не ми харесва\", защото е \"афроамериканка\". Те \"се насочват към върха, много, много бавно\", каза тя. Така скоро ще има \"мюсюлмански премиер\" и накрая \"черен крал\", заключи Марни.   След като изслуша тези изявления, момичето беше изключено незабавно от UKIP. Поради скандала, беше поставено под въпрос самото пребиваване на Хенри Болтън начело на партията.   Лидерът на политическа група, на 54 години, вече е бил подложен на натиск да напусне поста си, когато се разделя с жена си, за да започне връзката си с Джо Марни, на 25 години, с която се е запознал малко преди Коледа.   Сега, принуден от съпартийците си да избира между партията и младата си партньорка, Болтън вече обяви раздялата си с Марни.", "date": "2018.01.17", "title": "Скандал в Обединеното кралство: \"Афро-американското семе на Меган ще опетни нашето кралско семейство\""}
{"url": "http://www.classa.bg/%D1%81%D0%B2%D1%8F%D1%82/item/377530-%D0%B5%D1%80%D0%B4%D0%BE%D0%B3%D0%B0%D0%BD-%D0%BE%D0%B1%D0%B5%D1%89%D0%B0-%D0%B4%D0%B0-%D1%83%D0%B4%D1%83%D1%88%D0%B8-%D0%BD%D0%BE%D0%B2%D0%B0%D1%82%D0%B0-%D0%B3%D1%80%D0%B0%D0%BD%D0%B8%D1%87%D0%BD%D0%B0-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%87%D0%BD%D0%B0-%D0%B0%D1%80%D0%BC%D0%B8%D1%8F-,-%D0%BF%D0%BE%D0%B4%D0%BA%D1%80%D0%B5%D0%BF%D0%B5%D0%BD%D0%B0-%D0%BE%D1%82-%D1%81%D1%8A%D0%B5%D0%B4%D0%B8%D0%BD%D0%B5%D0%BD%D0%B8%D1%82%D0%B5-%D1%89%D0%B0%D1%82%D0%B8-%D0%B2-%D1%81%D0%B8%D1%80%D0%B8%D1%8F", "text": "Турция отхвърли плановете на САЩ да образуват т.н. \"Гранични сили за сигурност\" (FSF) в Сирия, като опит да се създаде терористична армия, и има за цел да ги смаже, преди това да е приключило. Това заяви президентът на страната Реджеп Тайип Ердоган.   \"Страната, която наричаме съюзник, настоява за формиране на армия на терора по нашите граници. Каква може да бъде нейната цел, ако не Турция?\" попита Ердоган по време на реч в Анкара. \"Нашата мисия е да я удушим преди да се роди\", каза турският президент, цитиран от Ройтерс.   В това отношение коалицията, водена от Съединените щати е декларирала намеренията си около новата военна сила в арабската страна. Сред тях се споменава \"избягване на възобновяването на терористите от ИД, за да се позволи на сирийския народ да създаде местно, представително и ефективно правителство и да възстанови своята земя\".   Функциите на FSF, които работят под ръководството на сирийските демократичните сили (FDS), включват осигуряване на контролно-пропускателни пунктове и деактивиране на самоделни взривни устройства \"със същия професионализъм, с които FDS освободи значителна част от източна Сирия \", казват военните.   Очаква се около 30 000 войници да съставят FSF през следващите няколко години, 15 000 от тях \"ветерани\", които скоро ще се присъединят към редиците. Коалицията добавя, че граничните сили ще бъдат разположени \"по границите на зоните, контролирани от ИУРС, които включват части от долината на Ефрат и международни граници на изток и на север\".   Границата по поречието на река Ефрат ефективно разделя страната на две части, едната предимно кюрдска, която Дамаск квалифицира като нарушение на суверенитета. Историкът Сезар Видал посочва, че това не е първият случай, в който САЩ играят \"кюрдската карта\", което в този случай заплашва да отслаби положението на турския президент като част от настоящата политика на САЩ.   Видал казва, че онези, които подкрепят тази \"намеса\" са предназначени да замъглят триумфа на сирийския президент Башар Асад и Русия срещу ислямския тероризъм. Начинът да се постигне това, според историка, е \"да се увеличат въоръжените контингенти, които се противопоставят на Асад\".", "date": "2018.01.17", "title": "Ердоган обеща да \"удуши\" новата гранична \"терористична армия\", подкрепена от Съединените щати в Сирия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377531-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0-%D0%BD%D0%B0-%D0%BC%D0%B2%D1%80-%D0%B5-%D0%BF%D1%80%D0%B5%D1%84%D0%B8%D0%BD%D0%B0%D0%BD%D1%81%D0%B8%D1%80%D0%B0%D0%BD%D0%B0", "text": "\"Системата на сигурността е префинансирана. Като дял от БВП и в бюджетните разходи, ние сме на първо място в ЕС. Бюджетът на МВР е 1 млрд. и 296 млн. лв. – това е много повече от бюджета за култура, спорт, наука взети заедно\", каза председателят на управителния съвет на Асоциацията на индустриалния капитал Васил Велев. Той допълни още, че има много полуистини за МВР. \"Например, те взимат 20 заплати при пенсиониране, отпуската им е два месеца, а за останалите 1 месец. Освен заплатата за длъжност, има и за звание, има други доплащания, които се умълчават\", категоричен е той. \"Да се увеличават тези разходи без да се правят реформи е погрешна тактика и практика, още по-малко пък 11 дни след започването на изпълнението на новия бюджет\", категоричен е Велев. По думите му заплатите в МВР също не са толкова ниски, колкото казват хората от системата, защото техният размер се съотнася към размера на останалите заплати в страната. \"По численост отново сме на първо място в ЕС\", коментира Велев. \"Знаете ли, че в бюджета на МВР под 2% са отделени за капиталовите разходи? Цялата тази сума отива за издръжката на системата – няма пари, отделени за инвестиции. То е пренаселено това учреждение\", категоричен е Велев. \"Вместо да направят нужните реформи и преструктуриране, едната част от състава протестира\", допълни Велев.", "date": "2018.01.17", "title": "Системата на МВР е префинансирана"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/377532-%D0%B0%D0%BF%D0%B8-%D1%81-352-%D0%BC%D0%B8%D0%BB%D0%B8%D0%BE%D0%BD%D0%B0-%D0%BE%D1%82-%D0%B2%D0%B8%D0%BD%D0%B5%D1%82%D0%BA%D0%B8", "text": "Начислените приходи от винетки през 2017 година са в размер на близо 352 млн. лева, отчете Агенция \"Пътна инфраструктура\" (АПИ), като това представлява повишение на приходите с 25 млн. лева спрямо година по-рано. Приходите от продажбата на различните видове стикери за леки автомобили са за 249 млн. лева, а от винетките за камиони над 3,5 тона са за 103 млн. лева. АПИ отбелязва, че най-голям дял при приходи от винетките за леки автомобили имат годишните - от близо 186 млн. лева, следвани от седмичните - за малко над 43 млн. лева и месечните - за малко под 20 млн. лева. Според агенцията, от пускането в разпространителската мрежа на винетките за 2018 година (на 22-ри декември 2017-а) до сега са продадени 284 хил. стикера за над 22,5 млн. лева. От тях на Дирекция \"Социално подпомагане\" са предоставени около 117 хил. броя годишни винетки за леки автомобили на стойност 11,378 млн.лева, който са за сметка на АПИ. Най-търсените винетки за настоящата година от шофьори на леки автомобили до момента са годишните - 188,4 хил. броя, следват седмичните - 44,372 хил. броя, месечните - 5,792 хил. броя и и тримесечните - 813 броя. От агенция посочват, че за трета поредна година цените на всички винетки за леки автомобили остават непроменени. Годишната е 97 лв., месечната 30 лв., а седмичната 15 лв. От тази година за първи път има и тримесечна винетка за леките коли с цена от 54 лева. Тя ще позволи на хората, които карат автомобилите си предимно през лятото, или по време на по-дълга отпуска, или пък не живеят постоянно в страната, за да използват по-краткосрочен стикер. За първи път годишната винетка за всички превозни средства важи за срок от една година от датата на нейното закупуване, допълва АПИ и напомня, че годишните винетки за 2017-а година са валидни до 31-ви януари 2018 година. С оглед на това АПИ съветва потребителите да закупят нов годишен стикер преди изтичане на валидността на стария.", "date": "2018.01.17", "title": "АПИ с 352 милиона от винетки"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/377533-%D0%B2%D1%8A%D0%B7%D1%85%D0%BE%D0%B4-%D0%BD%D0%B0-%D0%B4%D0%B0%D1%83-%D0%B4%D0%B6%D0%BE%D0%BD%D1%81", "text": "При старта на търговията на \"Уолстрийт\" във вторник индексът на сините чипове DJIA успя да поскъпне за пръв път в историята над поредната психологическа бариера, този път в нивото от 26 000 пункта, като в същото време и останалите основни фондови индекси бележат поредни рекордни върхове. Индексът DJIA нараства с 1,04%, или с цели 270 пункта, към нов исторически връх от 26 069 пункта, завладявайки поредната психологическа бариера. Това става факт само седем работни дни, след като индексът на сините чипове успя да преодолее нивото от 25 000 пункта (на 4-ти януари) и след дългия уикенд за американските пазари на акции поради вчерашния официалния празник за Деня на Мартин Лутър Кинг. С днешното поскъпване над 26 000 пункта, индексът DJIA постави и нов рекорд по най-скоростно в историята негово нарастване с 1000 пункта, след като предходният рекорд беше поставен в началото на януари, когато за преодоляване на бариерата от 25 000 пункта бяха необходими 23 работни дни (от предходната бариера в 24 000 пункта) В началото на днешната търговия широкият индекс S&P500 нараства с 0,66% към нов исторически връх от 2808 пункта, а технологичният индекс Nasdaq Composite - с 0,75% към рекорден връх от 7330 пункта. Подкрепа за днешното поредно възходящо движение на пазарите на акции на \"Уолстрийт\" оказват силни финансови резултати за последното тримесечие на водещите фирми като компанията за здравно застраховане UnitedHealth Group Inc. и голямата банка Citigroup Inc. Акциите на UnitedHealth поскъпват с 2,49%, а на Citigroup - с над един процент. На другия полюс са акциите на General Electric Co., които се понижават с 3,41%, след като конгломератът отбеляза, че прегледът на застрахователния портфейл на GE Capital ще доведе до такси в размер на 6,2 млрд. долара след облагане с данъци през четвъртото тримесечие на миналата година. Трябва да се има предвид, че и Citigroup отчете загуби за 18,3 млрд. долара през последното тримесечие, тъй като приходи ѝ са били заличени от такси за 22 млрд. долара, свързана с новите данъчни разпоредби, които влязоха в сила от началото на 2018-а година. Подобни загуби записа и друга водеща банка - JP Morgan Chase при представяне на финансовия си отчет през миналата седмица. Според редица анализатори и икономисти обаче, това представляват \"счетоводни трикове\" за отчитане на големи по размер загуби в края на всеки предходен данъчен режим (на по-високи данъци), така че компаниите да изтеглят печалбите си за новия данъчен режим, който през 2018-а година ще бъде при доста по-ниски данъчни ставки.", "date": "2018.01.17", "title": "Възход на Дау Джонс"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377534-%D0%B4%D0%B5%D0%B1%D0%B0%D1%82-%D0%B7%D0%B0-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F-%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0", "text": "  Националният съвет на БСП реши обаче партията да не подкрепия конвенцията, но да инициира промени в законодателството и конкретни мерки срещу насилието над жени. Междувременно след споровете около различни понятия като „трети пол”, по инициатива на кабинета се подготвя нов превод на български на стратегическия документ.", "date": "2018.01.17", "title": "Дебат за Истанбулската конвенция в парламента"}
{"url": "http://www.classa.bg/%D1%81%D0%B2%D1%8F%D1%82/item/377526-%D1%8F%D0%BF%D0%BE%D0%BD%D0%B8%D1%8F-%D1%81%D0%B5-%D0%BF%D0%BE%D0%B4%D0%B3%D0%BE%D1%82%D0%B2%D1%8F-%D0%B4%D0%B0-%D0%B5%D0%B2%D0%B0%D0%BA%D1%83%D0%B8%D1%80%D0%B0-%D1%81%D0%B2%D0%BE%D0%B8%D1%82%D0%B5-%D0%B3%D1%80%D0%B0%D0%B6%D0%B4%D0%B0%D0%BD%D0%B8-%D0%BE%D1%82-%D1%8E%D0%B6%D0%BD%D0%B0-%D0%BA%D0%BE%D1%80%D0%B5%D1%8F-%D0%B2-%D1%81%D0%BB%D1%83%D1%87%D0%B0%D0%B9-%D0%BD%D0%B0-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D0%B5-%D0%BE%D1%82-%D1%81%D1%82%D1%80%D0%B0%D0%BD%D0%B0-%D0%BD%D0%B0-%D0%BF%D1%85%D0%B5%D0%BD%D1%8F%D0%BD", "text": "Японското правителство е започнало да разглежда план за евакуация на японски и американски граждани от Южна Корея по морски път до остров Цушима, в случай на \"извънредна ситуация\" на Корейския полуостров, съобщава вестник Йомиури, позовавайки се на многобройни правителствени източници. Планът се разработва за случай, че летището в Сеул е блокирано или е извън експлоатация в рамките на извънредна ситуация, в случай на нападение от Северна Корея. В този случай гражданите на Япония и САЩ, които са в Южна Корея, ще бъдат евакуирани до пристанище Бусан (в крайната югоизточната част на страната), а от там на кораби на Японските сили за самоотбрана до японския остров Цушима. По-късно те ще бъдат прехвърлени на остров Кюшу. Но след събитията от Втората световна война правителството на Южна Корея забранява на японските военни кораби да навлизат в техните пристанища. Поради тази причина се разглежда възможността да се завърже японският кораб за американски кораб, който като партньор на двете азиатски държави може да стане един вид посредник в евакуацията. Според вестника, планът вече е преминал определен етап: делегация от държавни служители е изпратена в Цушима да се запознае с възможностите на острова за настаняване на бежанци. В момента в Република Корея има повече от 200 000 американци и около 60 000 японци.", "date": "2018.01.17", "title": "Япония се подготвя да евакуира своите граждани от Южна Корея в случай на нападение от страна на Пхенян"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/377521-%D0%B2%D1%81%D0%B5-%D0%BD%D1%8F%D0%BA%D0%BE%D0%B3%D0%B0-%D1%89%D0%B5-%D0%B7%D0%B0%D0%B4%D1%83%D1%85%D0%B0-%D0%B2%D1%8F%D1%82%D1%8A%D1%80", "text": "В България много обичаме да изпробваме неща, които вече се правят в други държави. Друго си е да кажеш, че така го правят в ... изберете си място, което ви е на сърцето. Че въздухът в София е мръсен, вече знаят и децата.     Кислород,   въглерод,   противогаз! маска!   Всичко е мръсно!!!   И да го обърнем съвсем на пародия.   И така, събра се Столичният общински съвет и погледна на Запад.       Запад, Запад, колко да е Запад - говорим за Скопие. Градът е в ТОП 10 на най-мръсния въздух в Европа и там местната власт е решила в дните с особено замърсяване транспортът да е безплатен. Софиянци, разбира се, сме повече габровци, отколкото скопчани и не можем да проявим такава излишна щедрост, затова вместо безплатен транспорт ще се мисли за \"зелен билет\" за левче.   По-веселата част в мерките за София обаче е, че центърът ще бъде ограничаван по дни за коли с четни, респ. с нечетни номера.     Какъв по-добър аргумент за хората с приличен доход за още един семеен автомобил с четен/нечетен номер, ако алтернативата ще е да се возят в градския транспорт? Тоест, рискът е колите не просто да намалеят, а да се увеличат.   Защото да си признаем, най-малкият проблем на градския транспорт в София е, че е скъп. И много ни е интересно жителите на престижните квартали Витоша и Манастирски ливади, в който точно автобус да продупчат зеленото билетче? Но най-абсурдната част в обявените мерки е, че отговорните институции не дават вид да им е ясно защо въздухът е мръсен, освен поради липсата на вятър и... международното положение, разбира се, което винаги може да се вкара като фактор.     Друг момент, за който общината си затваря очите, нарочно или не, е, че по празниците в българската столица автомобили почти не бяха останали, а въздухът беше по-мръсен и от час пик в делничен ден.   Отделно защо ще затваряме центъра при положение, че най-завишените норми на замърсяване с фини прахови частици се отчитат в \"Павлово\", \"Красно село\" и \"Надежда\"? Жокер за хората от провинцията защо точно в \"Красно село\" и \"Павлово\" е мръсен въздухът - може би защото там тече строеж на лъч от третия метродиаметър?   И въобще строежите в София към момента не ги отчитаме за фактор. Впрочем, да сте видели друга държава, в която камион да пренася в каросерията си пясък без да е покрит с нещо?   И накрая стигаме до печките на твърдо гориво, които очевидно са най-големият фактор. От Столична община се похвалиха, че са иззели от домакинства 3400 стари гуми, за да не могат те да бъдат изгорени. Познайте кой гори гуми и това не е центърът на София!     Не е ли по-работеща мярка да се вдигнат данъците за автомобилите, които нямат екологичен стандарт Евро 4 и нагоре? Или това губи много гласове на избори?   Въобще в момента всички опити, мерки и предложения изглеждат временни - колкото да кажем, че правим нещо. А то вятърът все ще духне някога.", "date": "2018.01.17", "title": "Все някога ще задуха вятър"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/377522-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%B2%D1%80%D1%8A%D1%89%D0%B0%D0%BC-%D0%B5%D1%80%D0%B0%D1%82%D0%B0-%D0%B6%D0%B0%D0%BD-%D0%B2%D0%B8%D0%B4%D0%B5%D0%BD%D0%BE%D0%B2", "text": "Точно така се получава, съдейки по един ключов показател за здравословното състояние на икономиката, а именно НЕТНИЯ ИЗНОС НА ЕЛЕКТРОЕНЕРГИЯ от страната ни към съседите. По данните на Електроенергийния системен оператор (ЕСО) за първите ДВЕ СЕДМИЦИ на 2018-та години ситуацията е повече от катастрофална. Започваме да разглеждаме “картинката” отзад напред (за по-добър преглед и прочит кликнете с мишката върху снимката):         НЕТЕН ИЗНОС представлява разликата между червените и зелените стълбчета, а по-точно техните стойности. Данните за 2017-та г. са приблизителни, заради забавено подаване на данните за ноември и декември от НСИ. Въпреки това отклонението е незначително, а НЕТНИЯ ИЗНОС е известен и е малко над 5,5 ТВт.ч, по последната за годината справка на ЕСО.     А сега да видим втората за 2018-та г. седмична справка на ЕСО, от вчера:          ", "date": "2018.01.17", "title": "Бойко Борисов: Връщам ерата Жан Виденов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377523-%D0%B1%D1%81%D0%BF-%D0%B8%D1%81%D0%BA%D0%B0-%D0%B4%D0%B0-%D0%B1%D1%8A%D0%B4%D0%B5-%D1%80%D0%B0%D0%B7%D1%81%D0%B5%D0%BA%D1%80%D0%B5%D1%82%D0%B5%D0%BD-%D0%B4%D0%BE%D0%BA%D0%BB%D0%B0%D0%B4-%D0%BD%D0%B0-%D0%B4%D0%B0%D0%BD%D1%81-%D0%B7%D0%B0-%D1%81%D1%8A%D0%B1%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%B0%D0%BA%D1%86%D0%B8%D0%B7%D0%B8", "text": "    „В навечерието на внасянето на вота на недоверие многократно се задава въпросът имаме ли основание за внасянето на този вот на недоверие“, коментира той. По думите му БСП непрекъснато е настоявала и е поставяла въпроса за сивата икономика и контрабандата.   „Искам да припомня, че ноември месец в българския парламент беше проведено закрито заседание, на което бяха изслушани всички служби и приходни агенции в страната и включително главния прокурор, на което бяха изнесени данни относно слабостите на Българска акцизна централизирана информационна система (БАЦИС). Бяха похарчени милиони левове за въвеждането на тази информационна система. Голямата идея, която имаше бе да свърже онлайн всички лица, задължени по Закона за акцизите и данъчните складове, така че да може в реално време да бъде осъществяван обмен на информация на вход и изход на движението на горивата“, коментира Жельо Бойчев. Според него се е оказало, че има редица пропуски в работата на тази система, които по същество я обезсмислят.   „Стана ясно, че постановлението от проверката на прокуратурата и доклада на ДАНС относно работата на тази информационна система- от август 2016 г. е бил изпратен доклад до Бойко Борисов. Затова ние многократно поставихме въпроса към г-н Борисов какви мерки е предприела държавата, за да отговори на тези слабости и как интересът на страната е защитен“, допълни Бойчев.    По думите му до момента премиерът бяга от отговорност. „Поискахме постановлението на прокуратурата и докладът на ДАНС да бъде предоставен в секретно деловодство на Народното събрание“, заяви Бойчев и уточни, че е имал възможност да се запознае с него. „Ако той бъде прочетен от вас никой няма да зададе въпроса имаме ли основание за вот на недоверие“, обърна се към представителите на медиите Бойчев. Според него в доклада става въпрос за приходи, които не са събрани от българската държава – стотици милиони левове.   Големият въпрос е имат ли връзка слабостите в работата на Акцизната информационна система с убийството на данъчния служител, бе друг въпрос, поставен от Жельо Бойчев.   Бойчев припомни, че убитият данъчен служител е отговарял за фискалния контрол на стоки с голям риск.", "date": "2018.01.17", "title": "БСП иска да бъде разсекретен доклад на ДАНС за събирането на акцизи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377524-%D0%BE%D0%B1%D1%89%D0%B8%D0%BD%D0%B0%D1%82%D0%B0-%D0%B8%D1%81%D0%BA%D0%B0-%D0%BF%D1%80%D0%BE%D0%BC%D1%8F%D0%BD%D0%B0-%D0%BD%D0%B0-%D0%BA%D0%BE%D0%BD%D1%86%D0%B5%D1%81%D0%B8%D1%8F%D1%82%D0%B0-%D0%BD%D0%B0-%D1%81%D0%BE%D1%84-%D0%B2%D0%BE%D0%B4%D0%B0", "text": "Столичната община предлага промяна в концесионния договор за Софийска вода. С нея се въвежда задължение концесионерът да направи инвестиции за 200 млн. лева за периода от 2017 – 2021 г. и още минимум 165 млн.лв до края на концесията 2025 г. Това съобщи Елен Герджиков – председател на Столичния общински съвет. Напомняме, че СО е акционер в дружеството концесионер.     С промените то ще се задължава да изплати всички свои заеми до 2021 г., което е и краят на регулаторния период. Задълженията на Софийска вода са 100 млн. лева.   До момента те не са обслужвани. Покривани са само лихвите по главницата. Неизпълнението на това задължение мигновено ще води до възможност за еднократно прекратяване от страна на Столична община на концесията.   Заемът ще бъдат рефинансиран от страна на концесионера с цел намаляване на лихвения процент от 5,2% на 1,35%.   Само от този акт се спестяват минимум 6 млн. лева, които ще влязат като допълнителни инвестиции за поддържане и обновяване на водната инфраструктура от дружеството. Въвежда се инвестиционен ангажимент от 1,5 млн. годишно за ВиК проекти от обществен интерес, посочени от Столична община.   Договорено е нормата на възвръщаемост от 17%, за периода 2021-2025 да отпадне, а след този период да се определя от Комисията за енергийно и водно регулиране (КЕВР).   В подписания концесионен договор не се третира начинът, който трябва да става обратното предаване на активите. Сега се предлага с анекс да се договорят начините на връщане на активите в края на концесията. Анексът към 2022 г. трябва да факт, стана ясно от думите на Герджиков.   Всички бази данни на концесионера ще бъдат предадени при края на концесионния договор. Споразумението не третира промяна на цената на водата.   Промените ще бъдат представени за приемане на заседание на СОС на 25 януари, допълни Герджиков.", "date": "2018.01.17", "title": "Общината иска промяна на концесията на Соф.вода"}
{"url": "http://www.classa.bg/%D1%81%D0%B2%D1%8F%D1%82/item/377525-%D0%BF%D1%80%D0%BE%D0%B4%D0%B0%D0%B2%D0%B0%D1%82-%D1%8F%D1%85%D1%82%D0%B0%D1%82%D0%B0-%D0%BD%D0%B0-%D1%81%D1%82%D0%B0%D0%BB%D0%B8%D0%BD-%D0%B7%D0%B0-350-000-%D0%B4%D0%BE%D0%BB%D0%B0%D1%80%D0%B0", "text": "Речна корабна компания в Москва е предложила за продажба моторен кораб Максим Горки, по-известен като \"Яхтата на Сталин\", на стойност около 20 милиона рубли (малко над $ 350 000), пише вестник Комерсант.   Корабната компания е взела решение да се отърве от митичния кораб поради високата цена на поддръжката. Максим Горки е построен през 1934 г. със специална цел: да служи като личен кораб на съветския лидер Йосиф Сталин. Корабът, дълъг 69 метра и широк 13 метра, може да достигне скорост над 30 километра в час.   Въпреки че този кораб е известен като яхтата на Сталин, няма документи, които потвърждават, че всъщност е бил използван като място за почивка от тогавашния генерален секретар на Съветския съюз. Въпреки че е известно, че в различно време лодката е била използвана от други лидери на Съветската комунистическа партия.   В началото на 2000 г. Максим Горки претърпя редица модернизации. Наред с други неща, той получи нова двигателна и навигационна система. По-късно се използва като кораб за банкети и екскурзии с капацитет от 130 пътници и екипаж от 19 души. От 2014 г. обаче се използва изключително като кораб-ресторант.   Републиканската корабоплавателна компания Москва очаква да завърши продажбата на яхтата на Сталин до края на първото тримесечие на тази година, а една от заинтересованите е корабна компания от Азербайджан.", "date": "2018.01.17", "title": "Продават яхтата на Сталин за 350 000 долара"}
{"url": "http://www.classa.bg/%D1%81%D0%B2%D1%8F%D1%82/item/377517-%D0%BD%D0%B0-%D1%8E%D0%B3-%D1%81%D1%82%D0%B0%D0%B2%D0%B0-%D0%BD%D0%B0%D0%BF%D0%B5%D1%87%D0%B5%D0%BD%D0%BE-%D0%BD%D0%B8%D0%B5-%D1%81%D0%BC%D0%B5-%D0%B1%D0%B5%D0%B7-%D0%B0%D1%80%D0%BC%D0%B8%D1%8F,-%D0%BD%D0%BE-%D1%81%D1%82%D1%80%D0%BE%D0%B8%D0%BC-%D0%B4%D0%B6%D0%B0%D0%BC%D0%B8%D0%B8", "text": "    Турция настоява Русия и Иран да изпълнят задълженията си и да предотвратят ударите на сирийските правителствени сили в провинцията Идлиб, съобщава “Ройтерс”.  Чавушоглу коментира, че отношенията със Съединените щати са най-засегнати от отказа на Вашингтон да екстрадира Гюлен и предоставянето на оръжия за кюрдските бойци.    Влошените отношения между Турция и САЩ са коментирани и от президента Реджеп Тайип Ердоган, който порица казуса с осъдения турски банков директор в САЩ, като “политически опит за преврат” и съвместен опит на ЦРУ и ФБР да подкопаят Анкара.  Пред “Анадолу” той обяснява, че отношенията между двата съюзника в НАТО могат да се влошат, ако Вашингтон не коригира грешките си.   Вчера САЩ са признали факта за създаване на армия на терористите на турската граница,(САЩ обучават бойци на „Сирийските демократични сили“ за преобразуването им в гранична полиция/армия, пише Фокус).  Днес Ердоган подчерта, че целта на Анкара е „смазване на този опит в зародиш“.  Според неговите думи, Турция е осведомена за двуличието и подлостта на терористите, които трябва да бъдат включени в състава на армията, която в момента САЩ създават в Сирия. „Това 30-хилядно формирование, което Вашингтон планира да създаде, трябва да се нарича „армия на вероломните предатели“.   Ердоган анонсира завършването на подготовката за нова антитерористична операция в Сирия, предава Anadolu Agency, за унищожаване на американските военни формирования.  “Операцията в приграничния с Турция сирийски район Африн може да започне всяка минута“, заяви Ердоган.  Според думите на турския лидер, Въоръжените сили на Турция „бързо“ ще закрият темата за Африн и Манбидж-кюрдски региони в северозападна Сирия.  Президентът призова всички дружествени страни и съюзници на Турция да не излизат на пътя на Анкара в нейната борба с терористите и убийците. „В противен случай Турция не отговаря за възможните последствия. Свалете знамената на своите страни от районите на дислокация на терористите, докато не ни се е наложило да ви ги предадем лично. Откъснете нашивките на вашите армии от униформите на терористите, докато не ни се е наложило да заровим в земята тези, които стоят в една редица с екстремистите“, подчерта турският лидер.  Ердоган напомни, че ВС на Турция продължават да нанасят удари по обекти на терористите в Северна Сирия. „Нямаме намерение да седим със скръстени ръце, в чакане някой друг да унищожи терористите вместо нас. Анкара препоръча на Вашингтон да пресече дейността на терористичните организации.  ", "date": "2018.01.17", "title": "На юг става напечено. Ние сме без армия, но строим джамии"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377518-%D1%87%D0%B5%D1%81%D1%82%D0%B8%D1%82-%D0%B0%D0%BD%D1%82%D0%BE%D0%BD%D0%BE%D0%B2%D0%B4%D0%B5%D0%BD", "text": "Православната църква почита днес паметта на Преподобния Антоний Велики, празникът е наричан от народа Антоновден. Антоний Велики е роден около 251 г. в село близо до Йераклеопол, което се намира в Среден Египет, в семейството на заможни и благочестиви родители.   На 18 годишна възраст младия Антоний остава сирак. Две години по-късно по примера на първите светци мъченици и той раздава своето имущество на бедните.     Според житиеписеца му Атанасий Александрийски светецът прекарва 20 години при пълно усамотение в една изоставена постройка в пустинята. При него идват болни и страдащи хора,с които беседва с часове. Като изтичат тези двайсет години Св. Антоний се заселва в Писпир, който се намира на 30 км. от р. Нил. Неговият живот минава в молитва и проповед.   На 104 години Антоний излиза в открит диспут с привържениците на арианското учение и ги побеждава. Успехът му е наречен тържество на християнството.   Доживява до дълбока старост. Светецът умира на 105г. възраст на 17. І. 356г. Погребан е на тайно място. По-късно мощите му са открити и тържествено пренесени във Виена.   В народния календар Антоновден се празнува за предпазване от болести.   На този ден жените не предат, не плетат, не варят боб и леща, за да не разсърдят чумата, шарката и \"синята пъпка\". Специално омесени за празника содени питки, намазани с петмез, се раздават на близки и съседи за здраве.    Старите българи си представяли, че живеят двама братя близнаци, ковачите Андон и Атанас, които първи изобретяват ковашките клещи. Затова Антоновден и Атанасовден (на 18 януари) са един след друг и се честват като празници на ковачи, железари, ножари, налбанти.   Но на някои места се среща и варианта майстор и калфа. В много от древните религии е засвидетелствано божество, което е изобразявано като ковач. Обикновено хората, които го практикували в древността са шаманите ( жреците ). Те играели важна роля в древните общества.   Поради тази причина и Свети Антоний се счита за покровител на майсторите ковачи. Ковачеството е занаят, който има древен произход и в миналото е бил много разпространен по нашите земи.   В народния светоглед на българите Свети Антоний и Свети Атанас са тясно свързани - счита се, че са двама братя-ковачи. В Поповско празниците им се означават с общото название сладки и медени; а в Пиринско се вярва, че всички болести се събират на Антоновден, а на следващия - Атанасовден тръгват по хората.   В Разградско, където празникът е известен и като Лелинден заради табуираното име на болестта - леля, има обичай две медени питки да се дават на съседи, а третата остава на тавана за чумата - \"за лелята\", за \"боля̀та\".  ", "date": "2018.01.17", "title": "Честит Антоновден!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377519-17-%D1%8F%D0%BD%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "49 г. пр.н.е. - Рим е бил опразнен заради настъпващите от север легиони на Юлий Цезар.     395 г. - Римската империя е поделена между синовете на император Теодосий I на Източна с владетел Аркадий и Западна с владетел Флавий Хонорий.   1562 г. - Във Франция са легализирани хугенотите.   1605 г. - Излиза първото издание на „Дон Кихот\" от Сервантес.   1718 г. - Огромно свлачище унищожава село Лойкербад в Швейцария, при което загиват 56 души.   1733 г. - Английският капитан Джеймс Кук става първият мореплавател, пресякъл южния полярен кръг.   1765 г. - Братът на Паисий Хилендарски Лаврентий подарява бащината си къща в Банско за метох на Хилендарския манастир.   1775 г. - За пръв път е поставена пиесата „Съперници\" на Ричард Шеридан.   1793 г. - Конвентът на Франция гласува да бъде екзекутиран крал Луи XVI.   1819 г. - Симон Боливар обявява Колумбия за самостоятелна република.   1852 г. - Великобритания признава независимостта на Трансваал - провинция в Южна Африка.   1878 г. - Руско-турска война (1877-1878): Битката при Пловдив открива пътя за руско настъпление към Цариград. Освободени са Ямбол и Сливен.   1917 г. - САЩ купуват от Дания Вирджинските острови за 25 млн. долара.   1919 г. - В Месинския пролив потъва френският кораб Chaonia, загиват 460 пътници и екипаж.   1945 г. - Втората световна война: Червената армия влиза във Варшава.   1959 г. - Извършена е реформа на административното разделение на България - разформировани са административните окръзи и околии и да се създадени 30 нови административно-икономически окръзи, които по-късно стават 28.   1966 г. - Американски самолет загубва до бреговете на Испания четири водородни бомби.   1969 г. - Бийтълс пускат на пазара албума си Yellow Submarine - Жълта подводница.   1973 г. - Фердинанд Маркос става пожизнен президент на Филипините.   1983 г. - Нигерия експулсира над 2 милиона имигранти, най-вече от Гана.   1991 г. - След смъртта на баща си Олаф V, Харалд V става крал на Норвегия.   1995 г. - Земетресение в Кобе, Япония, с магнитуд 7,3 по скалата на Рихтер причинява огромни материални щети и убива 6 433 души.   2003 г. - В Черно море, близо до българското крайбрежие, е открит кораб, останал на дъното 2400 години.  ", "date": "2018.01.17", "title": "17 януари, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/377520-%D0%B4%D0%B0-%D0%B0%D0%BF%D0%BB%D0%BE%D0%B4%D0%B8%D1%80%D0%B0%D1%88-%D1%82%D1%83%D1%81%D0%BA-%D0%B8-%D0%B4%D0%B0-%D0%B7%D0%B0%D0%B1%D1%80%D0%B0%D0%B2%D0%B8%D1%88-%D0%BC%D0%B0%D0%B9%D1%87%D0%B8%D0%BD%D0%BE%D1%82%D0%BE-%D1%81%D0%B8-%D0%BC%D0%BB%D1%8F%D0%BA%D0%BE", "text": "  През изминалото лято видях и усетих нещо, което ме потресе и което в нормалните страни говори за ниска степен на възприемане на нещата, меко казано..  Видях как “патриотизмът” е обрасъл моята страна, медиите, проявите от най-различно естество, книгите, филмите, всичко…  Навсякъде се вееха знамена, свистяха саби, падаха разсечени вражи глави, за предпочитане турски, вееха се и забрадки, и потури, калпаци се удряха в земята…   Най-смешни ми бяха ония абитуриенти, които отидоха на бала си в народни носии, но веднага след като влязоха в луксозния ресторант, ги смениха в тоалетната с модерните си дрешки…   Бях шокиран от тази елементарна показност!  Но когато видях как пишещи се надпреварват да издават романи в луксозни обвивки, но с исторически сюжети, в които винаги побеждава българинът, в които той с лекота сече вражите глави, аз усетих, че нещата вече са доста дълбоки…  Че май за никаква идентичност не става дума.   И ето - фанфарната вечер по повод откриването на Европредседателството …  Подгретите с чаша вино още от една “уникална” шатра пред Народния театър гости така подеха от трибуната “патриотичния” възторг, че …  Няма съмнение - скъпоплатените сътрудници на Туск и Юнкер си бяха добре свършили работата. Те бяха проучили и напипали “пулса” на днешния българин.  Затова и в речите им нямаше и помен от проблем, а само хвалебствия, някои от които и много елементарни, както тези за силата на Борисов.  Единствен Таняни се опита да каже за някои проблеми. И затова той мина незабелязано…  Докато първите двама дръпнаха “патриотичната” струна.  Особено умело я дръпна Труск.  И ревът на българина не закъсня - браво, Туск! Истински мъж, истински лидер…  Какви хвалебствия, какви суперлативи събра полякът.   Защото прочел на български няколко думи.  Защото прочел куплет от известно стихотворение. Но, забележете, без един куплет, който хич не е …”патриотичен”.  Защото прочел, че българите не сме губели битка. Но забрави да продължи, че не сме печелили война…  Защото каза, че сме голяма работа.  Но не каза и думичка за ниските заплати и геноцидните пенсии… И за това, че и в неговата страна ни наричат “бедняците на Европа”…  Защото каза, че Бойко можел да победи всеки тракийски войн, демек и Спартак.  Но забрави да каже, че Бойко вече 10 години е премиер на най-бедната и корумпирана в Европа страна…И не е победил дори и частица от онова, което са победили други премиери за много по-малко време - в Румъния, да речем…   Но не за речта пиша толкова този текст.   А за ужаса, които изпитах, когато четях и слушах суперлативите по адрес на поляка от страна на хора, които аз уважавах до този момент заради техния порив към критичност, тоест порив към свобода.  Изведнъж ги видях в друга светлина.  В светлината на ония, “патриотите”…  И си рекох - заразата е прояла почти всички и всичко е моята страна.  Щом няколко неумели, но “патриотично” поднесени думи могат да взривят и  у иначе стойностни хора подобен възторг, значи нещата вече са безнадеждни.  И такива като мен вечни критикари, такива “изменници”, не да нужни на българите, те нямат място в кохортата на плуващата в доволство и “стабилност” българска днешна действителност.  Да, колко малко му е нужно на наивния българин!  Кажи му, че е велик, и останалото няма значение…  Да, няма значение, че майка му и баща му оцеляват с 50-100 евро на месец.  Докато този Туск и тези около него получават и живеят с 300-400 пъти по-голяма заплата…  Да, това няма никакво значение за “патриотите” български.  Които веят знамената. И се тупат в гърдите, че няма други като тях, които да обичат така България! И че тя, моята, твоята, нашата родина, е тяхна, само тяхна!  А всъщност тези жалки тарикати са забравили най-ценното нещо на света - дъха на майчиното мляко…", "date": "2018.01.17", "title": "Да аплодираш Туск и да забравиш майчиното си мляко"}
{"url": "http://www.classa.bg/%D1%81%D0%B2%D1%8F%D1%82/item/377514-%D1%81%D0%BF%D0%BE%D1%80%D0%BE%D0%B2%D0%B5-%D0%B2-%D0%B5%D0%B2%D1%80%D0%BE%D0%BF%D0%B0-%D0%BA%D0%BE%D0%BB%D0%BA%D0%BE-%D1%87%D0%B0%D1%81%D0%B0-%D1%81%D0%B5%D0%B4%D0%BC%D0%B8%D1%87%D0%BD%D0%BE-%D0%B4%D0%B0-%D1%80%D0%B0%D0%B1%D0%BE%D1%82%D0%B8%D0%BC", "text": "Германският синдикат И Ге Метал (IG Metall) води битка с работодателите, за да намали, при определени условия, работната седмица до 28 часа в металургичния сектор. По този повод във вторник Франс прес прави преглед на работното време в редица страни в Европа.   Във Франция продължителността на работното време, определена от закона, над която часовете се смятат за допълнителни, е 35 часа, но в повечето страни тя е 40 часа.     Така е в Италия, Полша, Австрия и Испания. По време на кризата обаче бяха сключени временни споразумения в някои испански компании и то най-вече в автомобилостроителния сектор, за да се намали броят на работните часове с цел пък да се избегнат уволнения. В Полша в трудовия договор може да се включи клауза за трудова седмица над 48 часа, както е например в сектора на здравеопазването, където има недостиг на лекари.     В някои страни обаче продължителността на работното време не е определено със специален закон. Така е в Германия и във Финландия, където браншовите организации решават този въпрос.     Във Великобритания законът определя само максималната продължителност на работната седмица от 48 часа от 1998 година. При все това може да се работи и повече, ако служителят го иска, или пък ако работодателят настоява (в този случай работникът има правото да откаже). Превишаване не може да има в определени сектори (авиокомпаниите, флота или в някои сектори на пътния транспорт). За работещите, които са под 18 години, таванът е сведен до 40 часа седмично. Работната седмица от 48 часа е максимумът, определен от Брюксел (има и изключения). Тази продължителност на работната седмица и максималните допустими тавани не отразяват действителната работна седмица, която може да подхранва обществения дебат в различни страни.   Във Великобритания законът не предвижда допълнителни часове, но компанията или колективният трудов договор могат да направят това. В Германия и в Италия в колективния трудов договор се определя и заплащането им. Във Франция освобождаването от данъци на възнагражденията за допълнителни часове, което бе въведено между 2007 и 2012-а, бе премахнато по време на управлението на президента Франсоа Оланд. Сегашният държавен глава Еманюел Макрон не е предвидил в програмата си планове да върне тази практика. Той обаче обеща да има освобождаване от данъци на социалните вноски по тези допълнителни часове, което бе в сила и по време на управлението на Никола Саркози.   В Австрия имаше дебат. Само че за разлика от ситуацията в Германия, той е около удължаването на максималната продължителност на работното време. Новото коалиционно правителство на крайната десница иска да я вдигне до 12 часа дневно или до 60 часа седмично (спрямо сегашните съответно 10 и 50 часа). Това предложение бе приветствано от работодателите и критикувано от синдикатите.   Във Финландия правителство на центриста Юха Сипиле, чийто кабинет е привърженик на строгите мерки на икономии, издейства подписването през юни 2016-а на “пакта за конкурентоспособност”, с който голяма част работещите да се трудят 24 часа допълнително през годината без за тях да им се плаща. Съпротивата бе слаба, защото след години на рецесия финландците са станали отстъпчиви.   Във Франция дебатът за 35-часовата работна седмица редовно се възобновява и то най-вече преди избори, но отмяната й почти не се поставя като проблем. А пък правителството няма и намерение да я реформира. Компаниите вече използват многобройните налични възможности за по-гъвкави действия.", "date": "2018.01.17", "title": "Спорове в Европа: Колко часа седмично да работим?"}
{"url": "http://www.classa.bg/%D1%81%D0%B2%D1%8F%D1%82/item/377515-%D0%BA%D0%B0%D0%BA%D0%B2%D0%BE-%D0%BE%D0%B1%D0%B5%D1%89%D0%B0-%D0%B8-%D0%BA%D0%B0%D0%BA%D0%B2%D0%BE-%D0%B8%D0%B7%D0%BF%D1%8A%D0%BB%D0%BD%D0%B8-%D1%82%D1%80%D1%8A%D0%BC%D0%BF-%D0%B7%D0%B0-%D0%B5%D0%B4%D0%BD%D0%B0-%D0%B3%D0%BE%D0%B4%D0%B8%D0%BD%D0%B0", "text": "Нека да хвърлим поглед към някои от основните предизборни обещания на американския президент Доналд Тръмп и тяхното сегашно състояние една година след встъпването му в длъжност.   Обещание: Да отмени и замени знаковите здравни реформи на Барак Обама.   Състояние: След множество неуспешни опити за отмяна на закона републиканците в Конгреса премахнаха изискване, според което американците трябва да получат здравно осигуряване или да платят глоба. Промяната беше включена в законодателство за данъчна реформа, което Тръмп подписа, превръщайки го в закон през декември.       Той каза, че отърваването от изискването “означава, че Обамакеър се отменя”. Голяма част от закона от 2010 г. обаче остава в сила. Обещание: Да построи стена по границата между САЩ и Мексико и да накара Мексико да плати за нея.   Състояние: Тръмп поиска 18 милиарда долара през следващото десетилетие, за да плати за построяването на стената и други първоначални разходи по нея. Той иска сделката за построяването й да бъде част от законодателство, което демократите искат, за да защитят имигрантите, доведени незаконно в страната като деца. Той показва, че е готов да използва преговорите за Северноамериканското споразумение за свободна търговия, за да накара Мексико да плати за нея.   Обещание: Да прекрати имиграцията от “предразположени към тероризъм региони” и да въведе засилени проверки. Състояние: Дни след началото на своето президентство Тръмп забрани на хора от няколко държави с преобладаващо мюсюлманско население да пътуват в САЩ поради опасност за сигурността.    Поредица от правни искове блокираха първоначалните усилия и два заместващи плана. Най-новата мярка включваше частична или пълна забрана за влизане на хора от Сирия, Либия, Иран, Йемен, Чад, Сомалия, Северна Корея и Венецуела. (От последната е забранено влизането само на правителствени служители и техните преки роднини.) Върховният съд постанови през декември, че най-новата версия на забраната за пътуване може да влезе в сила, докато правните искове се разглеждат от съдилища от по-ниска инстанция.   Обещание: Да се изтегли от търговската сделка за Транстихоокеанско партньорство с 11 тихоокеански държави.  Състояние: Той стори това на 23 януари.   Обещание: Да предоговори или да се изтегли от Северноамериканското споразумение за свободна търговия (НАФТА) с Мексико и Канада.   Състояние: Преговорите между трите страни продължават. Тръмп показва, че все още може да се изтегли от сделката, ако условията не са изгодни за САЩ.  Обещание: Да се изтегли от Парижкото споразумение за климата.   Състояние: Тръмп предприе действия за изтегляне от сделката, но процесът няма да приключи преди 2020 година. Правителството не се придържа към ангажиментите за ограничаване на емисиите и иначе спазва сделката.   Обещание: Да прекрати международната сделка за ядрената програма на Иран.   Състояние: Тръмп обяви на 12 януари, че САЩ удължи замразяването на санкциите срещу Иран в съответствие с ядрената сделка от 2015 г., но каза, че прави това за последен път, ако не бъдат поправени “ужасните недостатъци” на споразумението.   Обещание: Да реформира данъчния кодекс на САЩ и да намали данъците за средната класа.   Състояние: Тръмп постигна първата си голяма законодателна победа на 20 декември с приемането на данъчна реформа, която намалява данъка върху корпоративните доходи и орязва личните данъчни ставки. Най-радикалното пренаписване на данъчните закони на страната от десетилетия беше одобрено по партийна линия, като само републиканците гласуваха в негова подкрепа.   Обещание: Да отмени дипломатическото отваряне на Обама към Куба.   Състояние: Тръмп само частично промени курса, като отново наложи някои ограничения върху пътуването и търговията, но запази дипломатическите отношения и остави отворено посолството на САЩ в Хавана. Оттогава САЩ изтеглиха повече от половината си дипломатически персонал на фона на поредица от загадъчни атаки срещу дипломати, довели до здравословни проблеми.   Обещание: Да спре програма от времето на Обама, позволяваща на млади имигранти, доведени незаконно в страната като деца, да останат.   Състояние: Правителството на Тръмп съкращава програмата в момент, когато изтича правото на участниците да се възползват от нея, но активно преговаря за законодателство, което да им позволи да останат. Тръмп призова Конгреса да предприеме действия за уреждане на правния статут на имигрантите като част от по-голям двупартиен законопроект за имиграцията.   Обещание: Да намери заместник на съдията от Върховния съд Антонин Скалия.   Състояние: Тръмп предложи кандидатурата на Нийл Горсъч и Сенатът го одобри да заеме отдавна овакантения пост.", "date": "2018.01.17", "title": "Какво обеща и какво изпълни Тръмп за една година"}
{"url": "http://www.classa.bg/%D1%81%D0%B2%D1%8F%D1%82/item/377516-%D0%B4%D0%B6%D0%B8%D1%85%D0%B0%D0%B4%D0%B8%D1%81%D1%82%D0%B8%D1%82%D0%B5-%D0%BF%D1%80%D0%B5%D0%BC%D0%B8%D0%BD%D0%B0%D0%B2%D0%B0%D1%82-%D0%BA%D1%8A%D0%BC-%D1%82%D0%B0%D0%BA%D1%82%D0%B8%D0%BA%D0%B0%D1%82%D0%B0-%D0%BD%D0%B0-%D0%B2%D1%8A%D0%BB%D1%86%D0%B8-%D0%B5%D0%B4%D0%B8%D0%BD%D0%B0%D1%86%D0%B8", "text": "След разгрома на “Ислямска държава” в Сирия и Ирак от сирийската правителствена армия - до голяма степен благодарение на помощта от Русия, бойците от групировката все по-активно прехвърлят дейността си на Европейския континент. Според експерти по международния тероризъм оцелелите водачи на ИД и на други екстремистки организации ще полагат усилия да организират атентати в европейски столици, големи градове и туристически обекти. И нищо чудно да нанесат терористични удари в Америка и Австралия.       Авторитетният експерт Ерин Милър от Международния изследователски център по проблемите на тероризма към Мерилендския университет в САЩ прогнозира в най-скоро време ръст на екстремисткото насилие. Това развитие на нещата ще бъде обусловено по думите й и от разгрома на ИД по бойните полета в Близкия изток, и от намерението на ред хора от мюсюлманските общности в Европа, Америка и Австралия да подкрепят терористите.   Наистина, отбелязва американският изследовател Акбар Ахмед, “освен исляма, няма нито една световна религия с толкова многобройни следовници, попадащи в чуждокултурна социална среда в качеството си на чуждестранни малцинства”. Той смята, че днес мюсюлманските малцинства “преживяват в най-болезнени форми социално-политически трансформации, загуби, крах на стария бит и борба за запазване на идентичността си”.   Оценката му споделя и Юлия Нетьосова, кандидат на политическите науки, изтъкнала в дисертацията си: “Появата на феномена ислямистки тероризъм в страните от Европа е тясно свързана с миграционните и интеграционните процеси от втората половина на 20-и век, осигурили предпоставките за поява на прослойка от европейски джихадисти. В Европа се формира среда, в чиито рамки групи от населението, изповядващи исляма, имат усещане за фрустрация, отблъскване и несправедливост, включително спрямо останалото общество”.     Според Курайши маргиналното положение на мюсюлманската общност в Европа “идва оттам, че повечето представители на тази общност са имигранти”. Наистина, близо половината от всички европейски мюсюлмани са родени извън пределите на континента. Но другата половина все пак са видели бял свят в онези европейски страни, където са се преселили родителите им, дядовците и бабите, а в ред случаи и по-далечните предци.  ", "date": "2018.01.17", "title": "Джихадистите преминават към тактиката на \"вълци единаци\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377507-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-17-%D1%8F%D0%BD%D1%83%D0%B0%D1%80%D0%B8", "text": "Ще трябва да завършите нещата, които преди това сте отложили. Това може да бъдат, не само работни дела, но и отношения с хората. Доверявайте се, но проверявайте - това трябва да бъде мотото ви. Експерименти с финансите, ще ви донесат само загуби, а разумното и твърдо планиране, напротив, ще доведе до солидно благополучие. Трябва да станете по-прогресивни, за да постигнете резултати в кариерата. Откабете се от авантюри, за ваше собствено спокойствие. В любовта, на необвързаните, ще се усмихне не само късмета, но и човека, когото харесвате. Един добър ден, за кратки екскурзии, пазаруване и промяна във външния вид. Покажете благородство в любовта, за да докажете истинските си чувства на избраника. Към лидерство, може да се стремят само от онези от вас, които имат авторитет. Колективната работа, ще ви донесе успех, пари и постигане на целите. Със здравето, всичко ще бъде наред, ако не пренебрегвате профилактичните прегледи. Препоръчително е, да се заемете с творческа дейност, а не да ревизирате стократно плановете си. За да не рискувате репутацията си, трябва да се държите обмислено и уверено. Някои моменти в личния ви живот, могат да ви изкарат от емоционално равновесие. Мнителността в любовта, за вас е истински враг, затова бъдете колкото се може по-разумни. Трябва да поискате прошка от онези, които сериозно сте оскърбили. Имайте предвид, че животът е бумеранг, така че се откажете от гордостта. Ще се наложи да се адаптирате към нова обстановка, ако сте се устроили в друга компания. Също, трябва да се заемете, със семейните и финансови проблеми, ако не искате всички те, да се превърнат в тежест през следващият месец. Не се препоръчва да играете с думите, а да докажете своите чувства с действия. За финансови решения, ще имате време по-късно. Засега намерете сили, за планиране на бюджета си. Развитието на събитията на работното място, ще бъде непредсказуемо. Но ще може да свършите това, което е на преден план. Ще имат приоритет това, което преди сте смятали за безполезно. Сега ситуацията се е променила и вие сте станали много по-уверени в себе си. В любовта, бъдете нежни и грижовни и не налагайте принципите си на любимия. Възможни са проблеми с кръвното налягане, които могат да влошат здравето ви. Вечерта, по-добре си починете. Гледайте по-оптимистично на живота и не се разстройвайте от дребни неща и собствени си грешки. Можете да предадете своя опит на младото поколение, както и да помогнете на нов колега. Тези от вас, които искат да отслабнат, трябва да разработят специална програма заедно с инструктор по фитнес.   По-добре следете за поведението си, отколкото да критикувате по-младите колеги. Вие, като риба във вода, се къпете в чест и уважение, но не трябва да прекалявате. Благоприятни дни за получаване на пари, кредити и големи покупки. Добре е, да обърнете внимание на диетата си или начина на хранене. Погледнете обективно на нещата, които преди това са ви разстройвали. Не преследвайте идеали, защото, вие самите не сте ангели. Лекият флирт, изкушението и интимните взаимоотношения, могат да доведат до вътрешни опустошения. Вечерта може да получите изгодно предложение за допълнителна работа, разгледайте го внимателно. Ще проявите инициатива, дори там където не е необходима. Ще искате да сте пред всички, само за да постигнете целите си. Точно такава решителност, ви е необходима в любовта, но вие за нея сте забравили. Благоприятният ден за ремонт, почистване и домакинска работа. Разговор вечерта с приятел, ще ви отвори очите за много неща. Не играйте двойна игра, ако на карта са заложени отношенията ви с любимия. Искреното отношение и доверието в партньора, е най-важното за вас. Един добър ден за онези, които са планирали лечение или посещение на лекар. Отказът от вредните навици, ще ви помогне да възстановите силите си, да подобрите настроението и да укрепите здравето.", "date": "2018.01.17", "title": "Дневен хороскоп 17 януари"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/377508-%D1%80%D0%B0%D0%B7%D0%B1%D1%80%D0%B0%D1%85%D0%BC%D0%B5-%D0%B7%D0%B0-%D0%B1%D1%81%D0%BF-%D0%B7%D0%B0-%D0%BF%D0%BE%D1%80%D0%B5%D0%B4%D0%B5%D0%BD-%D0%BF%D1%8A%D1%82", "text": "            Кой би помислил, че 28 години след Живков БСП ще се превърне в това ретроградно образувание? Вижте фактите: партията не иска да защитава жените, мълчи по въпросите на екологията, води битка срещу бежанците, толерира антиромски изказвания, покланя се пред комунистическия лидер Тодор Живков, а докато беше на власт, намали данъците и подкрепи втория лифт над Банско. В тази поредица няма нито една лява кауза. Ако вземем лупа, ще открием у БСП следните леви прояви - увеличението на минималната пенсия отпреди десетина години, както и революционното решение за драстично увеличаване на срока на платеното майчинство. Две леви постижения, които обаче са почти нищо на фона на всичко останало. А всичко останало е ето това: БСП следва антифеминистка, антиекологична и антибежанска политика, като в същото време подкрепя бизнеса и цени комунизма. Как се нарича партия с подобна ориентация? Нека пробваме с \"ретроградна\", вместо да ѝ определяме посоката.     Повод да забележим отново какво става в БСП е Истанбулската конвенция - документ, който защитава жените, но беше представен от БСП като някакво чудовище, натрапващо на България \"третия пол\", \"еднополовите бракове\" и още няколко неща, които просто не фигурират в самия текст. Нито са казани директно, нито са намекнати, нито са камуфлирани зад неясни термини с полуобясним превод. С други думи: БСП се оказва в ролята на съчинител на фалшиви новини - взима отношение по една изфабрикувана действителност, а след това се описва като самотен герой, разконспирирал шпионското присъствие на Дарт Вейдър в приказката за Пепеляшка и отхвърлил тази приказка заради опасния за децата персонаж с черната маска.   Въпросът е защо БСП прави това. Защо привижда призрака като реалност, а после даже започва битка срещу него. Конвенцията е дело предимно на левите европейски партии и представителите на БСП са я подкрепяли (включително и лидерът на ПЕС Сергей Станишев). Начело на БСП стои жена, която говори два западни езика и има хем класическо, хем юридическо образование - тоест, изключено е да не познава понятийния апарат, с който борави Конвенцията. Защо тогава избира да пропагандира фантасмагории?       Има два възможни отговора. Първият е, че по стар навик БСП може да е решила да заложи на две лица, за да привлече два различни електората. Да остави например групата около Станишев да се хареса на по-младите или на по-европейски настроените избиратели от всички възрасти, а в същото време кръгът на Нинова да успокоява монокултурните и моноезичните симпатизанти. Само че ситуацията няма вид да е сътворена с мисъл за подобни изчисления.    За това говори както объркването, изписано на лицето на Станишев, така и внимателният подбор на думите, които междувременно изричат хората на Нинова - те вече не цитират \"нередности\" в Истанбулската конвенция, а говорят за разделение в обществото и нужда от дебат по онези текстове на документа, които позволявали двусмислено тълкуване. В превод: очевидно са разбрали, че са размахали твърде нависоко плашилото, за да обясняват сега, че плашило всъщност няма. Затова по-правдоподобно изглежда това: може би са установили, че имат политическа полза от поддържането на цялата фикция.   В момента само \"дясно\" ориентираните хора в България, подведени от фалшивите новини, имат политически пристан - при ВМРО. Лидерът на тази организация беше първият политик, който заговори за миража \"трети пол\", привидян от него в текст за защита на жените. Но къде да отиде един заблуден от фалшивите новини избирател, който се определя като ляв? БСП очевидно е решила да му предостави подслон. И няма вид да я интересува доколко ляв е този неин избор.", "date": "2018.01.17", "title": "Разбрахме за БСП. За пореден път."}
{"url": "http://www.classa.bg/%D1%81%D0%B2%D1%8F%D1%82/item/377509-%D0%B7%D0%B0%D1%89%D0%BE-%D1%87%D0%B0%D0%BF%D1%83%D1%82%D0%BE%D0%B2%D0%B8%D1%87-%D0%B4%D0%BE%D0%B9%D0%B4%D0%B5-%D1%82%D1%8A%D0%BA%D0%BC%D0%BE-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "              Докато изявата на Доналд Туск произведе голяма новина в България, посещението на неговия сънародник Яцек Чапутович няколко дни по-късно остана в периферията на общественото внимание. Вярно, че първият е президент на ЕС, а вторият - „само\" външен министър на Полша. И че двамата принадлежат към два настръхнали един срещу друг политически лагера в Полша. Но независимо от всичко това фактът, че новоизбраният полски външен министър избра за своя първа дестинация тъкмо България, е твърде многозначителен и затова заслужава по-внимателно взиране.     Да, в момента във ВИП-салона на летище София високопоставените чуждестранни дипломати почти не могат да се разминат - след Чапутович, другата седмица на една от първите си визити пристига и новата външна министърка на Австрия, а междувременно за разговори в София беше и заместник-помощник държавният секретар на САЩ. Разбираемо, след като в началото на годината България пое председателството на ЕС. И все пак „Яцек\", както дружелюбно го нарече във Фейсбук българската министърка Екатерина Захариева, не избра София за първа спирка единствено заради европредседателството. Два дни по-късно Чапутович отива в Берлин - и полските наблюдатели са категорични, че тази програма е необичайна.   Предишното правителство на управляващата в Полша партия „Право и справедливост\" изопна почти до скъсване отношенията както с ЕС, така и с Германия. Сегашният рейд на Чапутович очевидно подава сигнал, че Варшава ще търси затопляне, включително и поради сериозната заплаха от така наречения „ядрен удар\" - задействането на член 7 от европейските договори, според който след няколко процедури и при сложно изчислени начини на гласуване една държава-членка на ЕС може да бъде лишена от права заради нарушение на договорите. Както е известно, такава заплаха надвисна над Полша след спорните реформи в съдебната система и в Конституционния съд, които - според Еврокомисията - не съответстват на европейските ценности и на принципите на правовата държава. Сега Полша възнамерява да внесе проблема и пред съда на ЕС, а след посещението си в София Чапутович иска да го обсъди и със заместник-председателя на Еврокомисията Франс Тимерманс, който междувременно отговори, че ще се радва да види Чапутович колкото е възможно по-скоро.   Какво обаче може да направи България по въпроса? Българският премиер Борисов каза, че се надява България като европредседател да не бъде поставена в позицията да се гласува по член 7 срещу Полша, защото тогава всички щели да имат безсънни нощи. А външната министърка Захариева обеща добронамерено и безпристрастно отношение с надежда за добър изход по линия на диалога. Ако преведем това на един по-открит български език, отговорът е, че България не може да направи нищо особено. И все пак поляците очевидно разчитат на нея като добронамерен посредник, а навярно и като държава, чийто глас би могъл решително да наклони везните, ако се стигне до гласуване.     България едва ли открито ще се присъедини към Вишеградската четворка, която в момента се опитва да се профилира като противотежест на Брюксел и „старите\" членки - и която със сигурност ще гласува против член 7. Но полският външен министър навярно все пак е опипал почвата в София, доколкото „вишеградците\" смятат, че „Брюксел\" се държи арогантно към цяла Източна Европа и че на бившите комунистически страни мястото им е рамо до рамо с Полша, Унгария, Чехия и Словакия. Разбира се, за това официално не стана дума, но ентусиазираният консенсус по въпроса за европейското бъдеще на Западните Балкани косвено подкрепя такова предположение. Защото - колкото и опасни да са подобни геополитически размишления - старата идея за онази Източна Европа, която се простира от Балтийско до Черно и Адриатическо море, блуждае във въздуха, а западно-балканските държави са съществен елемент от нея.   В обобщение: в момента България наистина има редкия шанс не само да седи равноправно край кръглата маса на европейската политика, но и да работи по дневния ред. Член 7 срещу Полша и европейската перспектива пред Западните Балкани са две точки от този дневен ред, които - ако София успее да ги „отметне\" успешно - ще донесат на страната както повишен авторитет, така и практически ползи и нови приятелства. А това никак не е малко.", "date": "2018.01.17", "title": "Защо Чапутович дойде тъкмо в България?"}
{"url": "http://www.classa.bg/%D1%81%D0%B2%D1%8F%D1%82/item/377510-%D0%BA%D0%BE%D0%BB%D0%BA%D0%BE-%D1%80%D0%B0%D1%81%D0%B8%D0%B7%D1%8A%D0%BC-%D0%B8%D0%BC%D0%B0-%D0%B2-%D1%81%D0%B0%D1%89", "text": "            Това го може само Доналд Тръмп: миналата седмица американският президент нарече Хаити и африканските държави \"мръсни дупки\" и каза, че щяло да бъде много добре, ако в САЩ от тези страни вече не пристигат никакви мигранти. По-добре било да пристигат хора от Норвегия.     Само ден по-късно той изрече куп хвалебствия по адрес на Мартин Лутър Кинг, като че ли нищо не е било. Явно фактът, че Кинг е потомък на роби от една от тези \"мръсни дупки\" изобщо не смущава американския президент. Във връзка с вчерашния официален Ден на Мартин Лутър Кинг, Тръмп го похвали за неговата борба за граждански права \"независимо от цвета на кожата\". Изявленията на американския държавен глава всъщност показват до каква степен е разединена страната: в някои щати расизмът е ежедневие, в други присъства много по-рядко. Но дори и в Ню Йорк, който е смятан за най-отворения към света американски град, расизмът е налице, става ясно от разговора ни с Л. Джой Уилямс.     Тя е една от наследничките на Мартин Лутър Кинг в борбата му за равноправие. Л. Джой Уилямс се ангажира от години в Националната организация за насърчаване на цветнокожите NAACP. Тя е председателка на организацията в Бруклин. \"Това, че в Белия дом има няколко ограничени расисти, ни показва за какво става дума. Спокойно можем да кажем, че расизмът все още съществува. Затова и продължаваме нашата борба\", така Уилямс коментира изказването на Тръмп.   Л. Джой Уилямс се е издигнала в американското общество, но въпреки това се сблъсква с дискриминация и расизъм почти всеки ден. \"Веднъж например трябваше да водя една конференция по поръчка на една фирма. Когато влязох в залата, ме попитаха какво ще има за обяд... като че ли съм помощничка в кухнята\", споделя тя.   Л. Джой Уилямс не е единствената американка, която е насъбрала подобен опит. Безброй студии в САЩ доказват еднозначно колко е силна дискриминацията срещу тъмнокожите жители на страната. Расизмът засяга почти всички сфери - той се проявява при кандидатстване за работа, при търсене на жилище, при посещения при лекар, при контакти с полицията. Преди време изследователи на расизма са направили следния експеримент: те изпратили идентични молби за постъпване на работа - веднъж от името на бял, веднъж от името на тъмнокож американски гражданин. При еднаква квалификация белите кандидати за работа имали 50 процента по-големи шансове да бъдат поканени на интервю от фирмата, сочи резултатът от тяхното изследване.   В САЩ говорят и за \"дигитална дискриминация\" - когато например онлайн-платформи като Airbnb обслужват много по-лошо клиентите с \"тъмнокож\" профил, отколкото белите американци. Белите шофьори на таксита пък почти винаги оставят тъмнокожите си клиенти буквално на дъжда.   Джейсън Ууди, който е куриер на велосипед, се ангажира в движението \"Black Lives Matter\" в Ню Йорк. Той е следвал в същия колеж, който е завършил и Мартин Лутър Кинг. \"Онова, което се случи след времето на Мартин Лутър Кинг, не е достатъчно. Ние продължаваме да се борим за умовете и сърцата на хората. Расизмът все още съществува, въпреки че ние имахме вече и тъмнокож президент\", казва той.     Така мислят и повечето тъмнокожи жители на САЩ. Същевременно белите американци разсъждават другояче. Изследователите установяват, че белите и тъмнокожите възприемат расизма по различен начин. Според анкета на известния Pew Research Institut, 88% от тъмнокожите американци смятат, че САЩ трябва да продължат да работят за равни права между бели и тъмнокожи. Само 53% от белите американци са на същото мнение.   Според Л. Джой Уилямс, чрез образование, честна подкрепа и повече антидискриминационна дейност, стъпка по стъпка расизмът може да бъде преодолян. \"Тази страна е изградена върху експлоатацията и робството. Така например когато тъмнокожите се издигат, много бели смятат, че това е абсурд\", казва тя.   И все пак: Л. Джой Уилямс не губи надежда. Тя твърди, че тъмнокожите жени са една от групите в американското общество, които се развиват най-положително. Те напредват бързо в образованието. Доходите им също се увеличават. Тъмнокожите жени в Америка имат и прекрасни примери в лицето на Мишел Обама и телевизионната водеща Опра Уинфри. Може би не е случайно, че техните имена се свързват и със следващото президентство.", "date": "2018.01.17", "title": "Колко расизъм има в САЩ?"}
{"url": "http://www.classa.bg/%D1%81%D0%B2%D1%8F%D1%82/item/377511-%D0%BA%D0%B8%D1%82%D0%B0%D0%B9%D1%81%D0%BA%D0%B8%D1%8F%D1%82-%D0%B5%D0%BA%D1%81%D0%BF%D0%B5%D1%80%D0%B8%D0%BC%D0%B5%D0%BD%D1%82-%D1%82%D0%BE%D1%82%D0%B0%D0%BB%D0%B5%D0%BD-%D0%BA%D0%BE%D0%BD%D1%82%D1%80%D0%BE%D0%BB-%D0%BD%D0%B0%D0%B4-%D1%85%D0%BE%D1%80%D0%B0%D1%82%D0%B0", "text": "              Добър човек ли си? Китай ще помага на гражданите си, които не могат да отговорят утвърдително на този въпрос. Правителството там планира да въведе обхватна система за социален скоринг, която да съдържа не само оценка на финансовия бонитет, но и на социалното поведение.     Онези, които например не посещават редовно възрастните си родители, ще получават черни точки. Също както и хората, които пресичат улиците на червено или изхвърлят битовите си отпадъци на непозволени места. Централнокитайският град Джънджоу пък още отсега е предприел нещо срещу онези китайци, които не спазват съдебни разпоредби: при всяко вдигане на телефонната слушалка специално съобщение им напмоня за техните пропуски.   Това са само някои от над 40-те различни експеримента, провеждани в момента на общинско равнище, с които правителството иска да установи как най-добре да реализира предвидената система за социален скоринг. Впрочем, всички, които пътуват по автомагистралите на Китай, отдавна вече не се учудват, че камерите за видеонаблюдение са навсякъде.   За целите на държавната система за социален скоринг ще се използват както наличните данни от службите за гражданско състояние или училищните власти, така и различни видове оценки от всевъзможни компютърни приложения. Роля ще играе и поведението на юзърите в интернет. Системата ще включва освен това автоматично генерирани данни от камерите за видеонаблюдение на обществени места, които имат и функции за разпознаване на лица.   \"Става дума за много обхватен проект, който се разпростира над почти всички сфери от ежедневието\", се казва в анализ на Берлинския институт за китайски изследвания (\"Меrics\") от декември 2017.   В анализа се казва, че срещу заплануваната система няма почти никакви критики. \"Никой не поставя под въпрос ползата от подобна система като цяло\", пише там. Вместо това се обсъждали единствено някои технологични трудности, свързани с обединяването на всички данни в обща мрежа, както и опасността от евентуалното им попадане в ръцете на частни фирми.   \"Макар темата да е представена в китайските медии, сред обществото все още не се води истинска дискусия по този въпрос\", казва синологът Бьорн Алперман от университета във Вюрцбург и добавя: \"Повечето хора вярват, че всичко това изобщо не ги засяга\".   Китай иска да знае всичко за гражданите си     Основни елемент в бъдещата система са наказанието и поощрението. Онези, които не се държат добре, ще бъдат наказвани. Образцовите граждани пък ще бъдат поощрявани. Хора, на които не може да се гласува доверие, още отсега нямат право да купуват билети за самолетни полети или за високоскоростни влакове, нито пък могат да изпращат децата си в частно училище.   Възможностите на подобни системи си проличаха, когато през 2016 година частната система за кредитен скоринг \"Sesam Credit\", дъщерно предприятие на концерна Alibaba Group, блокира близо 7,3 млн. резервации за самолетни полети на хора с отрицателен скоринг. Експериментира се и с даването на данъчни предимства на образцови граждани или с отпускането на опростени митнически процедури за предприемачи, заслужили доверие.   Публикуването на данните е не само желано, но и се посреща от държавна страна с истински възторг, твърдят експертите на \"Меrics\". \"Публичното опозоряване на хора чрез публикуването на техни имена, снимки, номера на лични паспорти, а в някои случаи дори и на техните адреси, е основна съставна част на системата\", казват експертите. Държавните служби твърдят дори, че тяхната система ще помага и на потенциалните кандидати за женитба. Един поглед върху данните бил достатъчен, за да стане ясно дали бъдещият партньор заслужава да му се има доверие.   Засега експермиентите ще продължат до 2020. Но вероятно след това ще бъдат изпробвани и нови методи. \"Проблем е, че изобщо не се знае по какъв алгоритъм и по какви критерии ще се съставят оценките. Цялата система е абсолютно непрозрачна\", твърди Алперман. Експертът обаче предполага, че прилагането ѝ в цялата страна вероятно ще отнеме много години, тъй като за целта са нужни огромни инвестиции. Но стигне ли се дотам, не е изключено системата да се превърне в експортен шлагер – ако например китайското правителство продаде технологията, стояща в основата на проекта, на някой друг авторитарен режим. Президентът Си Цзинпин във всеки случай не пропуска възможност да обяви китайския модел като алтернатива за бъдещето.", "date": "2018.01.17", "title": "Китайският експеримент: тотален контрол над хората"}
{"url": "http://www.classa.bg/%D1%81%D0%B2%D1%8F%D1%82/item/377512-%D0%B2%D0%B0%D1%80%D1%83%D1%84%D0%B0%D0%BA%D0%B8%D1%81-%D1%86%D1%8F%D0%BB%D0%B0%D1%82%D0%B0-%D0%B8%D1%81%D1%82%D0%BE%D1%80%D0%B8%D1%8F", "text": "          Полемичен, атрактивен, брилянтен, но и твърде противоречив - така германският вестник „Ди Велт\" характеризира Варуфакис и припомня периода на неговата най-голяма слава: „През шестте месеца, в които беше финансов министър на Гърция, Янис Варуфакис се превърна в световна знаменитост, в нещо като рок-звезда на световната политическа сцена\". \"Моята битка с европейския истаблишмънт\"       Сега бившият гръцки министър отново накара всички да заговорят за него. Поводът е новата му книга, която излезе в превод на немски под заглавие „Цялата история. Моята битка с европейския истаблишмънт\". В нея той разчиства сметки с европейските политици, като не пропуска и най-компрометиращите детайли от срещите си с тях. Варуфакис е в състояние да публикува тези издайнически цитати, тъй като по време на мандата си - от януари до юли 2015 - тайно е записвал всички свои разговори, пише „Тагесцайтунг\".   2015 година: Варуфакис с Кристин Лагард   Така например още на първата им среща шефката на МВФ Кристин Лагард казала на Варуфакис следното: „Прав сте. Исканията са неизпълними, но и Вие трябва да ни разберете - инвестирали сме твърде много в тази програма, за да се откажем сега от нея\".   \"Тагесцайтунг\" цитира и още един пример: тогавашният германски финансов министър Волфганг Шойбле също казал на Варуфакис, че програмата за икономии щe навреди на Гърция. По онова време Шойбле искал да накара гърците да излязат временно от еврозоната. \"Не го разглеждайте като Грекзит. Разглеждайте го като кратка пауза\", заявил Шойбле и обещал, че ако напусне временно еврото, Гърция ще получи \"големи помощи\". Но ако остане в еврозоната, може да очаква твърди мерки.   В книгата си Варуфакис разказва и за своите совалки между еврогрупата, Тройката и отделните национални правителства, при които отново и отново се опитвал да докаже с конкретни цифри, че Гърция не е в състояние да носи цялото бреме на натрупаните дългове. Но икономическите аргументи не играеха никаква роля, твърди Варуфакис в книгата си и пише: „Ако им бях изпял шведския национален химн, ефектът щеше да е същият\".     Според „Тагесцайтунг\", Варуфакис успява да покаже по впечатляващ начин, че гърците са били безмилостно изнудвани. Без обаче да признае собственото си безсилие. Вместо това бившият министър продължава да твърди, че е имал „план\" за спасяването на страната: в краен случай Атина щяла да обяви, че спира да обслужва гръцките държавни облигации, които по онова време се държат от ЕЦБ. В такъв случай ЕЦБ щяла да бъде принудена да „отпише\" 33 милиарда евро.   Германското издание коментира този план с известна ирония: „Изненадващо е, че икономист като Варуфакис явно не знае, че централните банки са в състояние да \"вадят\" пари от нищото, поради което могат да понесат и най-големите загуби. Планът на бившия гръцки финансов министър несъмнено щеше да се провали - и да предизвика незабавен Грекзит\", пише \"Тагесцайтунг\" и обяснява механизма, по който е щяло да бъде осъществено изключването на Гърция: „ЕЦБ щеше незабавно да спре всички помощи, поддържащи ликвидността на гръцките банки. В страната щеше да възникне недостиг на евровалута, което на свой ред щеше да принуди гърците да се прехвърлят към някаква заместваща валута. (...) А това неизбежно щеше да доведе до безподобен хаос\", пише вестникът и добавя:   „Гръцкият премиер Алексис Ципрас навярно не е разбирал в детайл всички икономически опасности, заложени в плана на Варуфакис, но явно се е доверявал на своя инстинкт. Затова и по-късно той натовари други политици с воденето на преговорите. Сега Варуфакис си отмъщава, наричайки Ципрас в книгата си безхаберен опортюнист\", коментира „Тагесцайтунг\".   Германското издание на новата книга на Варуфакис       Вестник „Ди Велт\" цитира на свой ред тезата на Варуфакис, че еврокризата все още не е преодоляна. Според бившия гръцки министър, „десет години след краха на „Лемън Брадърс\" и началото на финансовата криза, Европа още не е съумяла да укрепи архитектурата на еврозоната и на общата европейска валута\". Големите кризи в Европа, към които Варуфакис причислява Брекзита, неспособността на Германия да състави ново правителство, крайната десница в Австрия, събитията в Каталуния и авторитарните рефлекси в Източна Европа, разкривали грешките на системата. „Ако не настъпят промени, съществува опасност от постепенен крах на онова, което наричаме \"либерална демокрация\"\", предрича Варуфакис.   В новата си книга бившият гръцки министър се описва като своего рода трагичен герой и макар да споменава някои от заблудите си, способността му да се самокритикува далеч не е толкова ярко изразена, колкото литературният му талант, отбелязва не без ирония „Ди Велт\".  ", "date": "2018.01.17", "title": "Варуфакис: \"Цялата история\""}
{"url": "http://www.classa.bg/%D1%81%D0%B2%D1%8F%D1%82/item/377513-14-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D1%82%D0%B5%D0%BB%D0%B5%D1%84%D0%BE%D0%BD%D0%BD%D0%B8-%D0%B8%D0%B7%D0%BC%D0%B0%D0%BC%D0%B8", "text": "          Марчин К. (30 г.) е главатар на банда телефонни измамници. От август 2017 срещу него тече дело в Окръжния съд в Хамбург. Прокуратурата настоява за присъда от 14 години затвор, тъй като е измамил доверчиви пенсионери със стотици хиляди евро, информират няколко германски издания.       Марчин К. е обвинен в измами в 43 случая. 16 от тях са били \"успешни\" и са донесли на 30-годишния мъж общо 290 000 евро. Обвиняемият и неговите съучастници целенасочено са търсили в германските телефонни указатели остарели немски имена като Ерика, Герда или Ханс-Георг. Телефонните разговори винаги започвали по един и същи начин. Марчин К. се обаждал от Варшава и винаги започвал така: \"Познай кой ти се обажда?\". След това измамникът започвал да гадае. \"Ханс-Георг, ти ли си?\" или \"Ах, Себастиан!\".   Марчин К. се представял за племенник, стар приятел или далечен братовчед, разказват \"Ди Велт\" и NDR. И винаги се нуждаел спешно от пари. За покупката на жилище например. В някои случаи телефонният измамник искал суми от порядъка на 13 000 евро. А един път е поискал дори 135 000 евро. И когато възрастните пенсионери се хващали на въдицата и теглели пари от банката, главатарят на бандата изпращал \"куриери\" да получат парите. Всеки трети случай на телефонна измама е бил успешен.     Месеци наред обвиняемият мълчал в съдебната зала. Когато обаче на 48-то заседание на съда научил, че го грозят 14 години затвор, решил да проговори, посочват медиите. Накрая дори помолил съда за смекчаване на наказанието. Марчин К. заявил, че е готов да продаде Ферарито си, ако получи по-лека присъда. Но вече е късно.   Прокурорът по делото е заявил, че \"много от възрастните хора, които са се хванали на трика, не са загубили само пари. Те се срамуват от своите роднини и имат здравословни проблеми\", пишат \"Ди Велт\" и NDR. А една 88-годишна жена от Хамбург, измамена от \"зет си\" с 10 000 евро, получила инфаркт.   С парите на възрастните хора семейството на Марчин К. е водило луксозен живот. Той карал Ферари, а коледното дърво на семейството било украсено с банкноти. По време на предварителния арест Марчин К. е извършил и друго престъпление. Той предложил на един от надзирателите 300 000 евро, ако му помогне да избяга. Съдът ще произнесе присъдата срещу Марчин К. в края на януари.", "date": "2018.01.17", "title": "14 години затвор за телефонни измами?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377505-%D0%BF%D0%BE%D0%BF%D0%B8%D1%82%D0%B0%D1%85%D0%B0-%D1%88%D0%B0%D1%80%D1%8A%D0%BD-%D1%81%D1%82%D0%BE%D1%83%D0%BD-%D0%B7%D0%B0-%D1%81%D0%B5%D0%BA%D1%81-%D0%B8%D0%B7%D0%B4%D0%B5%D0%B2%D0%B0%D1%82%D0%B5%D0%BB%D1%81%D1%82%D0%B2%D0%B0%D1%82%D0%B0", "text": "Актрисата Шарън Стоун се засмя на въпроса дали е била обект на сексуален тормоз. В разговор с кореспондент на CBS, Лий Коуен, тя говори за живота през последните години, пренасрочен инсулт и известна сцена от филма \"Basic Instinct\". Наскоро актрисата присъства на церемонията по връчването на наградите \"Златен глобус\", където, както и повечето от колегите си, бе облечена в черно като знак за солидарност към жертвите на насилие. Коуен попита дали е направила неприлични предложения по време на работа в Холивуд.  \r\n   \r\n   \"Била съм в този бизнес в продължение на 40 години, може ли да си представите какво беше, когато започнах кариера преди 40 години с тази външност? Аз видях всичко\", каза Стоун. Напоследък на Запад избухнаха много скандали, свързани с изнасилвания или сексуален тормоз. \r\n   \r\n    В техния център бяха добре познати политици и фигури на шоубизнеса и филмовата индустрия. Един от най-силните беше скандалът около филмовия продуцент Харви Уайнстййн, обвинен в тормоз десетки жени, включително актрисите Анджелина Джоли, Ашли Джъд и Гуинет Полтроу. \r\n", "date": "2018.01.17", "title": "Попитаха Шарън Стоун за секс издевателствата"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377506-%D0%BA%D0%BE%D0%BB%D0%BA%D0%BE-%D1%89%D0%B5-%D1%81%D1%82%D1%80%D1%83%D0%B2%D0%B0%D1%82-%D0%BD%D0%BE%D0%B2%D0%B8%D1%82%D0%B5-%D0%BB%D0%B8%D0%BC%D1%83%D0%B7%D0%B8%D0%BD%D0%B8-%D0%BD%D0%B0-%D0%BF%D1%83%D1%82%D0%B8%D0%BD-%D0%BD%D0%B0-%D1%81%D0%B2%D0%BE%D0%B1%D0%BE%D0%B4%D0%BD%D0%B8%D1%8F-%D0%BF%D0%B0%D0%B7%D0%B0%D1%80", "text": "Автомобилите от проекта „Кортеж\" ще се появят в свободна продажба от 2019 година. Това съобщи министърът на промишлеността и търговията на Русия Денис Мантуров в рамките на Гайдаровскя форум. Освен това, неговото ведомство разчита на доставки за Федералната служба за охрана в размер до 70 автомобила за първите лица на държавата още тази година. \r\n   \r\n        „С отчитането на пускането на джипа, до края на тази година ние трябва да приключим разработването и изпитанията и през следващата година да започнем производството и серийните доставки\", каза министърът. Дизайн правительственного минивэна из проекта Кортеж. \r\n   \r\n        Архивное фото От следващата година всеки, който поиска, ще може да се сдобие с всяка една модификация на автомобила, включително „лукс\" и бронирана, няма да има никакви ограничения върху продажбите, каза още министърът.  \r\n   \r\n       На свободния пазар колата ще струва между шест и седем милиона рубли (около 125 000 долара). Проектът „Кортеж\" предвижда създаването на семейство автомобили – лимузина, седан и миниван, на базата на единна модулна платформа за първите лица на държавата. \r\n", "date": "2018.01.17", "title": "Колко ще струват новите лимузини на Путин на свободния пазар"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377504-%D0%BF%D0%BE%D1%80%D0%BD%D0%BE%D0%B7%D0%B2%D0%B5%D0%B7%D0%B4%D0%B0%D1%82%D0%B0,-%D0%BD%D0%B0%D1%83%D1%87%D0%B8%D0%BB%D0%B0-%D0%BA%D0%B8%D1%82%D0%B0%D0%B9%D1%81%D0%BA%D0%B8%D1%8F-%D0%BD%D0%B0%D1%80%D0%BE%D0%B4-%D0%BD%D0%B0-%D1%81%D0%B5%D0%BA%D1%81", "text": "34-годишната порно звезда Сора Аои разкри, че се е сгодила за японската музикална звезда DJ Non. Новината избухна в Китай, защото тя изигра значителна роля в живота на цяло поколение млади интернет потребители в страната, пише DailyStar. В рамките на 48 часа след публикуването на снимката годежния й пръстен в Weibo (китайската версия на Twitter), публикацията получи 170 000 коментара и 830 000 харесвания.      Един фен написа: \"Израснахме с филмите ви и ще ви подкрепим както винаги.\" Друг каза: \"Вие винаги ще бъдете моята богиня ... Желая ви щастие.\"     Сора започва кариерата си в порното в началото на 2000-те и играе в около 90 филма за възрастни. Въпреки че порнографията е незаконна в Китай, това не й пречи да стане звезда. 27-годишен китаец каза пред BBC при условие на анонимност:      \"За много китайци, които не могат да получат подходящо сексуално образование в юношеството си, Сора беше учител.\" Той използвал незаконни начини да гледа и споделя порно с участието на Сора, използвайки MP4 устройства с приятели, когато бил в училище. С развитието на технологията те се насочили към стрийминг уеб сайтове, за да гледат порно.", "date": "2018.01.17", "title": "Порнозвездата, научила китайския народ на секс"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377503-%D0%BD%D0%B5%D1%89%D0%B0%D1%81%D1%82%D0%BD%D0%B0%D1%82%D0%B0-%D1%81%D0%B5%D0%BA%D1%81-%D0%B6%D0%B5%D1%80%D1%82%D0%B2%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B0-%D0%BF%D0%BE%D0%BB%D0%BE%D0%B2%D0%B8%D1%8F-%D1%85%D0%B8%D1%89%D0%BD%D0%B8%D0%BA-%D1%81%D1%82%D0%B8%D0%B2%D1%8A%D0%BD-%D1%81%D0%B5%D0%B3%D0%B0%D0%BB-%D0%B2%D0%B8%D0%B4%D0%B5%D0%BE-%D1%81%D0%BD%D0%B8%D0%BC%D0%BA%D0%B8-18", "text": "Актьорът и продуцент Стивън Сегал получи поредно обвинение в сексуален тормоз по време на филмови репетиции в София през 2002 година за филма \"Излязъл да убива\". Обвиненията идват от актрисата Рейчъл Грант, пише BBC. Грант, която по това време била на 26 години, пристигнала в София, за да репетира реплики за филма и била развълнувана от срещата със Сегал, който за нея бил \"герой от детството\".  \r\n   Актрисата твърди, че докато били в стаята и репетирали реплики за филма, режисьорът си тръгнал, след което Сегал насилствено свалил блузата й и я блъснал на леглото, започвайки да се съблича. След като я блъснал на леглото казал: \"Предполагам, че искаш да видиш интимните ми части\", твърди актрисата. След като актьорът започнал да разкопчава ципа си, Грант избухнала в сълзи и екшън звездата се извинил. \r\n   \r\n   \r\n    Обяснението на Сегал било, че обичал да завързва връзки с колежките си, за да \"подобри химията на екрана\". Впоследствие Грант загубила ролята. \"Когато ти се случи, си засрамен, унизен, не искаш никой друг да знае. Надяваш се прахта да го покрие\", казва Грант. \r\n   \r\n    \"Искам хората да знаят, че е съвсем естествено жертвите на сексуален тормоз да говорят след по-дълго време - след като са имали време да го преодолеят и вече е възможно.\" Грант се надява кампании като Time's Up и #MeToo да помогнат да се сложи край на сексуалния тормоз в брашна. Сегал отрича обвиненията на Грант. Адвокатите му заявяват: \"Клиентът ни категорично отрича да е имал подобен контакт с г-ца Грант, твърдо отрича всякакво предполагаемо посегателство, както и конкретно посегателство, случило се в София през 2002 г..\" \r\n   \r\n   \r\n   \r\n   \r\n      ", "date": "2018.01.17", "title": "Нещастната секс жертва в България на половия хищник Стивън Сегал (ВИДЕО/СНИМКИ 18+)"}
