{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/374344-%D1%80%D1%83%D1%81%D0%B8%D1%8F-%D1%81%D0%BA%D0%B0%D1%81%D1%82%D1%80%D0%B8-%D1%81%D0%B0%D1%89-%D0%B4%D0%B0-%D0%BD%D0%B5-%D1%81%D0%B5-%D0%BC%D0%B5%D1%81%D1%8F%D1%82-%D0%B2-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D1%9D-%D1%81%D1%8A%D1%81-%D1%81%D1%8A%D1%80%D0%B1%D0%B8%D1%8F", "text": "САЩ не трябва да пречат на сътрудничеството на Сърбия с Русия, изявленията на заместник държавния секретар на САЩ, отговарящ за Европа и Евразия, целят подкопаване на отношенията между двете страни. Това подчертаха от руското външно министерство.   Американският висш дипломат Хойт Брайън Ий по време на посещение в Белград настоя за преразглеждане на сътрудничеството на Сърбия с Русия, а също така да се съсредоточи изцяло върху сближаването с Европейския съюз. Той също така се изказа срещу предоставянето на дипломатически имунитет на руския персонал в руско-сръбски хуманитарен център в Ниш.   \"Бихме искали да напомним, че САЩ не е страна членка на Европейския съюз и вероятно заради това не е запозната, че много държави от ЕС сътрудничат в голям мащаб и плодотворно с Русия на основата на взаимната изхода. Никой не трябва да пречи на Сърбия да следва същия подход, въз основа на националните си интереси\", подчертават от руското външно ведомство.   Според руските власти Руско-сръбският хуманитарен център отдавна оказвал на Сърбия и други страни в региона, в това число страни членки на ЕС и НАТО, помощ в преодоляването на последиците от природни бедствия и причинени от човека катастрофи.   Според някои западни неправителствени организации и военни анализатори обаче руснаците са създали в Ниш военна база, която подслушва и следи американските военни интереси на Балканите.   \"Призоваваме американските си колеги да не налагат на другите своите враждебни идеологически стереотипи, които подкопават основите на международната стабилност и сътрудничеството на Балканите и в Европа като цяло\", добавят от руското външно министерство.   С остри критики към изказванията на американския дипломат, който призова Белград да \"престане да стои на два стола\" и да балансира между Русия и Запада, излезе и военният министър на Сърбия Александър Вулин. Той нарече изявленията на Хойт Ий \"най-тежкият акт на публичен и недипломатичен натиск\" върху страната.", "date": "2017.10.25", "title": "Русия скастри САЩ да не се месят в отношенията ѝ със Сърбия"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/374340-%D0%BF%D1%8A%D1%80%D0%B2%D0%B8%D1%8F%D1%82-%D0%B4%D0%B5%D0%BD-%D0%BE%D1%82-%D0%B1%D0%BE%D0%BB%D0%BD%D0%B8%D1%87%D0%BD%D0%B8%D1%8F-%D0%B8%D0%B7%D0%BE%D0%B1%D1%89%D0%BE-%D0%B4%D0%B0-%D0%BD%D0%B5-%D1%81%D0%B5-%D0%BF%D0%BB%D0%B0%D1%89%D0%B0", "text": "Първият ден от болничния изобщо не трябва да се плаща. Така ще се сложи край на издаването на фалшиви документи, заяви икономистът Владимир Каролев по Нова тв.   Според него хората масово си взимат болничен само за ден - обикновено в понеделник или петък, за да удължат почивката си през уикендите.   Каролев сравни отсъствието от работа заради мними заболявания с кандидатстването за инвалидни пенсии - колкото повече пари е готова да плати държавата, толкова повече „болни\" ще се появяват.   Общопрактикуващият лекар Гергана Николова пък обясни издаването на много болнични листове с някои законови разпоредби.    Тя обясни, че според правилата е длъжна да напише болничен например на шофьор, който вечерта се е напил и на следващата сутрин е неработоспособен. Понятие като фалшив болничен лист няма.    В България все още съществува максимата, че всеки е невинен до доказване на противното, заяви д-р Николова. Тя допълни, че болничните листове се обявяват в реално време", "date": "2017.10.25", "title": "Първият ден от болничния изобщо да не се плаща"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374341-%D1%81-%D0%BC%D0%B5%D1%82%D0%BB%D0%B0%D1%82%D0%B0-%D0%BD%D0%B0-%D0%B1%D0%B0%D0%B1%D0%B0-%D1%8F%D0%B3%D0%B0-%D0%BD%D0%B5-%D1%81%D0%B5-%D0%BF%D0%B0%D0%B7%D0%B8-%D0%BD%D0%B5%D0%B1%D0%B5%D1%82%D0%BE-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "    Това което с тревога очаквахме, накрая се случи! Българската изтребителна Авиация е приземена принудително. Медиите затръбиха ,че това е бунт, платени анализатори закрякакаха ,че това е излизане от НАТО, други пък искаха арест на пилотите ,вместо те да са в Затвора . Е това не е вече нашата България , а някаква измислена страна Бедрок със своите Флинстоун ,Ръбъл Бети и Уилма ! Това казва полковник от резерва Трифон Трифонов за отказа на пилотите да летят на тренировъчни полети . Какво всъщност стана ? Стана това че от 5-6 г експерти предупреждават, че това ще се случи, но управляващите си правеха оглушки и далавери. Сега когато нещата са факт ,изведнъж станаха много активни и крайно „загрижени” за състоянието на Въоръжените сили и в частност за ВВС. Българските военни пилоти не отказват да летят ,набийте си това в главите драги управляващи ! Те няма на какво да летят благодарение на Вас и Вашите измекяри ,които разбират от Военно строителство, колкото магаре от класическа музика ! Ние сме правова държава така или иначе.      Какво чака прокуратурата ? Защо тези, които с действия и бездействия доведоха нещата до този трагичен край свободно щъкат насам-натам и ръсят рецепти, как да се действа срещу пилотите ? Пилотите са офицери и като такива са се клели във вярност не на кого да е, а на България. Тези мъже честно и с достойнство изпълняваха своя войнишки дълг,но вече не е възможно да го изпълняват, не по тяхна вина ! С метлата на Баба Яга не се охранява въздушно пространство, зявява военният експерт.     По-добре с Nimbus 2000   Нито животът е шега, нито армията е играчка, драги управляващи на Бедрок! Ако бяхте граждани на България щяхте да се ръководите от нейния интерес, а не от интересите на Бедрок! Това че сте безхаберници некомпетентни и сребролюбиви, е нищо в сравнение с подозрението, че под диктовка затривате България ! Как да си обясним факта че обявявате бюджетен излишък, а вземате заеми ? Как да си обясним че жалките остатъци от Българската армия са не комплект с 8000 личен състав, а пък можели да изпълнява задачите поставени в Конституцията на Р. България?    Как да си обясним заиграването с Полша за двигателите на МиГ -29? Щяхте да правите реформи драги господа ? Ако вземането на кредити е реформата ви в икономиката, ако кражбите и разсипията са нормата ви на поведение ,то нека БОГ ДА ПРОСТИ БЪЛГАРИЯ ! , казва още той.   Между другото ще Ви дам идея за реформа в Българската войска която няма да ви струва нищо. Нека Фред смени бойния вик на Армията от УРА-А-А-А , НА –Я БА ДА- БА ДУ-У-У-У-У-У-У-У-У! , предлага полк. Трифонов. /б.р. В армията прякора на военния министър Красимир Каракачанов е Фрид Флинстоун/.  ", "date": "2017.10.25", "title": "С метлата на баба Яга не се пази небето на България"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/374342-%D0%B8%D0%BD%D0%B4%D1%83%D1%81%D1%82%D1%80%D0%B8%D0%B0%D0%BB%D0%BD%D0%B8%D1%8F%D1%82-%D0%BA%D0%B0%D0%BF%D0%B8%D1%82%D0%B0%D0%BB-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%BA%D0%BE%D1%87%D0%B8-%D0%B4%D0%B0-%D0%B7%D0%B0%D1%89%D0%B8%D1%82%D0%B0%D0%B2%D0%B0-%D1%82%D1%8A%D1%80%D0%B3%D0%BE%D0%B2%D1%86%D0%B8%D1%82%D0%B5-%E2%80%9D%D0%B0%D0%BB%D0%B0-%D0%BA%D0%B0%D0%BF%D0%B0%D0%BB%D1%8A-%D1%87%D0%B0%D1%80%D1%88%D0%B8%E2%80%9D", "text": "  В писмо, адресирано до министъра на туризма Николина Ангелкова, Асоциацията на индустриалния капитал в България (АИКБ) се обяви против премахването на „преместваемите магазини и заведения“, което е предвидено в новите правила, определящи стопанисването на морските плажове в страната. „Преместваемите магазини и заведения работят на пазарен принцип в условията на конкуренция помежду им и единствената логика за съществуването им е, че към тях има търсене от страна на туристите. Намеренията за премахване от всички плажове на преместваемите обекти с изключение на тези за спортни дейности, ще създаде неоправдан икономически риск в няколко направления“, аргументират позицията си от работодателската организация, цитирани от \"Блумбърг\".   Според АИКБ липсата на места за храни и напитки „там, където са туристите“ щяло да доведе до запълване на опразнената ниша от лица от сивия сектор, както и внасяне на храна и напитки от страна на туристите, които не са отседнали на „ол-инклузив“ принцип. „Това ще ни върне в годините далеч преди 21 век“, посочват те.   Всичко това щяло да навреди на образа на България като туристическа дестинация за качествен туризъм и „ще обезсмисли усилията и успехите в последните години за развитие на съвременни видове туризъм като конгресния и голф туризъм, които привличат в страната ни най-висок клас чуждестранни гости“.   Освен това, смятат от АИКБ, предвидените мерки щели да увеличат безработицата, тъй като подобен род обекти били „ източник на препитание за значителен брой сезонни работници и техните семейства“.   „Решение на проблема с недобрата визия на обектите на някои места може да бъде търсено по примера на добрите практики в европейските морски курорти, чрез въвеждане на типови модули с единна архитектура и/или цветове, а не с тотална забрана на нужни на туристите обект“, предлагат от асоциацията.", "date": "2017.10.25", "title": "Индустриалният капитал в България скочи да защитава търговците ”Ала Капалъ чарши”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/374343-%D1%80%D1%8E%D0%BA%D1%81%D0%B5%D0%BB-%D0%B8-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D1%81%D1%80%D0%B8%D0%BD%D0%B0%D1%85%D0%B0-%D0%BF%D1%80%D0%BE%D0%B5%D0%BA%D1%82%D0%B0-%E2%80%9D%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2%E2%80%9D", "text": "    Въпреки плановете на ”Газпром” да пусне газопровода ”Северен поток-2” през 2019 година, в Брюксел представител на Европейската комисия отрече, че това наистина ще се случи, след като правилата на Третия енергопакет бяха приложени и към руския газов проект. Вместо това, ЕС предлага да се пренесе пункта на предаване на руския природен газ на европейските потребители не на източната граница на Украйна, а на западната, съобщи Дойче веле. А в САЩ този газопровод е поставен под строги икономически санкции и няма изгледи нещата да се променят. Това прави проблемите около изграждането на газопровода на практика нерешими. \"Северен поток-2\" би трябвало да започне да се строи през април 2018 година и да струва около 10 милиарда евро. Трасето му минава по дъното на Балтийско море и ще доставя природен газ от Русия до Германия в обход на Украйна. неговият капацитет бе разчетен да е два пъти повече,у отколкото на действащия \"Северен поток-1\".   Одвен Украйна, срещу проекта са Полша, Литва и Дания. Единствено Германия има полза от газопровода, но е много вероятно и тя да промени позицията си по въпроса.  ", "date": "2017.10.25", "title": "Брюксел и Вашингтон сринаха проекта ”Северен поток-2”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/374335-%D0%BA%D1%8A%D1%81%D0%BD%D0%BE-%D0%B5,-%D0%BB%D0%B8%D0%B1%D0%B5,-%D0%B7%D0%B0-%D0%BE%D1%82%D0%B5%D1%87%D0%B5%D1%81%D1%82%D0%B2%D0%B5%D0%BD-%D1%84%D1%80%D0%BE%D0%BD%D1%82", "text": "Наистина се чувствам ужасно неудобно, че пак ще говоря за партии и коалиции. Знам, че повечето нормални хора се отегчават от това. Но ето какво прочетох наскоро:   „Пет десни партии, които не успяха да влязат в настоящия парламент, обсъждаха днес предприемане на общи действия срещу едноличния управленски модел в страната\"...   Ако бяха написали просто „пет партии\", щяхме да го подминем и да си говорим за нещо друго. Но когато се каже „пет десни партии\", нещата стават различни.   Извинете, ама щом тези „десни\" партии не са успели да влязат в парламента, то те са десни само в собствените си фантазии.         Няма по света такова демократично общество, в което десница да представлява едва 1-2% от всички избиратели. Щом десните избиратели не гласуват за теб, то просто не те признават за свой представител и ти си някаква парадесница, изсмукана от пръстите на пристрастни политолози.   Как така „десните\" останаха на улицата? На последните избори много хора, които през годините съвестно са гласували за СДС и ДСБ, го направиха за последен път или за първи път не го направиха. Преди изборите всички се надяваха, че „десните\" политици ще съберат достатъчно разум, ще постигнат някакво обединение помежду си, ще се явят заедно и ще формират сериозно парламентарно представителство.   Дори аз си позволих още през февруари да ги приканя за това. Те обаче, въпреки предупреждението от страна на избирателите си и последния шанс, който им беше даден, продължиха да правят тънките си сметки, поради което дори не попаднаха в Народното събрание.     Сега, когато няма предстоящи парламентарни избори, те се сетиха да сплотяват, да обединяват и да предотвратяват несъществуващи катастрофи. И утре ще искат от мен - класическия десен избирател - покрай тях да гласувам за зелените, розовите и лилавите. Не виждам как ще стане.   Инициаторите на това обединение много трудно могат да намерят нещо общо помежду си освен желанието на всяка цена да попаднат в парламента. Половината от тях са яростни либерали (сиреч, по-скоро яростни, отколкото либерали), а другата половина искат да минат за консерватори, защото така е актуално. Тоест, застават от двете страни на барикадата. На каква основа тогава се обединяват? Ще отблъскват извънземните? Никой не смее да издигне стряскащ, но и увличащ призив, а всички се придържат около облите клишета на мейнстрийма.      Може би заради това новото обединение не може да опише платформата си другояче, освен като „общи действия срещу едноличния управленски модел в страната\". От което ние, страничните наблюдатели, си правим извода, че когато те бяха министри и коалиционни партньори в този модел, той не е бил едноличен, не е бил катастрофален, не е бил нетърпим, а е станал такъв едва по-късно.     Нали си спомняте: след като се къса пактът „Рибентроп - Молотов\" между Третия райх и Съветския съюз, българските комунисти започват да привличат де когото се сетят за простичката кауза да се излезе от Тристранния пакт и да се свали монархията.   Всеки, който е съгласен това да се случи - добре дошъл, пък какъвто ще да е иначе. Идеята на отечествените фронтове, с които е пълна нашата история, е да забравим „незначителните\" различия помежду си и да се опълчим на тирана, защото положението е станало нетърпимо.   Забележете, това е първата задача на всеки „нов политически проект\" - да докаже, че положението е станало нетърпимо.   Ако са преценили, че положението наистина е нетърпимо, че трябва да дойдат санкюлотите и да излезем с тоягите на улицата - окей, нека измислят нови политически проекти. Дето се вика, всички ние, които сега няма за кого да гласуваме, ще се зарадваме.   Но също така да си направят и сметката още веднъж. Всяка преданост си има граница, отвъд която започва омерзението или пък обикновения прагматизъм. Как някой може да си представи, че ще отида да гласувам за Зелените или ДЕОС, само за да осъществя заветния си блян да видя ген. Атанасов депутат? Това е несериозно.   Така, както са тръгнали, от космоса се вижда, че не ги интересува нищо друго, освен да влязат в парламента, където най-вероятно ще се разпаднат още на следващия ден и ще започнат да се лансират поединично и на малки групички.     Съжалявам, но не са това хората и организациите, които ще „пометат статуквото\". Поотделно може да са много симпатични, но събрани заедно излъчват една припряност на накърнени интереси и неосъществени амбиции.   Изпуснаха момента в началото на годината и сега е късно да правят ОФ-та. Да изчакат, да се огледат, да тръгне всеки от тях по собствения си път, пък един ден някой от тях може и да намери верния тон. Освен това мисля, че Картаген трябва да бъде разрушен, но хайде да не правим блокове за тази цел. Особено пък с финикийците.", "date": "2017.10.25", "title": "Късно е, либе, за Отечествен фронт"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374336-%D0%BD%D0%B5%D0%B2%D1%8A%D0%B7%D0%BC%D0%BE%D0%B6%D0%BD%D0%B0%D1%82%D0%B0-%D1%86%D0%B0%D1%80%D1%81%D0%BA%D0%B0-%D1%81%D0%B2%D0%B0%D1%82%D0%B1%D0%B0", "text": "Те са последните владетели на България - цар Борис III и царица Йоанна Савойска. Или поне последните, управлявали реално. Синът на Фердинанд Сакскобурготски, възкачил се рано на престола след абдикацията на баща си, избира за жена четвъртата дъщеря на италианския крал Виктор Емануил III. Сватбата е на 25 октомври 1930 година. В началото обаче брачният съюз изглежда невъзможен.     За първи път двамата се срещат на 25 септември 1927 година, тогава Борис пътува с брат си Кирил из Европа. Младият български владетел трябва да си намери жена, и то от висок благороднически произход. Затова търси съпруга из европейските дворове. Освен Йоанна сред кандидатките са херцогинята Кира Кириловна, дъщеря на херцог Кирил, претендент за трона на Русия, и принцеса Сибил от Кобург. Борис обаче не е очарован от другите. Той праща брат си Кирил на разузнаване, българският цар е симпатичен на младата принцеса, но тя иска да изчака.     Борис също има нужда от време, за да помисли върху \"религиозния въпрос\". Той е православен, начело на православна страна, а Йоанна е католическа принцеса. Един брак между двамата изглежда почти невъзможен в онези години, когато църквата има голямо влияние в обществото. На 8 януари 1930 година Йоанна отговаря на Борис, че е съгласна да стане негова съпруга.     Според изискванията на Католическата църква, брак между Йоана и Борис е възможен единствено ако децата бъдат кръстени като католици. Българският престолонасладник обаче не може да бъде с друго вероизповедание, освен православно. Това прави задачата почти невъзможна. Подобен проблем има и цар Фердинанд, който също обещава пред папата, че децата му ще бъдат католици преди да се ожени за Мария-Луиза. Така първоначално Борис е кръстен католик от папския нунций, но след това се извършва и православно кръщение. В знак на протест папата отлъчва Фердинанд.   Имайки предвид прецедента на баща му, Ватикана гледа подозрително на намеренията на Борис. На негова страна обаче е папският нунций в София - монс. Джузепе Ронкали, който след години ще стане папа Йоан XXIII.   Българската православна църква също не се отказва от правата си, те са съгласни с католическия брак, ако той после бъде благословен от православен свещеник и децата, или най-малко престолонаследникът, са православни. В тази ситуация Борис няма как да удовлетвори изискванията на всички. Затова в докладите на западните посолства идеята за годежа се коментира като провалена.   И Ватикана, и БПЦ добре осъзнават, че става въпрос за царското семейство на България, затова интересите са големи. Папата не се отказва от сгодния случай да упражни влияние на Изток, а православните не отстъпват. В крайна сметка, макар и трудно, се стига до компромис. Папата е съгласен Борис да подпише писмото, изпратено от Йоанна за разрешение за брака, като даде устно обещание за децата, а православните му дават благословията си. Но царят си знае, че един ден ще трябва да плати за това споразумение. \"Не знам как точно, но ще платя\" - казва той. \"Ще видите! Папата е непримирим и коравосърдечен човек. Не напразно казват, че един от кардиналите се молел така: \"Моля ти се, Господи, или отвори очите на папата, или съвсем му ги затвори!\"   След още перипетии годежът най-накрая е обявен официално на 4 октомври 1930 година. Българският народ посреща новината с много радост, стотици столичани се стичат към двореца, за да споделят щастието на царя. Тъй като Борис се бави със заминаването, Йоанна му пише - \"Ако не дойдете скоро, аз ще избягам!\" Борис й отговаря: \"Моля, не бягайте! Пристигам възможно най-бързо!\"       Асизи е специално място за Йоанна, това е градът на Свети Франциск, място, обгърнато с духовност, невероятна природа и емоционален заряд. Светиня за всички италианци, където младата принцеса, която е голяма почитателка на светеца, е прекарала най-щастливите си моменти.   След смъртта си на 26 февруари 2000-та година царица Йоанна е погребана отново в Асизи - мястото, където е била най-щастлива през живота си.   За града е огромна чест тук да се състои царската сватба. Но младоженката не иска специална украса - за нея е достатъчно по сградите да се виждат българското и италианското знаме. Акредитирани са 135 чужди кореспонденти, а годината все пак е 1930-та, няма места в хотелите и не толкова високопоставените лица се настаняват в частни домове.   На церемонията присъстват Бенито Мусолини, както и цар Фердинанд, специално пристигнал от дома на изгнанието си в Кобург за случая. Той дава на Борис и няколко бижута за бъдещата му съпруга, тъй като българският цар няма какво да й подари. Сватбата е уважена от много чуждестранни монарси.   Спазвайки традицията на онова време, сватбеният костюм на Борис е военна униформа, на която той носи своите военни ордени. На церемонията са и роднините на царствените младоженци, разбира се, както и министър-председателят на България Андрей Ляпчев и много министри.     а от тях се спуска ефирен полупрозрачен воал. На главата на булката е българската царска диадема, а букетът също е от портокалови цветове, обвит във фина коприна.   Церемонията е много тържествена по всички правила, а след подписването на гражданския брак младоженците излизат на балкона на общината на Асизи, за да поздравят събралите се местни граждани. Официалните поканени са близо 300 души, а тържественият обяд е във вила в близко градче. Поднасят се отбрани италиански и български вина.   След сватбата младоженците заминават за Бриндизи, където ги чака българският параход \"Цар Фердинанд\". Той ги отвежда до България, където пристигат на пристанище Бургас. В този момент Йоанна знае две фрази на български: \"Добър ден!\" и \"Благодаря\"! С влак, който цар Борис управлява сам в части от пътуването, царската двойка пристига в София. Посрещането е повече от тържествено. Сериозни са и охранителните мерки - опасенията са комунистите да не подготвят атентат.   В катедралата \"Александър Невски\" обаче православните си го връщат. На 30 октомври вместо благословия и молебен за здраве, патриархът извършва повторна венчавка по православния обичай.   Папа Пий XI e много ядосан, той осъжда безапелационно царската сватба.       На 13 януари 1933 година се ражда първото дете на царската двойка - княгиня Мария-Луиза. Веднага се появява проблемът как да бъде кръстена. Борис е обещал на папата децата да бъдат католици и папският нунций Ронкали му припомня това задължение. Още повече, че детето е момиче. Но Мария-Луиза е кръстена православна. Общественото мнение и в частност българският печат приемат изключително положително това решение, считайки го за реванш към задълженията, които Борис е поел пред папата, за да се ожени за Йоанна. Ронкали обаче остро протестира, той обаче успява да оневини царица Йоанна и така гневът на папата се излива само върху Борис, когото той строго осъжда.   Някои тълкуват и преместването на монсеньор Ронкали от София в Истанбул като знак на недоволство от страна на папата. Истината е, че Ронкали не се сърди на царското семейство. На 3 януари 1935 година Борис и Йоанна му подаряват много скъп резбован кръст, който монасите от Света гора са дали на Борис за сватбата.    Това е знак на компенсация за претърпените трудности заради тяхната сватба. Тогава Йоанна казва на нунция: \"Съпругът ми и аз ще дойдем да ви посетим, когато станете папа\". Ронкали се усмихва и пише в дневника си: \"Горките жени-мечтателки!\" На 28 октомври 1958 година той наистина става папа Йоан XXIII, а на 8 ноември приема царица Йоанна, която му напомня своите думи.     Когато четири години по-късно, на 16 юни 1937 година, се ражда престолонаследникът Симеон, никой вече не се притеснява от договорките с Ватикана. Малкото момче, разбира се, е кръстено православно.   Може би Ватикана се е надявал чрез династията да приобщи България към католическата църква? За Борис обаче не е било възможно да кръсти децата католици, народът и опозицията, готова на яростни критики, е нямало да му го простят.   Верни обаче са и думите на Ронкали: \"Мисля за тези непрекъснати насилия над човешкото съзнание по отношение на религията, които се повтарят при всяка промяна в историята и в живота на тази нещастна и въпреки това толкова обичана страна\". Прав е обаче и италианският крал Виктор Емануил II, който казва на царския пратеник Драганов: \"Повярвайте ми, разлика между католици и православни Господ не прави!\"   До края на дългия си земен път, царица Йоанна умира на 92 години, тя остава силно вярваща и практикуваща католичка. Може би именно вярата й помага в нелекия жизнен път на изгнаница, загубила съпруга си, която трябва да отгледа двете си деца. Мислите й обаче винаги се връщат към Асизи и денят на сватбата - 25 октомври 1930 година, когато е била толкова щастлива.", "date": "2017.10.25", "title": "Невъзможната царска сватба"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374337-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F%D1%82-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82-%D1%81%D0%B5-%D0%BE%D0%BA%D0%B0%D0%B7%D0%B0-%D0%BC%D1%80%D1%8A%D1%81%D0%B5%D0%BD-%D0%B8-%D0%B3%D0%BD%D1%83%D1%81%D0%B5%D0%BD-%D0%B1%D0%BE%D0%BA%D0%BB%D1%83%D1%87%D0%B0%D1%80%D0%BD%D0%B8%D0%BA-%D1%81%D0%B5%D0%BA%D1%81-%D1%82%D0%B5%D1%80%D0%BE%D1%80-%D0%B8-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D0%BD%D0%B8%D1%8F-%D0%B2-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82,-%D0%BF%D0%BE%D0%BD%D0%B5-30-%D1%81%D0%B0-%D0%B6%D0%B5%D1%80%D1%82%D0%B2%D0%B8%D1%82%D0%B5", "text": "Въпреки това четири жени, които се идентифицираха като парламентарни служителки казаха, че са подавали оплаквания към парламента, включително и за два случая на изнасилване от страна на колеги.   Оплаквания за повече от 30 изнасилвания, посегателства и други сексуални инциденти свързани с Европейския парламент, бяха направени миналата седмица, както от мъже, така и от жени. Нито едно от твърденията не е било проверено. Предполагаемите жертви описаха обстановката в ЕП като „култура на мълчанието“.   Една жена заяви пред Politico, че е подала оплакване пред високопоставени парламентарни служители. Депутатски асистент заяви, че е била изнасилена от представител на парламентарните служители, но нито тя, нито работодателят й знаят към кого да се обърнат.   „Ако има формални процедури, не знам какви са. Чувствам се напълно загубена“, заяви жената. „Дори след като получих някаква помощ, бях настоятелно помолена да не отивам в полицията“, добави тя.   Според нея в Европейския парламент подобни неща се пазят в тайна. Тя заяви, че служители на институцията, както и поне петима евродепутати знаят за случая й, но не са направили нищо.   Говорителят на ЕП Марджъри ван ден Броеке заяви, че през изминалите години е имало подобни случаи, но са били взети „подходящите мерки“, включително и уволнения.   ", "date": "2017.10.25", "title": "Европейският парламент се оказа мръсен и гнусен боклучарник! Секс терор и изнасилвания в Европейския парламент, поне 30 са жертвите"}
{"url": "http://www.classa.bg/%D1%81%D0%B2%D1%8F%D1%82/item/374338-%D0%BD%D0%BE%D0%B2%D0%B8%D1%82%D0%B5-%E2%80%9E%D0%B3%D0%BE%D1%81%D1%82%D0%B8%E2%80%9C-%D0%BD%D0%B0-%D0%B1%D0%B5%D1%80%D0%BB%D0%B8%D0%BD-%D1%81%D0%B0-%D0%B1%D0%B5%D0%B7%D0%B4%D0%BE%D0%BC%D0%BD%D0%B8%D1%86%D0%B8%D1%82%D0%B5-%D0%BE%D1%82-%D0%B8%D0%B7%D1%82%D0%BE%D1%87%D0%BD%D0%B0-%D0%B5%D0%B2%D1%80%D0%BE%D0%BF%D0%B0", "text": "        Ръководителят на централния административен окръг на Берлин намери в кутията за оплаквания и предложения писма, съдържащи отвратителни откровения:   „Те пълнят шишета с урината си и ни пръскат“. Или :“Те нападат наши колеги“. Може би именно тези хора по-рано са убили лебеди, опекли са ги и са ги изяли. Жалбите са дело на работниците от службата по озеленяване на окръга. „Те“ – това са бездомници от Източна Европа, които в продължение на много месеци нощуват в берлинския квартал Тиргартен.   Щефан фон Дасел, кмет от партията на Зелените, преди няколко месеца въведе използването на пощенска кутия за анонимни съобщения. Той искаше да узнае, пропускайки инстанциите, непосредствено от своите сътрудници какви проблеми имат. Той очакваше да получава критики и предложения за подобряване на работата, но не и капитулация. Но той прочете, че много градинари повече не искат да работят в парка. „А това са зелените насаждения в голям град“, каза Фон Дасел за градинарите. „Понякога им се налага да косят тревни площи, на които се търкалят голите тела на пияни и скитници.“ Но ситуацията в Тиргартен достигна невиждани мащаби.   И по-рано в най-големия парк в германската столица също имаше няколко бездомници. Те се напиваха из храстите, спяха на пейките. Това не беше голям проблем. Ако отговарящите за обществения ред служители ги помолваха да си отидат, те почти винаги го правеха. Но тези времена отминаха. Смята се, че от началото на хилядолетието в Берлин живеят около 2000 бездомници, но има и твърдения, че реално броят им е пет пъти по-висок. Тези оценки са на социалната служба. Но точното количество на бездомниците не е известно никому. В момента в Тиргартен става дума за не повече от 50 „особено агресивни лица“ от Източна Европа.   В същото време паркът е застрашен от съсипване. Проституцията в Тиргартен също придоби нов размах. Много мигранти от Афганистан и Пакистан се опитват по такъв начин да се сдобият с пари за наркотици. По някои от алеите на огромната територия нощно време ходят множество млади мъже, предлагащи сексуални услуги. През юни по пътя, водещ от уютния ресторант Schleusenkrug към гарата „Зоопарк“ беше удушена жена – разстоянието между двете точки е едва 350 м. От жертвата са задигнати телефонът и портфейлът й. Заподозреният – 18-годишен чеченец – беше засечен, когато след известно време включи мобилния телефон на жената. Полицията определи местонахождението му – Варшава. Това е за отбелязване, тъй като обикновено агресивните обитатели на Тиргартен се придвижват в друго направление.   Мнозинството от пристигналите тук през последните няколко години е от изток. „Винаги сме имали бездомници от Източна Европа“, казва Фон Дасел, който от 2009 г. е в окръжната комисия по социалните дела, а миналата година стана кмет. От тогава, когато в средата на първото десетилетие на века към ЕС се присъединиха нови държави, оттам към нас пристигнаха още повече хора. Техният брой се увеличи, когато започна финансовата криза. Но през последните две години не нараснаха просто числата. По думите на Фон Дасел основният проблем са новите граници на влияние.   Кметът оценява душевното състояние на обитателите на парка като „буйстващо“. По неговите думи вече няма никаква обща плоскост за общуване с тях, те загубили всякакви понятия за норми, не се интересуват от собствената си или чуждата сигурност, без значение дали са млади или възрастни. Вероятно, тъй като те просто са преживели по-трудни времена, отколкото техните немски аналози, предполага кметът.   В Берлин този проблем е особено добре изявен. Но той засяга и други големи градове – с всяка следваща година и там пристигат все повече граждани на ЕС без покрив над главите. Просто въпросът там често се решава по-самостоятелно. В мюнхенските приюти, които се отварят по време на студовете, от ноември до април, през последните четири години броят на бездомниците се е увеличил с повече от 80%. От столицата на тази федералната провинция Бавария съобщават, че приръстът е основно не за сметка на немски граждани. Половината са родом от Румъния и България. В двата зимни приюта в Хамбург миналата зима 60% от приютените мъже и жени са били родени в държави от Източна и Югоизточна Европа – почти всички от Полша, Румъния и България.   От 2009 г. броят на необходимите през зимата легла се е увеличил пет пъти. През последните две години бездомните изселници от Източна Европа видимо се увеличи и в Лайпциг. В Кьолн националността на обитателите на зимните приюти не се регистрира, но, по оценка на отговарящите за осигуряване на обществения ред служби, и край Рейн се появяват все повече бездомници чужденци. В местата, където често се установяват бездомниците, често възникват проблеми с чужденците. Повечето от тях нямат пари и ги е срам.   В много от големите градове на Германия ведомствата отдавна се занимават отделно с проблемите на чуждестранните бездомници. Например в Мюнхен за тях има консултантски пункт, кафене с информационен център, а също така има и проект за бездомни имигрантски семейства. В Хамбург съществуват шест консултантски центъра за чужденци от ЕС. Целта на тези усилия е връщане на гражданите от ЕС в техните родни държави, защото шансовете за преминаване към нормален живот тук са доста съмнителни. Властите водят беседи и осигуряват безплатни автобусни билети. От началото на тази година три автобуса с жители на Източна Европа отпътуваха от Нойкьолн.   Но депортирането, което неотдавна е поискал Фон Дасел, не е решение на проблема. Защото като граждани на Европейския съюз поляци, румънци и българи се ползват със свобода на придвижване. При това правото на пребиваване в Германия за гражданите на ЕС зависи от работно място със задължително социално осигуряване. Но даже и тези, които нямат работа, могат да останат в Германия, за да си намерят заетост. Харчовете по пребиваването би трябвало да носят самите чужденци. Ако търсенето на работа остане безуспешно, правото на престой се губи и гражданите трябва да отпътуват обратно. Право на социални помощи няма, настаняването в жилища за сметка на обществото е невъзможно. Но този, който е отпътувал, може веднага отново да пристигне и отново три месеца да си търси работа.   Различни са причините, поради които в германски градове живеят такова голямо количество чуждестранни бездомници. Важна роля играе отличното икономическо положение на Федералната република. Някои хора пристигат тук съвсем не като бездомници, което затруднява тяхното връщане: те вече нямат пари и ги е срам. Голям брой богати туристи внасят своята дан, изселниците от Източна Европа се надяват на техните пожертвования. И решаващо значение има относително хуманното отношение на законодателите и органите на сигурността към чужденците. Например преди четири години Унгария на практика забрани бездомността.   В Германия полицията като цяло не се занимава с просяци и алкохолици, които не предизвикват неприятности. Само тези, които изваждат на показ рани, спират минувачи или спират деца, за да просят от тях, тук се сблъскват с проблеми. И въпреки това едва ли е лесно да си просяк в страна, чийто език не владееш, и в която не се ориентираш като в родината си. От гледна точка на климата Мюнхен и Букурещ малко се различават през зимата. Защо тогава изселници от Източна Европа не отиват в Испания или Италия, където биха могли да се чувстват доста добре?   Това, което отличава Германия от почти всички нейни съседни страни, е възстановяемата цена на опаковката. Много страни от ЕС събират пари за бутилки, които подлежат на преработка. Но Германия и Австрия са единствените централноевропейски членки на ЕС, в които се начислява сума за консервите и бутилките за еднократна употреба. Това е от голямо значение за бездомниците. Защото благодарение на събирането на амбалаж из града бездомниците могат цяла година да си осигуряват независим доход, без да знаят езика и местността, без образование и без специални умения.  Мориц Айхорн, в. „Франкфуртер алгемайне“.", "date": "2017.10.25", "title": "Новите „гости“ на Берлин са бездомниците от Източна Европа"}
{"url": "http://www.classa.bg/%D1%81%D0%B2%D1%8F%D1%82/item/374339-%D0%BF%D0%B8%D0%BB%D0%BE%D1%82%D0%B8-%D0%BD%D0%B0-%E2%80%9C%D1%80%D0%B0%D0%B9%D1%8A%D0%BD%D0%B5%D1%8A%D1%80%E2%80%9D-%D0%BE%D1%82-%D1%83%D0%BC%D0%BE%D1%80%D0%B0-%D1%81%D0%BF%D0%B8%D0%BC-%D0%B2-%D0%BA%D0%B0%D0%B1%D0%B8%D0%BD%D0%B0%D1%82%D0%B0-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%BF%D0%BE%D0%BB%D0%B5%D1%82", "text": "В трудовите договори на кабинния екипаж има клауза, която им забранява да контактуват с медиите. Ако има подозрения, че някой е нарушил тази клауза, го привикват в Дъблин за допълнителни разговори.     Заради изтощителния труд стюардесите и стюардите на “Райънеър” най-после са решени да се обединят в синдикат, първия в историята на авиокомпанията, който да защитава правата им, пише вестникът.   Ставам в 4 ч. сутринта. За оперативка преди полета трябва да съм на летището в 5:35 ч. Обикновено оперативките се провеждат в специално оборудвана зала, но на летището в Брюксел съвещанието ни е на борда на самолета. Компанията няма офис в белгийската столица, разказва един от стюардите. В 6 ч. започваме работата си по посрещането на пасажерите на борда. Двигателите на самолета обаче се включват към 6.30 ч. – чак от този момент започва броенето на времето, за което получаваме заплащане. Плащат ни само докато двигателите работят. На практика работя по 12 часа, но ми плащат само за 8 часа и половина, обяснява стюардът.   Авиокомпанията изисква от служителите си и повече продажби на стоки по време на полета. По информация на “Либерасион”, на всеки шест месеца “Райънеър” изпраща на кабинния екипаж справка какви са продажбите по време на техните полети спрямо средните показатели на компанията. Тези, които не са продали достатъчно, трябва да посещават допълнителни тренинги. Стюардите и стюардесите трябва да знаят наизуст имената на продуктите от каталога и офертите с промоции. Веднъж ми се обадиха, докато бях в отпуск. Искаха да изброя стоките, които в момента са на промоция, разказва стюардеса в “Райънеър”.   Членовете на кабинния екипаж могат да достигнат заплащане от 40 000 евро годишно, заявяват от компанията пред френското издание. Това означава около 3 300 евро на месец. По информация на “Либерасион” обаче много от стюардесите и стюардите, даже и при натоварен график, получават около 1 300 евро месечно.   Част от екипажа на “Райънеър” всъщност работи в друга компания – Crewlink. Централният офис на Crewlink е в Дъблин, а компанията предоставя екипи за “Райънеър”. Наетите от Crewlink, макар и да работят за Ryanair, получават в пъти по-малко заплащане от кабинните екипажи, подписали договор директно с “Райънеър”, изчислява френското издание.   Пилотите на авиокомпанията летят около 900 часа годишно, тоест максимално разрешеното по закон време. Техните колеги от “Еър Франс”, например, рядко надвишават 700 часа годишно. Към края на работната седмица умората вече се усеща. Затова и заспиваме в пилотската кабина по време на полет, макар и да е забранено при кратки полети, твърди пред вестника пилот, който работи в “Райънеър”. По думите му, при такова натоварване пилотите напускат авиокомпанията по собствено желание толкова бързо, че даже не успяват да организират прощално парти за колегите си.   Пилотите на “Райънеър” получават от 55 до 155 евро на час – в зависимост от техния стаж. Но често им се налага сами да си плащат баджовете, които трябва да носят на летището, за задължителните медицински прегледи и даже за специалната жилетка, която е необходима при проверката на самолета преди полет.", "date": "2017.10.25", "title": "Пилоти на “Райънеър”: От умора спим в кабината по време на полет"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374329-%D0%BD%D0%B0%D0%B4%D0%B7%D0%BE%D1%80%D0%BD%D0%B8%D1%8F%D1%82-%D1%81%D1%8A%D0%B2%D0%B5%D1%82-%D0%BD%D0%B0-%D0%BD%D0%B7%D0%BE%D0%BA-%D1%89%D0%B5-%D1%80%D0%B0%D0%B7%D0%BF%D1%80%D0%B5%D0%B4%D0%B5%D0%BB%D1%8F-%D0%B1%D1%8E%D0%B4%D0%B6%D0%B5%D1%82%D0%B0-%D0%B7%D0%B0-2018-%D0%B3", "text": "Надзорът на Здравната каса ще обсъжда как да се разпределят парите за здраве през следващата година. Бюджетът на здравния фонд надхвърля 3,8 милиарда лева. Увеличението на средствата в сектора е с 400 милиона лева спрямо тази година, както поискаха от лекарския съюз. Въпреки това от браншовата организация не са съгласни с разчетите на касата как да се харчат парите. Медиците искат допълнителни средства за извънболничната помощ - за джипита и прегледи при специалист. Освен това от лекарския съюз настояват за по-голям резерв на касата - поне 5 на сто, а не както се планира - 3%.", "date": "2017.10.25", "title": "Надзорният съвет на НЗОК ще разпределя бюджета за 2018 г."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374330-%D1%80%D0%B5%D0%BC%D0%BE%D0%BD%D1%82%D0%B8%D1%82%D0%B5-%D0%B2-%D0%BD%D0%B4%D0%BA-%D0%BF%D1%80%D0%B8%D0%BA%D0%BB%D1%8E%D1%87%D0%B2%D0%B0%D1%82-%D0%B4%D0%BE-%D0%BA%D0%BE%D0%BB%D0%B5%D0%B4%D0%B0", "text": "Ремонтите на НДК и Резиденция Бояна се довършват и от логистична гледна точка България до януари ще е готова за европредседателството си, заяви ресорният министър Лиляна Павлова. По думите й работата по Националния дворец на културата ще приключи най-късно до Коледа. Вече са постигнати и договорености с 21 хотела, които ще приемат 22 000 души по време на председателството. 2000 от тях ще са вип гости. Изискванията за приемането на еврочиновници включват локация близо до НДК или Летище София и най-малко три звезди, обясни Павлова. Общо за 3-годишния период на подготовка и провеждане на европредседателството ще бъде използван бюджет в размер на 75 млн. евро, като това е близко до средното за ЕС. Тя беше категорична, че в предстоящите месеци България ще има важна роля и няма просто да изпълнява план, утвърден отдавна другаде. По думите й нашата страна ще отстоява както своята позиция, така и интересите на всички 28 в ЕС в \"институционалния триъгълник\" на Съвета на ЕС, Европейската комисия и Европейския парламент. \"Европейският дневен ред няма рязко да се промени. 2018 г. е последна преди края на мандата на тези ЕК и ЕП, нормално е накрая да има ускоряване на нещата, които не са били приети\", коментира Лиляна Павлова. Според нея предстои и провеждането на големия дебат за бъдещето на Европа – как след 2020 г. ще функционира тя и дали ще продължим да получаваме финансиране и след излизането на Великобритания. По думите й страната ни е в добра позиция да настоява за това, защото може да покаже резултатите от икономическото и инфраструктурното си развитие през последните 10 години.", "date": "2017.10.25", "title": "Ремонтите в НДК приключват до Коледа"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/374331-%D1%82%D0%B5%D1%81%D0%BB%D0%B0-%D1%81%D1%82%D1%80%D0%BE%D0%B8-%D0%B7%D0%B0%D0%B2%D0%BE%D0%B4-%D0%B2-%D1%88%D0%B0%D0%BD%D1%85%D0%B0%D0%B9", "text": "\"Тесла\" постигна споразумение с властите в Шанхай за построяването на собствен завод, предаде \"Уолстрийт джърнъл\". Предприятието ще се намира в зоната за свободна търговия в града и ще позволи на компанията значително да намали цената на автомобилите си в Китай. \"Тесла\" е първата фирма, която получава правото на изцяло собствен завод.Пекин обикновено изисква от чуждестранните производители да създават съвместни предприятия с местни китайски партньори, което включва разделяне на печалбите и споделяне на някои технологии, макар и да избягват вносни тарифи. Китайският пазар на електрически автомобили вече е най-големият в света и се очаква да продължи да расте бързо. Пекин също планира да забрани изгарянето на изкопаеми горива до неопределена дата след решенията на Франция и Великобритания да забранят продажбата на тези автомобили от 2040 г. за ограничаване на вредните емисии в атмосферата.", "date": "2017.10.25", "title": "Тесла строи завод в Шанхай"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/374332-%D0%BC%D0%B8%D0%BA%D0%BE%D0%B2-%D0%B7%D0%B0-%D0%BE%D0%BF%D0%BE%D0%B7%D0%B8%D1%86%D0%B8%D1%8F%D1%82%D0%B0-%D1%81%D1%80%D0%B5%D1%89%D1%83-%D0%BD%D0%B8%D0%BD%D0%BE%D0%B2%D0%B0-%D1%81%D0%B2%D0%B0%D0%BB%D1%8F%D0%BD%D0%B5%D1%82%D0%BE-%D0%BD%D0%B0-%D0%B5%D0%B4%D0%BD%D0%B0-%D0%B4%D0%B0%D0%BC%D0%B0-%D0%B5-%D1%81%D0%BB%D0%BE%D0%B6%D0%B5%D0%BD-%D0%B2%D1%8A%D0%BF%D1%80%D0%BE%D1%81", "text": "  Нямаше никаква необходимост да се свиква извънредно заседание на партийния конгрес, предложените за обсъждане теми са известни от месеци, да не кажа от годините. Това срещна сериозна аргументация от много членове на националния съвет. Още повече се получи на другия ден, когато г-жа Нинова представи дискусията, аргументите и започна да търси сред опонентите си враговете с партиен билет. Всеки аргумент, различен от нейния, тя го приема като враждебен. Става въпрос за експониране на политика. Свалянето на една дама е сложен въпрос, не бих могъл да коментирам.   Това каза в студиото на БНТ Михаил Миков.Той се обяви категорично срещу ангажирането на БСП в спора за новите самолети за армията.   \"Не отива на БСП да се прави на милитаристична партия. За 2-та процента от БВП още в началото на май имахме ясна позиция при президента. Днес големият въпрос, който трябва да се постави пред обществото, е как оскъдният бюджет да се разпредели, така че да даде бъдеще, живот и път на България, а ние водим спор ГРИПЕН ли, фантом ли, кой какви аероплани да купи. В тази дискусия не е мястото на БСП\", смята бившият лидер на социалистите.   Според него, социалистите трябва да търсят естествените си съюзници, а не да водят безсмислена дискусия кой е за коалиция с ГЕРБ. \"Те имат своята коалиция, ние сме в опозиция\", припомни той. . Бившият лидер на левицата заяви още, че самоцелните законодателни промяна за отчитане пред Брюксел няма да доведат до качествена промяна при борба с корупцията. Голямо значение има как с този капацитет се борбата с корупцията. В момента има по-ниска законодателна инициативност, преобладават скандалите и сблъсъците.", "date": "2017.10.25", "title": "Миков за опозицията срещу Нинова: Свалянето на една дама е сложен въпрос"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374333-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%BE%D0%B1%D0%B5%D1%89%D0%B0%D0%BB-%D0%BD%D0%B0-%D0%BF%D1%83%D1%82%D0%B8%D0%BD-%D0%B4%D0%B0-%D1%81%D1%82%D1%80%D0%BE%D0%B8%D0%BC-%D0%B0%D0%B5%D1%86-%E2%80%9D%D0%B1%D0%B5%D0%BB%D0%B5%D0%BD%D0%B5%E2%80%9D-%D0%B2%D1%8A%D0%BF%D1%80%D0%B5%D0%BA%D0%B8-%D0%B2%D1%81%D0%B8%D1%87%D0%BA%D0%BE", "text": "  БАН изработи доклад за взрива в Горни Лом, където избухнаха противопехотни мини. Те не трябваше да се разглобяват, а да бъдат взривени, така е по международна конвенция на ООН, подписана и от България. Това каза в студиото на телевизия BIT Петър Кърджилов, пиар на един от институтите на Академията. Той определи доклада на БАН като \"изключително повърхностен и разказващ само за взрива\"  и предположи, че е бил написан, за да се угоди на властта и лично на Борисов тогава. Според него, вече има заведено дело за този доклад, който на практика е оправдал предприетото разглобяване на 1600 мини, довело до трагедия.   Кърджилов обясни, че това не е единствения случай на тясно взаимодейъствие между премиера и БАН, като на академията е оставена ролята на изпълнител на неговите желания и поръчки.   \"Беше поръчано БАН да изготви доклад и за енергийната стратегия на България.  Този доклад е бил готов още в края на септември, но е върнат от Борисов за доработване, не е бил харесан от него. Причината-премиерът е обещал на Владимир Путин, че България ще строи АЕЦ \"Белене\" и е трябвало докладът да се съобрази с това\", каза Кърджилов.   Той се позова на информация от човек, работил в групата, подготвила доклада и определи случващото се като \"необяснима любов между Борисов и БАН\".", "date": "2017.10.25", "title": "Бойко Борисов обещал на Путин да строим АЕЦ ”Белене” въпреки всичко"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374334-%D0%BE%D1%87%D0%B0%D0%BA%D0%B2%D0%B0-%D0%BD%D0%B8-%D0%BC%D1%80%D0%B0%D1%87%D0%BD%D0%BE-%D0%B1%D1%8A%D0%B4%D0%B5%D1%89%D0%B5,-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8-%D0%BC%D0%B2%D1%84", "text": "Очаква ни мрачно бъдеще, предупреди МВФ   Мрачно бъдеще ни очаква в световен план. За това предупреди генералният директор на Международния валутен фонд Кристин Лагард, предадоха световните информационни агенции.   Тя направи това изявление на тридневна икономическа конференция в саудитската столица Рияд.   По думите й, трябва да се вземат мерки срещу последиците от климатичните изменения и неравнствата.   В противен случай, само след 50 години буквално ще бъдем \"изпечени\", заяви тя.   Трябва да решим бързо какво бъдеще искаме, дали то ще прилича на днешните антиутопии, или не, категорична е тя.   Припомняме, че по-рано днес стана ясно, че Никарагуа подписва Парижкото споразумение за климата, оставяйки САЩ и Сирия като единствените две страни в света, които не са се присъединили към световния пакт за климата, чиято цел е ограничаване на парниковите газове.   Парижкото споразумение, договорено от близо 200 страни преди две години, има за цел да ограничи затоплянето на планетата чрез ограничаване на глобалните емисии на въглероден диоксид и други газове, които учените смятат, че водят до глобалното затопляне.   Американският президент Доналд Тръмп обяви през юни началото на 3-годишен процес за оттегляне от споразумението на основание, че ще постави САЩ в икономическо неравностойно положение.", "date": "2017.10.25", "title": "Очаква ни мрачно бъдеще, предупреди МВФ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374326-%D1%81%D1%82%D0%B8%D0%BB%D1%8A%D1%82-%D0%BD%D0%B0-%D0%BD%D0%B8%D0%BD%D0%BE%D0%B2%D0%B0-%D1%81%D1%8A%D0%B1%D1%83%D0%B4%D0%B8%D0%BB-%D0%B1%D1%81%D0%BF", "text": "В БСП не е новост да има вътрешно напрежение, вътрешно-партийни противопоставяния, но аз лично не смятам, че Корнелия Нинова е заплашена от бламиране, каза депутатът от БСП Александър Симов. \"Решението за Конгреса мина с повече гласове, но дори и с 4 гласа да е минало, това все пак е надделяване. Линията на Корнелия Нинова надделя\", допълни той. В коментар на опозицията на Корнелия Нинова вътре в партията, Симов каза, че едната група се е формирала около изгонения от Изпълнителното бюро Георги Гергов, който е основният проводник на тезата за колаборация с ГЕРБ. Идея на Гергов е, ако БСП спечели изборите един ден да покани ГЕРБ за коалиция, каза Симов. \"Факт е, че имаме на масата една политическа теза, че БСП трябва да работи така, да прави такава политика, че да е удобна за влизане в коалиция с ГЕРБ. Това е теза, която аз никога няма да приема\", добави той. По думите му, другата част от опозицията срещу Корнелия Нинова е групирана около Михаил Миков, предишният лидер, който също не приема лидерството. \"Групираните около него не харесват нейния лидерски стил, тъй като смятат, че тя свръхконцентрира лидерското начало в партията, взема много правомощия на колективните органи и движи партията по своя собствена линия без да се допитва до колективното ръководство\", коментира Александър Симов. Според него въпросът обаче е спорен, тъй като и предишни лидери са правели същото, но тогава не е ставало обект на драма. Симов смята, че Конгресът е най-доброто място всички тези противоречия да бъдат изказани и партията да вземе своето решение. \"Не можем да отречем, че стилът на Корнелия Нинова вля една свежа струйка в БСП и буквално я събуди от политическата кома\", каза още Симов.", "date": "2017.10.25", "title": "Стилът на Нинова събудил БСП"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374325-%D0%BF%D0%BB%D0%B0%D1%89%D0%B0%D0%BC%D0%B5-%D1%81%D0%BC%D0%B5%D1%82%D0%BA%D0%B8%D1%82%D0%B5-%D0%BD%D0%B0-%D0%B4%D0%B0%D0%BD%D1%81%D0%B0%D0%B4%D0%B6%D0%B8%D0%B8-%D0%B2-%D0%B5%D0%BB%D0%B8%D1%82%D0%BD%D0%B8-%D0%B7%D0%B0%D0%B2%D0%B5%D0%B4%D0%B5%D0%BD%D0%B8%D1%8F-%D0%B8-%D1%80%D0%B5%D1%81%D1%82%D0%BE%D1%80%D0%B0%D0%BD%D1%82%D0%B8", "text": "Държавата ще плаща сметките в елитни ресторанти и заведения на служителите на Държавна агенция „Национална сигурност“. Службата, която е на пряко подчинение на премиера, е отделила 150 170 лв., които е предоставила на 5 фирми, за осигуряване на топла храна на служителите от ДАНС, установи проверка на Епицентър.бг.   Парите са разпределени чрез „пряко договаряне“ от зам.-шефа на агенция Недялко Недялков, пише в документацията към обществената поръчка.     Одобрените фирми за доставка на храна и такива, стопанисващи заведения, са „Еф енд Би мениджмънт” ЕООД , „ВГ” АД, „Старт 1999” ООД и „Екскуизит Брандс” ООД.   „ есторант-градина Chef’s в столичния квартал „Лозенец“, където основен готвач е Виктор Ангелов. Заведението се води елитно и цените не са по джоба на обикновените граждани. Това обаче очевидно не важи на служителите на ДАНС, чиито бюджет за следващата година е увеличен до 108 млн. лв.   „ВГ” АД пък е фирмата на пловдивския бизнесмен Ветко Арабаджиев, чрез която той управлява бившия хотел „Кемпински – Зографски“  сега „Маринела“ Комплексът е сред елитните в София и ще приюти част от гостите за българското председателство на Европейския съюз.   Следващата фирма, получила пари от ДАНС за авансово плащане на „работни обеди и вечери“, е „Старт 1999“ ООД. Компанията също не е случайна – тя стопанисва популярния ресторант „Воденицата“. Заведението се намира в парк „Витоша“ в квартал „Драгалевци“.  ", "date": "2017.10.25", "title": "Плащаме сметките на ДАНСаджии в елитни заведения и ресторанти"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374327-%D1%81%D0%B2-%D0%BC%D1%87%D1%86%D0%B8-%D0%BC%D0%B0%D1%80%D0%BA%D0%B8%D0%B0%D0%BD-%D0%B8-%D0%BC%D0%B0%D1%80%D1%82%D0%B8%D1%80%D0%B8%D0%B9", "text": "Четецът Маркиан и иподяконът Мартирий от Цариград твърдо държали на догмите на светата църква и се стараели да предпазят християните от заблужденията на арианството. Като видели колко силно е влиянието им, арианите се опитали да ги привлекат на своя страна, но благочестивите християни отказали.      Тогава били осъдени на смърт. Св. Йоан Златоуст, в качеството си на цариградски архиепископ, построил над техните мощи храм \"Св. мъченици Маркиан и Мартирий\".", "date": "2017.10.25", "title": "Св. мчци Маркиан и Мартирий"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374328-%D1%88%D0%B2%D0%B5%D0%B4%D1%8A%D1%82-%D0%BF%D0%BB%D0%B0%D1%82%D0%B8-%D0%B3%D0%BB%D0%BE%D0%B1%D0%B0%D1%82%D0%B0", "text": "Шведът, който изрита камериерка в хотел в Слънчев бряг, е платил наложената му глобаот 4500 лв., както и разноските по делото. 52-годишният Ралф Сундберг е превел 5000 лева на 19 октомври. По този начин той е спазил срока за плащане на сумата, наложена му като административно наказание. В края на септември той си тръгна от България, без да си е платил глобата. Съдът взе предвид чистото му съдебно минало и го осъди по административен ред на глоба, чийто максимален размер можеше да бъде 5000 лева.", "date": "2017.10.25", "title": "Шведът плати глобата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374324-%D0%B1%D0%B0%D1%80%D0%B5%D0%BA%D0%BE%D0%B2-%D1%86%D0%B2%D0%B5%D1%82%D0%B0%D0%BD-%D0%B2%D0%B0%D1%81%D0%B8%D0%BB%D0%B5%D0%B2-%D0%BC%D0%B5-%D0%BF%D0%BE%D0%BC%D0%BE%D0%BB%D0%B8-%D0%B4%D0%B0-%D0%B2%D0%B7%D0%B5%D0%BC%D0%B0-%D0%B4%D0%B5%D0%B1%D0%B5%D0%BB%D0%B8%D1%8F-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%BD%D0%B0-%D1%80%D0%B0%D0%B1%D0%BE%D1%82%D0%B0-%D1%81%D1%80%D0%B5%D1%89%D1%83-5-%D0%B1%D0%BE%D0%BD%D0%B0-%D0%B7%D0%B0-15-%D0%BC%D0%B8%D0%BD%D1%83%D1%82%D0%BD%D0%B0-%D1%80%D1%83%D0%B1%D1%80%D0%B8%D0%BA%D0%B0-%D0%B2-%D1%82%D0%B27", "text": "2012 година Каракачанов ми беше пратен от „благодетеля“ си (по негови думи) Цветан Василев да почне работа в Тв7. Препоръката на шефа му от КТБ беше да му намеря на дебелия войвода да води някоя рубрика в готово предаване без много да го юркам срещу 5000 лева на месец! Възразих, че това би взривило климата в нюзрума и по-добре да си оправят отношенията помежду си, а от мен да остане само рубриката по граждански договор срещу по-скромна сума.     “Прав си, но Краси ми е роднина( самият Каракачанов също парадираше непрестанно с някакво родство по женска линия между него и банкера) и жена ми ме натиска да му дам някаква работа, ама Дебелият е лаком и иска по 10 бона на месец“.     Отговорих му да си го взема в банката или в някоя фирма….Не мога, отговори Цв Василев, защото освен мързелив е и крадлив и алчен. В края на краищата взех Каракачанов на работа срещу 5 бона на месец и другото на ръка от благодетеля му за 15 минутна рубрика един път седмично в моето авторско предаване „Винаги в неделя“, а него го оставих под контрола на сегашната ми жена и тогавашен великолепен продуцент Мария Календерска, която се бореше с неговия мързел и чест махмурлук. Този фарс на Шишко войвода да се прави на Божидар Димитров в моето предаване приключи набързо.   Пет години по-късно (2017 година) същият индивид ще управлява 5 милиарда лева годишен бюджет в отбраната и ще прави сделки за милиарди за самолети и фрегати!   Поздрави от Страсбург и Бог да пази България с подобни „управници“ на народните пари!", "date": "2017.10.25", "title": "Бареков: Цветан Василев ме помоли да взема дебелия Каракачанов на работа срещу 5 бона за 15-минутна рубрика в ТВ7"}
{"url": "http://www.classa.bg/%D1%81%D0%B2%D1%8F%D1%82/item/374323-%D0%B1%D0%B8%D1%82%D0%BA%D0%BE%D0%B8%D0%BD-%D1%89%D0%B5-%D0%B8%D0%BC%D0%BF%D0%BB%D0%BE%D0%B4%D0%B8%D1%80%D0%B0-%D0%BF%D0%BE-%D1%81%D1%8A%D1%89%D0%B8%D1%8F-%D0%BD%D0%B0%D1%87%D0%B8%D0%BD-%D0%BA%D0%B0%D1%82%D0%BE-%D0%B5%D0%BD%D1%80%D0%BE%D0%BD", "text": "Виртуалната валута биткоин ще \"имплодира\" по същия начин, както се случи с американския енергиен гигант Енрон преди, предупреди милиардерът инвеститор и Саудитски принц Ал-Уалид Бин Талал, в интервю за CNBC. \"Просто няма смисъл, не е регулиран, не е под контрол, не е под наблюдението на нито една централна банка\", каза Ал Уейлд. \"Аз не вярвам в това нещо Биткоин. Мисля, че ще имплодира един ден и че това е още един Енрон в процес на унищожаване\", заяви ръководителят на Kingdom Holding Company, чиито инвестиции включват редица американски гиганти като Apple, Citigroup и Twitter. В декларациите си Саудитският принц има предвид един от най-големите скандали в икономическата история: компанията Енрон, която в своето време бе оценявана като една от най-големите енергийни компании в света. Тя подаде заявление за обявяване в несъстоятелност през 2001 г., след разкриването на нейните измамни счетоводни структури и техники. По този начин Ал Уалид се присъединява към други важни инвеститори, които са изразили сериозни съмнения относно бъдещето на този бизнес. През септември президентът на JP Morgan Джейми Димон предупреди, че криптовалутата е \"измама, която няма да свърши добре\". Основателят на компанията за управление на инвестициите \"Bridgewater Associates\", Рей Далио, заяви \"Биткоин е силно спекулативен пазар, който изпълнява всички критерии за финансов балон\". Въпреки това не всички анализатори подкрепят тези твърдения. Един от тях е Макс Кайзер, за когото е неправилно да се каже, че биткоинът е \"балон или измама\". Според него \"американският долар, пазарите на облигации и много пазари на недвижими имоти са балони, докато биткоинът и златото са единствените финансови активи, които не са\". Междувременно цената на виртуалната валута е нараснала с 500% досега през 2017 г., достигайки рекордна височина миналата седмица, надхвърляйки 6 000 долара за брой.", "date": "2017.10.25", "title": "Биткоин ще \"имплодира\" по същия начин като Енрон"}
{"url": "http://www.classa.bg/%D1%81%D0%B2%D1%8F%D1%82/item/374314-%D0%BA%D0%B0%D1%82%D0%B0%D0%BB%D1%83%D0%BD%D1%81%D0%BA%D0%B8-%D0%B3%D1%80%D0%B0%D0%B4-%D0%BE%D0%B1%D1%8F%D0%B2%D0%B8-%D1%84%D0%B5%D0%BB%D0%B8%D0%BF%D0%B5-vi-%D0%B7%D0%B0-%D0%BF%D0%B5%D1%80%D1%81%D0%BE%D0%BD%D0%B0-%D0%BD%D0%BE%D0%BD-%D0%B3%D1%80%D0%B0%D1%82%D0%B0", "text": "Предложението за обявяване на държавния глава за персона нон грата беше подкрепено на заседание на градския съвет. Освен Фелипе Шести съветниците обявиха за нежелан и представителя на централното испанско правителство в Каталуния Енрик Мильо.     Градският съвет гласува с мнозинство и да откаже да подкрепи действието на чл. 155 от испанската Конституция, задействан от правителството на Мариано Рахой.   Решението на централното правителство беше взето след референдума за независимост на Каталуния и предполага частично ограничаване на местното самоуправление в автономната област.   По-рано предложение за обявяване на краля за персона нон грата беше отхвърлено от градския съвет на Барселона. То беше внесено от партията Кандидатура за народно единство, която подкрепя отделянето от Испания. Тя обаче не успя да събере достатъчно гласове.   Първият заместник-кмет на каталунската столица Херардо Писарульо отбеляза, че обявяването на краля и семейството му за персона нон грата е нецелесъобразно и не би било от полза.", "date": "2017.10.25", "title": "Каталунски град обяви Фелипе VI за персона нон грата"}
{"url": "http://www.classa.bg/%D1%81%D0%B2%D1%8F%D1%82/item/374315-%D0%B1%D0%BB%D1%83%D0%BC%D0%B1%D1%8A%D1%80%D0%B3-%D0%B1%D1%80%D0%B5%D0%BA%D0%B7%D0%B8%D1%82-%D0%B5-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%B3%D0%BB%D1%83%D0%BF%D0%BE%D1%81%D1%82-%D1%81%D0%BB%D0%B5%D0%B4-%D0%B8%D0%B7%D0%B1%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D1%82%D1%80%D1%8A%D0%BC%D0%BF", "text": "Брекзит-ът е най-голямата глупост, която една страна може да извърши. С изключение на избирането на Доналд Тръмп.    Това заяви бившият кмет на Ню Йорк Майкъл Блумбърг, предадоха световните информационни агенции.   Той направи изявлението в Лондон, където присъства на откриването на европейската си централа.   В сградата ще работят 4000 души.   Магнатът не вярва, че Кралството ще се справя все така добре и без ЕС.   “Бизнесът ще се ориентира към други европейски столици”, каза Блумбърг.", "date": "2017.10.25", "title": "Блумбърг: Брекзит е най-голямата глупост след избирането на Тръмп"}
{"url": "http://www.classa.bg/%D1%81%D0%B2%D1%8F%D1%82/item/374316-%D0%B8%D0%B7%D0%BC%D0%B0%D0%BC%D0%BD%D0%B0%D1%82%D0%B0-%E2%80%9E%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82%E2%80%9C-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0%D1%82%D0%B0-%D1%86%D0%B5%D0%BD%D1%82%D1%80%D0%B0%D0%BB%D0%BD%D0%B0-%D0%B1%D0%B0%D0%BD%D0%BA%D0%B0", "text": "Едно от основните твърдения, с които излизаха основателите на Европейския монетарен съюз, беше, че със създаването на независима Европейска централна банка (ЕЦБ) – с което имаха предвид „независима“ от влияния от страна на държавите-членки или други органи на ЕС (като Еврогрупата) – те щели да поставят основите на финансова стабилност и да дисциплинират фискалната политика на държавите-членки.    Тази така наречена независимост бе въплътена в Договора за функционирането на Европейския Съюз, където Член 123 забранява на ЕЦБ да дава „овърдрафти или други видове кредитни улеснения” на правителствата на държавите-членки (и други структури на ЕС). Член 124 забранява на държавите-членки, както и на други органи на ЕС, да имат „привилегирован достъп“ до финансовите институции. Член 125 пък забранява на ЕЦБ да поема каквито и да е задълженият или „отговорности“ на правителства на държавите-членки – това е прочутата клауза „без спасение от банкрут“.   Но един скорошен доклад от група, изследваща влиянието на корпорациите в ЕС – „Отворени врати за финансовите сили“ (публикувана на 3 октомври 2017 г.) – навежда на мисълта, че ЕЦБ се преструва на независима, а всъщност е пленник на най-едрите преследващи печалба финансови институции, които заседават в нейните съвещателни групи. С други думи, ЕЦБ се е превърнала в средство, с което се постигат все по-големи частни приходи и се заобикалят данъци и мита, докато Договорът за функциониране на ЕС очертава съвсем различна роля за банката.    Аз редовно съм отбелязвал, че ЕЦБ всъщност нарушава правилото за не поемане на дългове от май 2010 г. насам. Тогава ЕЦБ въведе Програма за пазар на облигации, по която започна да купува правителствените бонове на редица закъсали държави-членки, за да свали дивидентите, които бяха започнали да се повишават (драматично в някои случаи).   Факт е също така, че единствената причина Еврозоната да оцелее и никое от правителствата на деветнайсетте държави-членки да не изпадне в несъстоятелност е, че ЕЦБ продължи системно да нарушава закона, както е записан в членовете на Договора за ЕС, споменат по-горе.   Както може да се очаква, защитниците на системата твърдят, че член 125 не забранява на ЕЦБ да изкупува дълга на държава-членка във вторичния пазар (след като веднъж е бил емитиран).   В действителност обаче купувачите на дълга в първичния пазар на облигации знаят отлично, че могат да ги препродадат на ЕЦБ на цена по-висока от тази, която са платили, а това на практика е същото като ЕЦБ да финансира правителствените дефицити.   Обяснението е, че ЕЦБ просто изкупува грамадни количества правителствен дълг като операция по ликвидността. Но количествата правителствен дълг, които са нужни за тези цели са съвсем дребни, сравнени с разширяването на балансовия лист на ЕЦБ от май 2010 насам.   Ставащото е съвсем ясно за всеки безпристрастен наблюдател и е някак смешно да се чуе или прочете как ЕЦБ твърди друго. Но докладът на Наблюдателите на корпоративна Европа повдига един отделен и не по-малко обезпокоителен въпрос за действията на ЕЦБ.   Ето какво пише върху корицата на доклада – съвсем красноречиво е:   Имаше също така един много детайлен анализ на този доклад в една френска независима новинарска агенция – Mediapart (от 18 октомври 2017):  (“ЕЦБ обвинена от НПО, че е „пленена“ от частния финансов сектор“). От анализа научаваме:         Властта на ЕЦБ е смущаваща – в смисъл, че създателите на нейните решения не се излъчват с избори и са до голяма степен безотчетни. Вярно, че трябва да предоставя на Европейския парламент доклади, но тя общо взето прави каквото си иска.   Което ни довежда до въпроса: какво всъщност значи „тя“? Тъкмо той е осветлен в доклада на Наблюдателите на корпоративна Европа.        Главният проблем, откроен в доклада, са 22-те „съвещателни групи“, които ЕЦБ поддържа. В тях влизат „517 представители от 144 различни субекта: били те корпорации, компании или сдружения, основно търговски асоциации“.   Според ЕЦБ тези групи ѝ помагат да „изпълнява мандата си“ и да „обяснява политиките си на гражданите“. ЕЦБ твърди, че те се обръщат към тези „независими специалисти“, за да „поддържат необходимия диалог с представителни сдружения и гражданското общество“.   Докладът отбелязва, че идеята за външно консултиране, сама по себе си, не е проблемна, но поставя под въпрос схващането на ЕЦБ за „гражданско общество“:     Значи ли това, че ЕЦБ е пленник на големите финансови институции? Докладът стига до извода, че начинът, по който ЕЦБ се е отнесла с някои „финансови скандали и сериозни предложения за реформи“ подсказва, че тя е в плен на тези лобисти. ЕЦБ е пренебрегвала критиката, че тя получава съвети от същия сектор, който би трябвало да регулира.   Следната таблица, взета от доклада, показва челните 10 места (държани от 16 компании) в съвещателните групи.           Заключението е, че „ЕЦБ не прави никакъв опит да осигури участието на групи извън частните финансови среди“. Става ясно, че от тези съвещателни групи не се очаква да имат „експертиза“ – те са изградени така, че да представляват „старшинство“ и интересите на включените фирми. Докладът ни дава редица примери за това как споменатите групи са превзели взимането на решения в ЕЦБ.   1. Данък върху финансовите транзакции – където ЕЦБ възприе мека линия.   2. Скандалът с Либор – където ЕЦБ се застъпва за саморегулация – измамниците да регулират измамниците.   3. Скандалът с валутната търговия – „най-големите световни банки манипулираха обменните курсове, за да извличат значителни печалби от клиентите“ – ЕЦБ създаде „Контактната група за валутна търговия, за да се справи с европейската страна на скандала и да развие план за действие“, но я натъпка с представители от „забъркани в скандала банки“.   4. Банков надзор – „Съвещателните групи показват много близко взаимодействие между надзираваните корпорации и ЕЦБ и абсолютно никакъв принцип на равнопоставеност и независимост на страните не се прилага в това отношение“.   5. Изкупуване на активи – програмата за количествени облекчения донесе милиарди евро в ръцете на институциите, представени в съвещателните групи.   6. За последното докладът предоставя кратко изследване на случая с Фолксваген:   1. Фолксваген и Форд се присъединяват към работна група през 2010 г., за да помогнат за разработването на образец за увеличаване на прозрачността и подобряване оценката на риска. В следващите години Фолксваген се радва на подкрепата на ЕЦБ за нейното финансово подразделение, включително чрез изкупуването на акции от „auto ABS”, които са гарантирани с автомобилни кредити. Така ЕЦБ първо спомага Фолксваген да стандартизира финансовите ѝ продукти, а после купува същите тези продукти на пазарите. Тези покупки бяха толкова големи, че се превърнаха в пасив за ЕЦБ, когато скандалът „Дизелгейт“ избухна – с откриването на мамещ софтуер в колите на Фолксваген, който скрива размера на емисиите.   Докладът също така прави заключението, че ЕЦБ не показва „никакво придържане към прозрачността“. Регистърът за прозрачност на Европейската Комисия бе утвърден, защото, по думите на самата ЕК, „гражданите могат и всъщност би трябвало да очакват процесът по вземане на решения да бъде колкото се може по-прозрачен“.  ЕЦБ обаче „не е официално включена в регистъра“ и не е възприела никоя от процедурите, описани в Регистъра. Значителна част от „експертите, включени в групите… не се регистрират“. Освен това ЕЦБ не набира членове за съвещателните си групи „по открит, недискриминиращ начин“.   Както завършва статията на френската Mediapart, “ЕЦБ е независима от всички, освен от финансовия сектор“!  Това не бива да ни изненадва. ЕЦБ системно прокарва интересите на богатите и едновременно с това взима участие (чрез Тройката) в унищожаването на благосъстоянието на обикновените граждани в Еврозоната. Експертните ѝ групи се владеят от корпоративния сектор – най-вече банките – което се описва в доклада като „крайно възмутително“. ЕЦБ „не показва никаква загриженост за други групи за интереси в обществото и изглежда крайно незаинтересована да включи независими академични експерти“.  Кой би искал да е част от такава система?", "date": "2017.10.25", "title": "Измамната „независимост“ на Европейската централна банка"}
{"url": "http://www.classa.bg/%D1%81%D0%B2%D1%8F%D1%82/item/374318-%D0%BC%D0%BB%D0%B0%D0%B4%D0%B0-%D0%B6%D0%B5%D0%BD%D0%B0-%D1%81-%D0%BA%D1%8A%D1%80%D0%B2%D0%B0%D0%B2%D0%B0-%D0%BF%D0%BE%D1%82-%D0%B2-%D0%B8%D1%82%D0%B0%D0%BB%D0%B8%D1%8F", "text": "Случаят на жена в Италия е объркал медицинската общност: тя е пациентка на 21 години, която, без да показва лезии по кожата си, се поти с кръв през порите си. Нейното състояние е документирано от двама лекари във Флорентинския университет в статия за Канадската медицинска асоциация. Роберто Магли и Марция Капрони, автори на публикацията, посочват, че в продължение на три години момичето е показало кръвоизливи по лицето и дланите на ръцете си. Епизодите обикновено траят между 1 и 5 минути и могат да се появят при спане, извършване на физически дейности и ситуации на емоционален стрес. Също така, това състояние причинило социалната изолация на пациентката и някои симптоми на депресивни и панически разстройства. За да изключи възможността за симулиране на заболяването, тя се съгласила да се подложи на тестове и наблюдения, като взема и предписани анти-депресанти, но кървенето продължило. И накрая, след обширни кръвни изследвания, специалистите установили, че това е рядко състояние, известно като \"хематохидроза\", което се състои в \"спонтанното изпускане на кръвна пот през цялата кожа\". Въпреки това, специфичните причини за болестта все още не са известни, но те сочат към системно заболяване, психогенни разстройства или са в резултат на някакво усилие, което активира симпатиковата нервна система. Специалистите лекуват жената с пропранолол, лекарство за сърцето и кръвното налягане, и въпреки че кървенето не е напълно елиминирано, то е значително намалено.", "date": "2017.10.25", "title": "Млада жена с кървава пот в Италия"}
{"url": "http://www.classa.bg/%D1%81%D0%B2%D1%8F%D1%82/item/374321-%D1%84%D0%B0%D1%80%D0%BC%D0%B0%D1%84%D0%B8%D1%8F%D1%82%D0%B0-%D0%B7%D0%BB%D0%BE%D1%83%D0%BF%D0%BE%D1%82%D1%80%D0%B5%D0%B1%D1%8F%D0%B2%D0%B0-%D0%B8-%D1%81-%D0%BF%D1%80%D0%BE%D0%B4%D0%B0%D0%B6%D0%B1%D0%B0%D1%82%D0%B0-%D0%BD%D0%B0-%D0%BC%D0%B5%D0%B4%D0%B8%D0%BA%D0%B0%D0%BC%D0%B5%D0%BD%D1%82%D0%B8-%D1%81-%D0%BD%D0%B0%D0%B4-1000-%D0%BD%D0%B0%D0%B4%D1%86%D0%B5%D0%BD%D0%BA%D0%B8", "text": "Има много причини, поради които хората презират така наречената“Биг Фарма“, но едно скорошно разследване разкри още един друг начин, по който фармацевтичните компании мамят хората: като продават едни и същи лекарства на много различни цени, използвайки различни опаковки.   Според британската група за наблюдение „Кои“, някои „по-модерни“ с по-известни марки медикаменти се продават до десет пъти по-високо от цената на същите такива версии, но не с толкова известна марка, въпреки че лекарствата са напълно идентични.     В други случаи компаниите поставят същия медикамент в различни кутии и ги предлагат на пазара за различни цели, като понякога таксуват различни цени отново за това, което е точно същото лекарство. Например носният спрей Otrivine се продава в три различни кутии, означени за синузит, алергии и задръствания, но всичките три спрейове са медицински идентични. Може да не е незаконно, но това е доста подвеждащо.   Друга тактика е смесването на два евтини медикамента в комбинирано хапче. Например, смес от  и ацетаминофен, известна като Nuromol в САЩ, се продава за десет пъти цената на приемане на двете отделни хапчета в същите дози. В САЩ комбинираното лекарство Treximet за мигрени, се продава при средна цена от 875 долара за девет хапчета, но двете лекарства, които съдържа суматриптан и напроксен, могат да бъдат закупени за $ 16 за девет таблетки и $ 12 за 300 таблетки.   За друга форма на измама се съобщава в Consumer Reports, а тя е, че алергичният медикамент Clarinex се продава за $ 235 за марката и $ 45 за генеричната версия. Въпреки това, неговата активна съставка деслоратадин става лоратадин, след като се метаболизира от тялото. Това е същият медикамент като Claritin и може да се купи генерична марка с лоратадин само за $ 4.   Производителите на лекарства понякога въвеждат варианти на съществуващи лекарства с удължено освобождаване или просто променят начина, по който се прилагат или дозировката им, за да изглеждат нови и да налагат повече тях, като същевременно запазват по-евтините генерични лекарства на пазара. Такъв например е случаят с лекарството за шизофрения Adasuve. Лекарството е просто преформатиране на оралното лекарство Локсапин в инхалатор. Продажбите й се оценяват на месечна цена от 4,550 долара, докато версията на капсули на Локсапин струва само 45 долара.   Понякога фармацевтичните компании дори не се опитват да подмамват потребителите, те просто повишават цените си без обяснение. Главният изпълнителен директор на Turing Pharmaceuticals, Мартин Шкрели нашумява след като повиши цената на лекарствения продукт Daraprim, който се използва при пациенти с трансплантация и при хора със СПИН, от $ 13,50 до $ 750 на хапче – увеличение от 5 500%. Производителите на EpiPen също получиха много лоша реклама, след като повишиха цената за стандартен двукомпонентен пакет от епинефрин, който може да противодейства на тежките алергични реакции до 700 долара; като е струвал само $ 55 през 2007 г., а дозата в една писалка  струва около $ 1 да се направи.   Друг факт е, че фармацефтичните компании повишават цените в отговор на кризи. Например, Valeant Pharmaceuticals повишава цената на медикаментите си за оловни отравяния с 2,700% по време на кризата с водата във Флинт, Америка.   Експертите препоръчват проверка на активните съставки в лекарствата, които купувате, за да видите дали съществуват по-евтини алтернативи. Много хора не знаят, че този тип поведение е факт и много от пациентите не са информирани, че съществуват други възможности. Много хора обаче установяват, че билковото лекарство и други алтернативни лекарства могат не само да адресират много често срещани здравословни проблеми далеч по-евтино от нещо създадено в лабораторията, но и често могат да направят това по-ефективно с по-малко странични ефекти.   В името на Парите, Властта и Частните интереси, в името на всички които ми плащат за това, поемам върху себе си тази клетва!   На болния, който е дошъл при мене, ще гледам като на клиент, но не и като на пациент, ще му взема парите, и ще му предпиша такива лекарства, които да го поддържат болен, за да идва отново и отново, и да ми осигурява едни постоянни доходи , на мен и на цялата фармацевтична индустрия, до смъртта си.   Ако дойде случайно, някой здрав, то аз се задължавам да го разболея, за да стане зависим от мен и цялата фармацевтична индустрия.   Ако някой открие, такова лекарство, било то на билкова или каквато и да е друга основа, което да не предизвиква странични реакции и да излекува дадена болест, то аз се задължавам да докладвам на моите повелители, за да вземат те мерки и да унищожат тази заплаха за Световната здравна организация!   Ако някой, не иска да ползва услугите ни, и да плаща данъци, то аз съм длъжен да го докладвам за да бъде обявен за престъпник.   Ако някой води природосъобразен живот, той трябва да бъде обявен за назадничав и пречка за развитието на медицинската наука, и да бъде умъртвен по най-бърз начин.   Никога, няма да предавам, колега допуснал лекарска грешка независимо от последствията до които е довела.   Когато, посещавам пациети по домовете, аз ще всявам там страх и чувство за зависимост от лекарствата.    Ще говоря сложно за да ме уважават и да ми се доверяват безпрекословно, и да пият отровите които им предписвам без да се замислят.   Ще работя за това, така да манипулираме хората, че те да не търсят алтернативни методи на лечение и здравословен живот.   Ще работя за създаването на частни здравноосигурителни фондове, като ще убеждавам хората, че това е единственото им спасение и път към качественно, но съответно скъпо здравеопазване.   Ще работя за намаляване броя на децата и пенсионерите в България, защото те са ненужни и само тежат на обществото и държавата.   Ако изпълня тази клетва, без да я нарушавам, дано получа обещаното ми възнаграждение, за да водя охолен и изпълнен с наслади живот, като пазя тази клетва и не престъпя нищо от нея.  Ако пък сторя обратното, нека ме сполети ранна смърт.   Заклевам се, че по силите на знанията си ще върша всичко, в което се кълна.  ", "date": "2017.10.25", "title": "Фармафията злоупотребява и с продажбата на медикаменти с над 1000% надценки"}
{"url": "http://www.classa.bg/%D1%81%D0%B2%D1%8F%D1%82/item/374319-%D1%86%D0%B5%D1%80%D0%BD-%D0%B2%D1%81%D0%B5%D0%BB%D0%B5%D0%BD%D0%B0%D1%82%D0%B0-%D0%BD%D0%B5-%D0%B1%D0%B8-%D1%82%D1%80%D1%8F%D0%B1%D0%B2%D0%B0%D0%BB%D0%BE-%D0%B4%D0%B0-%D1%81%D1%8A%D1%89%D0%B5%D1%81%D1%82%D0%B2%D1%83%D0%B2%D0%B0", "text": "Най-добрите физици в света все още не разбират защо нашата вселена съществува, защото изчисленията показват, че е трябвало да бъде унищожена в момента, когато е родена, когато равните количества материя и антиматерия би трябвало взаимно да се елиминират. Въпреки, че много експерти теоретизират различни причини, поради които това не се случва, например, че са имали различни маса, електричен заряд или друга характеристика, до момента не са достигнали до заключения. Ново проучване на Европейската организация за ядрени изследвания (ЦЕРН) иска да покаже дали материята и антиматерията имат различен магнетизъм, съобщава списание Cosmos. Там, изследователски екип е уловил частици антиматерия – антипротони – в т.н. капани и разкрил, че са идентични с техните еквиваленти материя, освен с обратния електрически заряд. \"Всички наши наблюдения показват, че те имат абсолютна симетрия, така че вселената не би трябвало да съществува\", обяснява Кристиан Смора, автор на изследването. Той посочи, че тази разлика трябва да бъде отразена в някакъв аспект, но \"просто не знаем къде\". Сега изследователите се надяват да проучат в дълбочина антипротоните, за да разрешат тази мистерия.", "date": "2017.10.25", "title": "ЦЕРН: \"Вселената не би трябвало да съществува\""}
{"url": "http://www.classa.bg/%D1%81%D0%B2%D1%8F%D1%82/item/374320-%D0%B1%D0%B8%D1%82%D0%BA%D0%B0%D1%82%D0%B0-%D0%BD%D0%B0-%D0%B2%D0%B5%D0%BA%D0%B0-%D0%BC%D0%B5%D0%B6%D0%B4%D1%83-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8%D1%82%D0%B5-%D0%BF%D0%B5%D1%82%D0%BE-%D0%BF%D0%BE%D0%BA%D0%BE%D0%BB%D0%B5%D0%BD%D0%B8%D0%B5-f-22-%D0%B8-su-57", "text": "Повишеното напрежение между САЩ и НАТО, от една страна и Русия от друга, предизвиква въпроса каква би била битката между изтребителите пето поколение на САЩ F-22 Raptor и руския Су-57 (ПАК-ФА / Т-50). \"The National Interest\" сравнява данните на двата самолета. Според публикацията, основната характеристика на F-22 е максималното използване на технология стелт, което го прави \"невидим\" за вражески радари. В същото време той подчертава високата маневреност на този самолет и отличната видимост от пилотската кабина: комбинация, която позволява бързо да открива и реагира на заплахи във визуалния обхват. F-22 достига скорост 1.4 Mach и е оборудван с радар, който му позволява да открива и класифицира заплахите, преди врагът да го открие. Raptor има три отделения за оръжие, две от които могат да носят ракети въздух-въздух за близко разстояние AIM-9М / X Sidewinder, водени от инфрачервени лъчи и друго, в което може да се поставят шест ракети въздух-въздух с обхват до 104 километра AIM-120 AMRAAM Slammer, водени от радар. В допълнение, може да носи със бомби за свободно падане JDAM или четири резервоара за гориво с около 2,270 литра. F-22 също така разполага с шестцевна автоматична картечница M61A2 с 20 калибър, с достатъчно боеприпаси за около пет секунди непрекъсната стрелба. Докато много от детайлите на Su-57 остават неизвестни, списанието подчертава, че руският изтребител пето поколение се различава значително от F-22. Su-57 се отличава със скорост и маневреност. \"Руският изтребител има много по-голяма маневреност при свръхзвукови скорости, отколкото всеки друг самолет\". Т-50 може да надвишава скорост 1,5 Mach и благодарение на радара N056 Bielka, на електронни системи за противодействие и електро-оптични устройства, може да открива \"невидими\" самолети и да атакува с ракети с инфрачервено насочване. Публикацията твърди, че руският изтребител има две големи отделения, всяко от които може да носи четири ракети въздух-въздух K-77н, водени от радар с електронно сканиране, в състояние да атакуват много пъргави цели в диапазон до 160 километри. Също така е въоръжен с инфрачервено направлявани ракети К-74М2. Според \"The National Interest\", както американският, така и руският изтребител имат предимства в различни категории. \"Характеристиките и въоръжение на Су-57 позволяват да открива и елиминира заплахите на големи разстояния. Скоростта му позволява да реагира бързо на заплахи или да се оттегля бързо от битка в неизгодно положение. В допълнение, комбинацията от маневреност и инфрачервеното търсене превръща Su-57 в смъртоносен противник \". F-22, от друга страна, се фокусира върху стелт и маневреност, също може да се открие враговете на големи разстояния и ако успее да се избегне вражеския радар, можете да нападне, преди врагът да го осъзнае. \"Трудно е да се каже кой ще надделее, защото ние не познаваме достатъчно Су-57, но неговата инфрачервена система за търсене и проследяване, е нещо, с което американският \"невидим\" изтребител не разполага и това е голямо предимство в боя за руския самолет\". Списанието посочва, че ако един ден F-22 и Су-57 се срещнат в бой ще се случи \"битката на века, но тогава светът ще бъде в голяма опасност. Надяваме се, че този анализ за този дуел ще се остане само хипотетичен\", обобщава медията.", "date": "2017.10.25", "title": "Битката на века между изтребителите  пето поколение F-22 и Su-57"}
{"url": "http://www.classa.bg/%D1%81%D0%B2%D1%8F%D1%82/item/374322-%D1%80%D1%83%D1%81%D0%B8%D1%8F-%D0%BA%D0%BE%D0%B0%D0%BB%D0%B8%D1%86%D0%B8%D1%8F%D1%82%D0%B0,-%D0%B2%D0%BE%D0%B4%D0%B5%D0%BD%D0%B0-%D0%BE%D1%82-%D1%81%D0%B0%D1%89-%D0%BF%D1%80%D0%B0%D0%B2%D0%B8-%D1%81%D1%82%D1%80%D0%B0%D0%BD%D0%BD%D0%B8-%D0%BD%D0%B5%D1%89%D0%B0-%D0%B2-%D1%81%D0%B8%D1%80%D0%B8%D1%8F", "text": "Москва има съмнения относно \"странните неща\", които американската коалиция прави в Сирия и се стреми да получи честни отговори от Вашингтон, за да ги изясни, заяви руският външен министър Сергей Лавров. По-конкретно, той спомена многобройните случаи, при които терористите от Ислямската държава (ИД) се движат свободно през областите, контролирани от \"подкрепяната от САЩ опозиция\", за да се противопоставят на напредъка на сирийската армия. В същото време руският министър припомни, че \"има случаи на масово изселване на джихадисти от Ракка, в момент, когато подкрепяната от САЩ коалиция обсажда този град\". Лавров увери, че е поискал \"няколко пъти\" информация от своя американски колега Рекс Тилерсън какви са целите, които САЩ и коалицията преследват в Сирия и \"винаги е получавал еднакъв отговор: да се борят с ИД и да доведат тази борба до победоносен край\". Американският президент Доналд Тръмп съобщи, че действията на международната коалиция \"скоро ще преминат в нова фаза\", за да се подкрепят местните сили за сигурност, така че \"терористите да не могат да се връщат отново и да заплашват нашата колективна сигурност. \" Сергей Лавров потвърди, че когато Русия узна за \"тази нова американска линия\" - която означава \"създаването на местни съвети в суверенни територии\" на Сирия - това \"генерира въпроси\", които изпращаме във Вашингтон\".", "date": "2017.10.25", "title": "Русия: Коалицията, водена от САЩ прави \"странни неща\" в Сирия"}
{"url": "http://www.classa.bg/%D1%81%D0%B2%D1%8F%D1%82/item/374311-%D0%BB%D1%8E%D0%B1%D0%BE%D0%BF%D0%B8%D1%82%D0%BD%D0%B8-%D1%84%D0%B0%D0%BA%D1%82%D0%B8-%D0%B7%D0%B0-%D0%BD%D0%BE%D0%B2%D0%B8%D1%8F-%D0%B1%D1%83%D0%BD%D0%B4%D0%B5%D1%81%D1%82%D0%B0%D0%B3", "text": "          Днес новият Бундестаг провежда първото си заседание. А рекордът, за който става дума по-горе, е следният: никога преди в германския парламент не е имало толкова много депутати, колкото сега: общият им брой е 709, т.е. със 78 повече, отколкото през последния законодателен период.     За пръв път от 1957 година насам в Бундестага са представени повече от пет партии: ХДС остава най-голямата парламентарна фракция, макар че делът на депутатите ѝ е намалял доста. Все пак на изборите на 24 септември ХДС и посестримата ѝ партия ХСС получиха заедно 8,6% по-малко гласове, отколкото през 2013. За сметка на това пък в парламента отново влизат Свободните демократи, а Алтернатива за Германия стана за първи път част от Бундестага.   През този законодателен период дамите сред депутатите ще бъдат значително по-малко. Всъщност, това е нещо, което се знаеше още преди изборите: едва 219 от 709 депутати са жени, т.е. около една трета. Последно броят на дамите в германския парламент е бил толкова нисък в периода 1994 - 1998. В това отношение Германия все пак изпреварва САЩ, където 19,6% от депутатите в Конгреса са жени, но пък изостава доста зад страни като Франция (39%) и Испания (40%).   Най-вече завръщането на Свободните демократи и влизането на Алтернатива за Германия в парламента имат вина за спада в броя на дамите: едва 10 от 92 депутати на Алтернативата са жени. При Свободните демократи става дума за 19 от общо 80.   Трите партии с най-голям дял жени депутати са Лявата партия, Зелените и социалдемократите. Те имат задължителна женска квота в избирателните си листи.     Най-малко 58 депутати в новия Бундестаг имат миграционен произход, което означава, че самите те или поне един от родителите им не са родени като германци. Това са общо 8% от всички депутати. За сравнение: 22,5% от населението на Германия са мигранти или имат чуждестранен произход.   Хората с миграционнен произход са представени повече в лявото крило на Бундестага. Близо 10% от социалдемократическите депутати са от семейства на мигранти, при Зелените и Лявата партия става дума дори за 14,9% и 18,8%. Най-малък е делът на хората с миграционни корени в ХДС/ХСС.   8 от общо 92 депутати на Алтернатива за Германия са с миграционни корени: сред тях са един австриец, двама политици, родени в Румъния, две бивши кандидатки за убежище от бивша Чехословакия, двама преселници от Казахстан, както и един германец, чийто баща е от афроамерикански произход.   Сред депутатите с миграционни корени най-многочислена е групата на тези, които произхождат от страни от ЕС. След тях се нарежда групата на германците от турски произход: шестима от тях са социалдемократи, петима са от Зелените и трима са членове на Лявата партия.     Със средно 49,4 години новият Бундестаг е съвсем малко \"по-млад\" от предходния. Най-силно представена е възрастовата група на депутатите между 45 и 59 години. Близо половината от всички депутати са на тази възраст. Най-слабо представени са депутатите на възраст между 18 и 29 години. Едва 13 депутати са под 30 години. Най-младият депутат е 24-годишният Роман Мюлер-Бьом от Свободните демократи.   В парламента има и 11 народни представители над 70 години. Осем от тях са от Алтернатива за Германия. Именно от тази партия е и най-възрастният депутат в новия Бундестаг. Става дума за 77-годишния Вилхелм фон Готберг.   Близо 60% от депутатите в новия Бундестаг вече са били в парламента през последния законодателен период. При ХДС/ХСС и Социалдемократическата партия, които на последните избори загубиха най-много гласове, броят на новите парламентаристи е изключително малък.   Що се отнася до професионалния профил на новоизбраните депутатите, повечето от тях са завършили висше образование. 130 имат университетска диплома, а 30 са професионални занаятчии. Силно представени в парламента са юристите, които са поне 148, както и икономистите и политолозите. Над 30 депутати са работили като учители или са завършили педагогика, най-малко 9 са завършили хуманна медицина. А 10 парламентаристи са фермери.", "date": "2017.10.25", "title": "Любопитни факти за новия Бундестаг"}
{"url": "http://www.classa.bg/%D1%81%D0%B2%D1%8F%D1%82/item/374312-%D0%B7%D0%B0-%D0%B4%D0%B0-%D0%BD%D0%B5-%D0%BF%D0%BB%D0%B0%D1%89%D0%B0%D1%82-%D0%BD%D0%B0-%D0%B8%D0%B7%D1%82%D0%BE%D1%87%D0%BD%D0%BE%D0%B5%D0%B2%D1%80%D0%BE%D0%BF%D0%B5%D0%B9%D1%86%D0%B8%D1%82%D0%B5-%D0%BF%D0%BE-%D0%BC%D0%B0%D0%BB%D0%BA%D0%BE", "text": "          Болногледачки от Полша, строители от Румъния, български работници в кланиците – стотици хиляди европейци работят като „командировани работници\" в по-богатите държави от ЕС, включително и в Германия. Съответните полски, румънски или български фирми ги изпращат в чужбина, но им плащат като у дома.      По този начин тези работници са много по-евтини на германския трудов пазар, а в същото време са и важен икономически фактор за своите страни, където се стичат и облагат доходите им. Синдикатите обаче критикуват тази практика и я наричат „експлоатация\" на нископлатени източноевропейци, която водела до социален дъмпинг. Страни като Полша и Унгария настояват за запазване на досегашните правила, които правят техните граждани много по-конкурентоспособни на европейските трудови пазари. Докато по-богати държави като Германия и особено Франция вече отдавна настояват за реформи.   След многогодишни спорове министрите от ЕС най-после се споразумяха по новите правила за защита срещу подбиването на цените на трудовия пазар и срещу така наречения „социален дъмпинг\". Работниците, които са командировани от една страна от ЕС в друга страна от ЕС занапред ще получават заплащане според тарифите на приемащата страна. През нощта на понеделник срещу вторник министрите на труда от ЕС одобриха тази промяна в така наречената „Директива за командированите работници\". Сега реформата трябва само да бъде съгласувана с Европейския парламент и може да влезе в сила.     Френският президент Еманюел Макрон, който особено настойчиво искаше промени в Директивата, приветства в Туитър взетото решение с думите: „Повече закрила, по-малко измами\". Естонският министър на труда Евгени Осиновски, който в момента е председател на Съвета на ресорните министри, подчерта значението на реформата за целия Европейски съюз, особено в момент, когато мнозина поставят под съмнение ползите от него. Комисарката по социалната политика на ЕС Мариане Тисен нарече постигнатия компромис „важна крачка напред в борбата срещу социалния дъмпинг\".   Новите правила предвиждат равно заплащане на местните и на командированите работници в държавите от ЕС, но освен това за пръв път поставят и ограничения във времето. Занапред работниците ще могат да бъдат командировани от своите фирми в друга държава само за една година, а по изключение – за година и половина.   Засега единствено в областта на транспорта се запазва старата уредба. Министрите не успяха да се споразумеят за ограничения във времето по отношение на командированите шофьори – най-вече шофьорите на ТИР-ове.   Директивата за командированите работници засяга милиони трудещи се в ЕС. Само в Германия през миналата година са били регистрирани над половин милион командировани работници от страни като Полша, Румъния, България, Испания или Италия. Според Европейската комисия, до момента командированите работници в доста случаи получават двойно по-ниско заплащане в сравнение с местните си колеги.", "date": "2017.10.25", "title": "За да не плащат на източноевропейците по-малко"}
{"url": "http://www.classa.bg/%D1%81%D0%B2%D1%8F%D1%82/item/374313-%D0%B4%D0%B5%D0%BC%D0%BE%D0%BD%D1%81%D1%82%D1%80%D0%B0%D0%BD%D1%82-%D0%B7%D0%B0%D0%BC%D0%B5%D1%80%D0%B8-%D1%82%D1%80%D1%8A%D0%BC%D0%BF-%D1%81-%D1%80%D1%83%D1%81%D0%BA%D0%B8-%D0%B7%D0%BD%D0%B0%D0%BC%D0%B5%D0%BD%D0%B0", "text": "  https://twitter.com/businessinsider/status/922889581606920193", "date": "2017.10.25", "title": "Демонстрант замери Тръмп с руски знамена"}
{"url": "http://www.classa.bg/%D1%81%D0%B2%D1%8F%D1%82/item/374317-%D0%BF%D0%B8%D1%86%D0%B0-%D1%81%D1%8A%D1%81-%D1%81%D0%B8%D1%80%D0%B5%D0%BD%D0%B5-%D0%BF%D0%BE%D0%BC%D0%BE%D0%B3%D0%BD%D0%B0-%D0%B4%D0%B0-%D0%B0%D1%80%D0%B5%D1%81%D1%82%D1%83%D0%B2%D0%B0%D1%82-%D0%BF%D1%80%D0%B8%D1%82%D0%B5%D0%B6%D0%B0%D1%82%D0%B5%D0%BB-%D0%BD%D0%B0-%D0%B4%D0%B5%D1%82%D1%81%D0%BA%D0%B0-%D0%BF%D0%BE%D1%80%D0%BD%D0%BE%D0%B3%D1%80%D0%B0%D1%84%D0%B8%D1%8F", "text": "Репортер от Ню Джърси бе арестуван и обвинен от властите в притежаване и разпространение на детска порнография, според The New York Post. Според вестника, полицията е разкрила незаконната дейност на Стивън Саламак с помощта на таен агент, който се е свързал с него чрез рекламния сайт Craigslist. В своята публикация полицаят съобщил, че търси \"жени и майки за бизнеса пица със сирене\", код, който се отнася до сексуални действия с непълнолетни. 37-годишният Саламак говорил с него, който се престорил на майка и обсъдил възможността да се срещна с нея и с предполагаемата й 8-годишна дъщеря. След заповедта за претърсване на електронната поща на заподозрения бяха намерени прикачени файлове с изображения на педофилия и бе потвърдено, че чрез този инструмент той търси и получава сексуално съдържание. Ответникът бе арестуван в четвъртък в дома му и според прокурорите той признал, че е виновен по обвиненията в детска порнография. Местните медии посочват, че Саламак наскоро се явил пред съдия и бил пуснат под гаранция от $ 125 000, домашен арест и електронно наблюдение.", "date": "2017.10.25", "title": "Пица със сирене помогна да арестуват притежател на детска порнография"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374305-%D1%81%D0%B0%D1%88%D0%BA%D0%B0-%D0%B2%D0%B0%D1%81%D0%B5%D0%B2%D0%B0-%D0%B7%D0%B0%D0%BF%D1%80%D0%B8%D0%BB%D0%B8%D1%87%D0%B0-%D0%BD%D0%B0-%D0%B2%D0%B5%D1%89%D0%B5%D1%80%D0%BA%D0%B0", "text": "Сред десетките лица на поп фолк дивата Сашка Васева, се оказва и народното лечителство. С това си познание се похвали самата певица пред съквартирантите във \"ВИП Брадър\".    Странни лекове със зеле, червен пипер, восък и найлон предлага изпълнителката на ''Левовете в марки'' на участниците в къщата на реалити предаването.    Васева дори предложи на певицата Маргарита Храновада да „извади'' водата от ушите й, чрез специален метод със свещи или да се нагълта с червен пипер, за да се спаси от хроничния фарингит.", "date": "2017.10.25", "title": "Сашка Васева заприлича на вещерка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374306-%D1%80%D0%B5%D0%B4%D0%BE%D0%B2%D0%BD%D0%B8%D1%8F%D1%82-%D1%81%D0%B5%D0%BA%D1%81-%D1%89%D0%B5-%D1%81%D1%8A%D1%82%D0%B2%D0%BE%D1%80%D0%B8-%D1%82%D0%B5%D0%B7%D0%B8-5-%D1%87%D1%83%D0%B4%D0%B5%D1%81%D0%B0", "text": "Фактът, че сексът повдига настроението и укрепва сърцето, вече знаете със сигурност. Но знаете ли, че правенето на любов увеличава мозъчната дейност и ви подмладява? .. Не?      Учените са провели проучване сред студентите и установили: слюнката на тези, които са правили секс 1-2 пъти седмично, съдържа високи нива на имуноглобулин А - антитяло, което се бори с инфекции и настинки. В същото време ниското ниво на имуноглобулин А се наблюдава както за тези, които не правят секс, така и при тези, които го правят по-малко от веднъж седмично.    Изследователи от университета в Амстердам твърдят, че сексът може да подобри аналитичното мислене. И по време на експеримент в Университета в Принстън (САЩ) - той се провежда на плъхове - учените откриват още един факт: при сексуално активните гризачи невроните растат в хипокампуса - част от мозъка, който поддържа спомени. Все още не е известно дали подобни промени настъпват в човешкия мозък. Но фактът, че сексът облекчава стреса и подобрява настроението е доказан факт.", "date": "2017.10.25", "title": "Редовният секс ще сътвори тези 5 чудеса"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374307-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-25-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "Не се ровете в неща, които отдавна са останали в миналото. В противен случай ще потънете в такава неща, че няма да се отървете от тях, до късно през нощта. Е, работата и шефовете, няма да ви чакат да се справите с личните си проблеми. Ако се стремите към кариерно развитие, изпълнявайте добросъвестно всичко, което началниците ви възложат. Един доверителен разговор, ще ви сближи с вашите бизнес партньори. Но в личния живот конфликтите ще дойдат от нищото и ще унищожат топлите отношения. Във финансовата сфера, не очаквайте големи печалби, ако наскоро сте започнали частен бизнес. Физическото ви състояние е много добро, но нервите си трябва да пазите. Не избягвайте мероприятия в които ви е дадена главната роля. Това може да бъде не само среща или конференция, но и сватбата на най-добрия си приятел. Очаква ви, сериозен напредък в новите отношения, финансите и любовта. Необвързаните, съдбата ще възнагради според заслугите, ще срещнат един разбиращ ги и положителен човек. Днес ви очакват такива резки промени, че сами няма да вярвате на щастието си. Да, всички те ще бъдат добри и обещаващи. Само следете душевното си състояние и не повтаряйте грешките от миналото. В семейството, се очаква попълнение, преместване, ремонт или закупуване на домакински уреди. Денят ви обещава, обширна рекламна кампания, посветена на вашата личност. Е, разбира се, не разчитайте портретът ви да е разлепен из целия град, но всичко останало ще стане. Отдавна искате да станете известни, затова се насладете на този момент. Само за здравето си трябва да следите и да спазвате стриктно хранителен режим. Днес ще се интересувате от всичко, което ви заобикаля. От една страна, е полезно, от друга - ще бъдете обвинявани в прекомерно любопитство. Ако връзката с любимия човек стане по-студена, опитайте се да възстановите огъня на страстта и го зарадвайте с подарък. Въпреки че, ако измислите стих или нещо романтично, това също е добър старт. Очаква ви, богат на събития и срещи ден. Лятото върви към своя край, а вие сте пълни с надежди и топли спомени. Ако направите усилие, можете да откриете в себе си творчески потенциал. А, може да го използвате, както в изкуството и литературата, така и във финансовата сфера. Изненадани ли сте? Днес, всичко ще ви е по силите. Трябва да се научите не само да взимате, но и да давате на близките си хора. Дори ако сте много заети, отделете малко време и се обадите на вашите роднини. Сребро и злато днес, може да не пада в краката ви, но пари ще имате. Вечерта е възможна алергия или простуда, но нищо сериозно няма да има.   Трупайте знания, които скоро ще ви бъдат полезни в новата професия. Ако решите да влезете в университет, не гледайте назад. Някаква неприятна среща, следобед ще развали настроението ви. Но вие сами, сте се свързали с този човек, така че, сега сами се оправяйте с тези отношения. Ще ви бъде трудно, дори да говорите за човек, с когото сте били приятели много дълго. Ще научите много неща, които ще ви разочароват. Ако е възможно, вземете си отпуск и се заемете с домакинска работа. Битовите въпроси, комфорта и дори почистването на дома, ще ви бъдат от полза. Ще разберете, че не всичко е толкова лошо. Обмислете добре решението си, по повод инвестиране на пари в бизнес. Ако сте заобиколени от надеждни партньори, рискувайте. В друг случай, ще загубите всичко, което сте спечелили в продължение на много години. От страна на роднина е възможен неприятен инцидент, приемете всичко спокойно. Пазете нервите и силата си за добри дела. Не трябва да нарушавате общоприетите норми в обществото. Ако вървите срещу тях, само ще загубите време и сили. Един добър ден за тези, които отдавна мечтаят да се влюбят. Вечерта ще срещнете човек, който ще ви напомни за първата ви любов. Само, внимавайте да не му кажете това на първата среща.", "date": "2017.10.25", "title": "Дневен хороскоп 25 октомври"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374308-%D0%BA%D0%BE%D0%BB%D0%BA%D0%BE-%D0%B1%D1%8A%D0%BB%D0%B3%D0%B0%D1%80%D0%B8-%D1%81%D0%B0-%D0%B5%D0%BC%D0%B8%D0%B3%D1%80%D0%B8%D1%80%D0%B0%D0%BB%D0%B8-%D0%B2-%D1%87%D1%83%D0%B6%D0%B1%D0%B8%D0%BD%D0%B0", "text": "            След влизането си в ЕС България не е произвела масова емиграция, а точно обратното. Влизането на страната в Общността е било използвано, за да легализира престоя в Западна Европа на онези, които и по-рано са били там, а не толкова за да породи онази вълна заминаващи, която беше пророкувана. Това ни казва последният анализ на тенденциите в българската миграция на Институт \"Отворено общество\". Авторите дори установяват, че в последните години броят на онези, които се връщат в България, расте. И то толкова, че ако тенденцията продължи, може да се стигне до така наречената положителна нетна миграция. Тоест, онези, които се връщат, може да станат повече от онези, които заминават.     Авторите на това изследване – Георги Ангелов и Марин Лесенски – не са имали за цел да разберат с какво България привлича онези, които се завръщат. Но макар и да не са изследвали този въпрос, те имат хипотеза. \"Връщат се най-вече защото няма забрана\", казва Марин Лесенски и добавя: \"По-младите дори не разбират смисъла на въпроса, за тях свободата на придвижване е даденост, те не мислят в категорията \"заминавам завинаги\" или \"връщам се завинаги\", а най-често казват нещо друго: \"Засега съм тук\".\" Според Лесенски, свободата на придвижване е дала възможност и на самата България да бъде забелязана като място за реализация – нещо, което във времената на забраните е било по-скоро маргинално разсъждение.   Марин Лесенски дава пример с държави, които, макар и да са в Европа, не членуват в ЕС и нямат същата свобода на придвижване, труд и образование. Украйна, Грузия, Молдова – това са все страни, които произвеждат голяма и стабилна емиграция, защото хората изоставят имуществото си, дори децата си и не се връщат от страх, че после няма да могат да заминат обратно.     Анализът на \"Отворено общество\" се прочу с това, че най-после се е намерил отговора на един настойчив въпрос: колко българи са емигрирали в чужбина? Авторите твърдят, че те са малко над 1 милион и 100 хиляди души, но всъщност крайното число на българите в чужбина може да е и по-голямо. Защото проучването е ограничено само до онези българи, които са родени в България. Българските граждани, родени и живеещи в чужбина, не попадат в изследването и не са част от онези преброени 1 милион и 100 хиляди.   Резултатът, измерен от \"Отворено общество\" е близък до оценките на ООН за 1 176 000 българи, живеещи извън България (16.5% от населението), но драматично се разминава с последните твърдения в парламентарната комисия по политиките за българите в чужбина. Според председателя на комисията Андон Дончев, цитиран от вестник \"Сега\", извън страната живеят цели 2 милиона и половина души. Не е ясно как е формирана тази оценка, но тя често бива повтаряна и в медиите.   Изследването на \"Отворено общество\" е използвало следните данни, за да достигне до изводите си: освен обичайните източници НСИ, ООН и Евростат, авторите са използвали и статистиките от преброяване на населението в различните приемащи страни. Резултатът е точен брой на българите, родени в България, но живущи другаде.    През 2011 година например в Германия са живеели 71 250 българи, родени в България. 409 000 е броят им в Турция през същата година. 122 130 – в Испания, 75 426 – в Гърция, 65 202 – в САЩ. Авторите предупреждават, че съществуват изследвания, които проучват живеещите в чужбина българи според гражданството им, а не според мястото на раждане, и че в тези проучвания се сочат много по-високи числа (например, в някои се говори за над 200 000 българи в Германия, а според българското посолство в Берлин - дори и над 300 000, но тези данни не отговарят на въпроса за миграцията от България, тъй като покриват включително и децата, както и българите от Молдова, Украйна и бивша Югославия, получили българско гражданство).     Истината е, че в България досега просто се измисляха числа. Или се комбинираха различни по произход данни, обработени с различни методики, които после се обобщаваха в едно цяло. При наличието на цяло министерство за българите в чужбина и на парламентарна комисия със съответното име, нито един изследовател досега не можеше да се позове на някакви смислени данни, които да са съпоставими в годините и да откроят реална тенденция. Алибито най-често беше в самия факт на членството в ЕС. Твърдеше се, че самото влизане на България в Съюза е превърнало някогашната емиграция във вътрешен и съответно неуловим миграционен процес. Оказа се уловим, но при условие, че се положи усилие.", "date": "2017.10.25", "title": "Колко българи са емигрирали в чужбина?"}
{"url": "http://www.classa.bg/%D1%81%D0%B2%D1%8F%D1%82/item/374309-%D0%BA%D0%BE%D0%B9-%D0%B5-%D1%87%D1%83%D0%B6%D0%B4%D0%B5%D1%81%D1%82%D1%80%D0%B0%D0%BD%D0%B5%D0%BD-%D0%B0%D0%B3%D0%B5%D0%BD%D1%82", "text": "Руският ТВ канал RT отказа да се регистрира в САЩ като \"чуждестранен агент\". Кой в Америка получава такъв статут според закона? Закон за \"чуждестранните агенти\" има и в Русия. Само че приликите свършват дотук.       Руските медии RT и „Спутник\", които принадлежат на финансирания от държавата медиен холдинг „Россия сегодня\", трябва да се регистрират в САЩ като „чуждестранни агенти\", обяви американското министерство на правосъдието. Междувременно срокът за тази регистрация изтече и сега е възможно те да бъдат санкционирани. Според закона, онези лобисти на чуждестранни правителства, които подлежат на регистрация, са заплашени от наказания до пет години лишаване от свобода и глоба до 10 хиляди долара, ако откажат да се регистрират.     Процедурата е в съответствие със Закона за регистрация на чуждестранни агенти, известен под съкращението FARA. Този закон е приет още преди Втората световна война, като авторите му са искали да предотвратят най-вече разпространяването на националсоциалистическа пропаганда. Към онзи момент пропагандната машина на Гьобелс много активно се опитва да въздейства върху общественото мнение в САЩ. Този процес върви най-ефикасно през германо-американския комитет, наречен точно така, както гласеше предизборният лозунг на Доналд Тръмп: „Америка преди всичко\".   Руският телевизионен канал РТ отказа да се регистрира в САЩ като \"чуждестранен агент\"     Независимо от подвеждащото си име, законът е насочен не срещу шпиони на чужди държави, а срещу хора и организации, които по поръчение и с финансиране от чужда държава се опитват да влияят върху общественото мнение в САЩ. Главната му цел е не да упражнява цензура, а да създаде прозрачност за поръчителите и финансирането. Законът задължава регистрираните чуждестранни агенти да отбелязват в своите информационни материали, че са финансирани от задгранични юридически лица.   През последните години законът FARA е бил прилаган много рядко. След като на власт дойде Доналд Тръмп, за закона често ставаше дума най-вече във връзка с неколцина негови сътрудници, на които се приписваха връзки с Москва. Двама от тях дори бяха отстранени от постовете си – шефът на предизборния щаб Пол Манафорт и съветникът по националната сигурност Майкъл Флин.   Днес като „чуждестранни агенти\" в САЩ са регистрирани 1700 лица и организации. Всички те имат право безпрепятствено да изпълняват своите функции, стига да са се надлежно регистрирали. Така например контролираният от китайското правителство вестник „Чайна Дейли\" продължава да излиза без никакви ограничения в САЩ. FARA не се отнася до неполитическия лобизъм и до пропагандата в широкия смисъл. Разпространението на информация с търговски, културни, научни и религиозни цели, а също и събирането на дарения са свободни и нямат нужда от законова регистрация.       Когато през 2012 година в Русия беше приет закон за чуждестранните агенти, президентът Путин каза, че Москва следва примера на Вашингтон. Но ако се вгледа внимателно в двата закона, човек веднага установява, че те са съвсем различни. В САЩ към чуждестранните агенти се причисляват само онези, които пряко се управляват и контролират от задгранични правителства или организации. В Русия обаче е достатъчно да получиш чуждестранен грант – и вече ставаш „агент\". Освен това в САЩ доказателствената тежест лежи върху Министерството на правосъдието, а в Русия – върху предполагаемия чуждестранен агент. Да не говорим, че от съветски времена терминът „чуждестранен агент\" в Русия е равнозначен на „враг\", поради което държавните и обществените служби веднага прекъсват отношенията си с НПО, дамгосани по този начин.   Освен това през 2015 година в Русия беше въведена още една категория: „нежелана организация\". В нея влизат руски и чуждестранни организации, които „представляват опасност за основите на конституционния ред в Руската федерация, за отбранителната способност и сигурността на държавата\". Какво точно включват тези формулировки, не е съвсем ясно. Засегнатите организации нямат право да извършват каквито да било дейности в Русия, бюрата им се закриват, а на руските граждани под заплаха от наказание е забранено да взаимодействат с такива „нежелани организации\". Досега по този закон бяха закрити редица американски и британски организации, сред които „Отворено общество\" и „Хюман Райтс Уоч\".   Руските медии съобщават, че е изготвен списък с поне пет американски медии, чиято дейност в Русия може да бъде ограничена. Този списък е бил подготвен от членове на Комисията за защита на държавния суверенитет към Съвета на федерацията. Олег Морозов, член на тази комисия, посочи например CNN, Гласът на Америка и Радио Свобода.", "date": "2017.10.25", "title": "Кой е \"чуждестранен агент\"?"}
{"url": "http://www.classa.bg/%D1%81%D0%B2%D1%8F%D1%82/item/374310-%D0%BA%D1%8A%D0%B4%D0%B5-%D1%82%D0%BE%D1%87%D0%BD%D0%BE-%D1%81%D0%B2%D1%8A%D1%80%D1%88%D0%B2%D0%B0-%D1%81%D0%BE%D0%BB%D0%B8%D0%B4%D0%B0%D1%80%D0%BD%D0%BE%D1%81%D1%82%D1%82%D0%B0", "text": "              Не е ясно дали референдумите в Ломбардия и Венето за повече финансова автономия обслужват именно тази цел или по-скоро интересите на инициаторите от Лега Норд. Защото според италианската конституция, по финансови въпроси регионите могат да преговарят с правителството.      За тази цел не са необходими никакви референдуми, още по-малко пък необвързващи като тези в неделя. С други думи, в случая просто беше разигран един политически театър.    Независимо от това трябва да се каже, че за по-широки финансови компетенции на двата региона гласува огромното мнозинство от хората, участвали в референдума – в Ломбардия гласа си подадоха 38%, а във Венето цели 95%.    Всички тези хора смятат, че техните данъци, които се пренасочват към бедния Юг, някъде по пътя изчезват в черни дупки – и закономерно искат тези пари да се харчат по-наблизо до тях самите. Явно им е дошло до гуша от преразпределяне и апели за солидарност. Но това е просто умален модел на общоевропейската дискусия. В тази дискусия Италия много обича да адвокатства в полза на един финансов механизъм, който пренасочва пари именно от север на юг.   Изводът: солидарността достига предела си тогава, когато избирателите вече започнат да я усещат като несправедливост.", "date": "2017.10.25", "title": "Къде точно свършва солидарността"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374304-%D1%83%D0%BD%D0%B8%D0%BA%D0%B0%D0%BB%D0%BD%D0%B0-%D0%B4%D1%8A%D1%81%D0%BA%D0%B0-%D0%B7%D0%B0-%D1%81%D1%8A%D1%80%D1%84", "text": "Калифорнийски сърфист спечели състезание за рециклирани дъски за сърф, след като участва в него с дъска, направена от 10 000 фаса, съобщи Асошиейтед прес, цитирана от Нова телевизия. \"Това е най-замърсеният подобен артикул\", заяви 24-годишният Тейлър Лейн от Санта Крус. Той спечели надпреварата, в която бяха представени също дъски за сърф, създадени от чували за картофи, използвани опаковки и материали. Австралийска дъска за сърф пък е създадена от стара врата на баня.   Всички участващи в състезанието дъски за сърф бяха представени в Екологичния център в Сан Хуан Капистрано. Лейн и приятелят му Бен Джъдкинс прекарали лятото в събиране на фасове на плажа и по крайбрежието в района на Санта Крус.   Участниците имали на разположение три месеца, за да създадат дъските си за сърф. Миналогодишният победител Франсоа Жобер от Франция сега зае второ място с дъска за сърф, изработена от дърво за щайги, в които имало моркови.  ", "date": "2017.10.25", "title": "Уникална дъска за сърф"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374303-%D0%BD%D0%B0%D0%B9-%D0%B8%D0%B7%D0%B2%D0%B5%D1%81%D1%82%D0%BD%D0%BE%D1%82%D0%BE-%D0%B4%D1%83%D0%BF%D0%B5-%D0%B2-%D0%B8%D0%BD%D1%81%D1%82%D0%B0%D0%B3%D1%80%D0%B0%D0%BC-%D1%81%D0%BD%D0%B8%D0%BC%D0%BA%D0%B8-18", "text": "Джен Селтър от Ню Йорк преди не се чувствала стройна и затова след завършване на училището тя започнала да се занимава в спортната зала. И благодарение на своето старание девойката не само се сдобила с идеално тяло, но и станала по-богата с $4,2 млн.    Сега тя има 11,5 млн. последователи, които охотно взимат пример от нейните спортни занимания. Джен Селтър се прослави и е знаменита и заради своето дупе, което тя постоянно показва пред всички в социалната мрежа.      Когато броят на последователите й в \"Инстаграм\" достигнал 300 хил., тя получила рекламни предложения от известни марки за спортни стоки (Nike, New Balance, Lululemon).      Годишният доход на Джен Селтър е наистина внушителен - $4,2 млн. Голяма част от сумата идва от индивидуалните програми за последователите. Девойката съставя фитнес-план за клиента и му помага да добие желаната форма.      Джен също така има договори и със спортни брендове за храни и козметика. Цената за една снимка на Джен с техни продукти е 20 хил. долара.      Освен добре платени договори, девойката вече успя и да се появи на обложките на световноизвестните списания FHM, Men's Health, Playboy, Elle и Muscle&Fitness.      Доста често Джени се появява и в телевизионни програми, където се изявява в ролята на фитнес-експерт.          ", "date": "2017.10.25", "title": "Най-известното дупе в \"Инстаграм\"(СНИМКИ 18+)"}
