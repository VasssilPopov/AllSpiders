{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/384061-%D0%BF%D0%BE%D1%81%D0%BB%D0%B5%D0%B4%D0%BD%D0%BE-%D0%BF%D0%BB%D0%B0%D1%89%D0%B0%D0%BD%D0%B0-%D0%B7%D0%B0-%D0%B3%D1%8A%D1%80%D1%86%D0%B8%D1%8F", "text": "Съветът на директорите на Европейския механизъм за стабилност (ЕМС) одобри плащането на последния транш от спасителната програма на Гърция. Единствено Германия отказа да покрепи това предложение, съобщи Wall Street Journa. Средствата в размер на 15 милиарда евро ще бъдат прехвърлени след приключване на националните процедури. Страните-членки на еврозоната изразиха готовността си да платят последния транш за Гърция снощи, но средствата ще бъдат прехвърлени в началото на август, поради възраженията на Германия към намалените ставки на Данъка добавената стойност за някои гръцки острови. Гърция трябва да излезе от третата си и последна спасителна програма на 21 август, с което ще сложи символичен край на дългогодишната си финансова криза, която успя да постави под съмнение оцеляването на единната валута.", "date": "2018.07.14", "title": "Последно плащана за Гърция"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384053-%D0%BD%D0%B5-%D0%B5-%D0%B3%D0%BE%D0%BD%D0%BE%D1%80%D0%B5%D1%8F,-%D0%BD%D0%B5-%D0%B5-%D0%B8-%D1%85%D0%BB%D0%B0%D0%BC%D0%B8%D0%B4%D0%B8%D1%8F-%D0%BD%D0%BE%D0%B2%D0%B0%D1%82%D0%B0-%D0%B2%D0%B5%D0%BD%D0%B5%D1%80%D0%B8%D1%87%D0%B5%D1%81%D0%BA%D0%B0-%D1%81%D1%83%D0%BF%D0%B5%D1%80%D0%B1%D0%BE%D0%BB%D0%B5%D1%81%D1%82", "text": "Светът никога не се е радвал на такава сексуална свобода, както сега. Липсата на публично осъждане на сексуалната активност и цялостното либерално отношение към този въпрос доведоха до бум в усещането за свобода. Това обаче има и своите негативни страни и част от тях са венерическите болести, които се превръщат във все по-голям проблем. И докато обаче вниманието до голяма степен е съсредоточено върху все по-тежките случаи на гонорея и как тя става по- и по-резистентна към антибиотиците, една инфекция може да се окаже не по-малко опасна.   Микоплазма гениталиум (МГ) много често не проявява никакви явни симптоми, но може да може да причини възпаления, които да доведат до безплодие при някои жени, ако не се лекува правилно.    По-лошото в случая обаче е, че бактерията е изключително адаптивна и развива постоянно резистентност към антибиотици.   В същността си Микоплазма гениталиум е бактерия, която може да предизвика възпаление на уретрата при мъжете, причинявайки изтичане на секрет от пениса и болезнено уриниране.     При жените МГ може да причини възпаление на репродуктивните органи (утробата и фалопиевите тръби), довеждайки до болка, висока температура и дори кървене.   Предава се по полов път, но за щастие кондомите тук вършат работа и могат да ви предпазят от заразяване.   За пръв път тя е идентифицирана през 80-те и се смята, че засяга 1-2% от хората в развитите държави, но бележи ръст в разпространението си. И макар тук да са изразени някои от възможните симптоми, които са видими и осезаеми, невинаги те се проявяват, което води до объркването й с хламидия или дори въобще да бъде пропусната от засегнатите.   Именно това е и притеснителното за различните здравни организации.    Вече има разработени специални тестове за МГ, но засега твърде много клиники дори в държави като Великобритания не разполагат с тях, което допълнително повишава опасността от пренебрегването на този тип инфекция от лекарите.   Другият сериозен проблем, който като цяло се проявява при венерическите болести, е резистентността, която се развива към по-обичайните антибиотици, използвани за борба с подобни заболявания. МГ тук не прави изключение - дори напротив - бактерията проявява сериозна адаптивност към прилаганите върху нея лекарства.   Степента на изкореняване на МГ след лечение с едно семейство антибиотици, наречени макролиди, като цяло намалява в световен мащаб. Само във Великобритания вече макролидната резистентност се оценява на около 40% от случаите с тенденция към повишаване. Все още другите, по-силни антибиотици, които могат да помогнат в случая, действат с много по-голям процент успеваемост. Един специфичен макролиден антибиотик - азитромицин - все още действа в повечето случаи.   Това, което притеснява до голяма степен експертите обаче, е, че масово хората дори нямат идея за тази болест, камо ли за опасностите, които носи със себе си тя.    Британската асоциация за сексуално здраве и ХИВ издаде съвсем наскоро нови насоки за борба с МГ. Пади Хорнър, един от изследователите, които помагат за съставянето им, смята, че това е било особено наложително на фона на развитието на бактерията и увеличаването на броя на засегнатите в световен мащаб, както и в самата Великобритания.   \"Тези нови насоки са разработени, защото не можем да си позволим да продължим с подхода, който последвахме през последните 15 години, тъй като без съмнение това ще доведе до извънредна ситуация в областта на общественото здравеопазване, ако МГ запази тенденцията към превръщане в супермикроб\", смята той.   \"Нашите указания препоръчват пациентите със симптоми да бъдат правилно диагностицирани с точен тест за МГ, да се лекуват правилно, а след това да се уверят, че са излекувани\", допълва още ученият.   В насоките също така се препоръчва тези тестове да станат значително по-достъпни, особено за жените, тъй като при тях е повишен рискът от безплодие.    Това, което обаче се препоръчва от специалистите като превантивната мярка, способна да предотврати значителен дял от случаите на МГ, е употребата на презервативи.   Така че по-добре заложете на сигурно при непознат партньор, отколкото после да се надявате на напредъка на науката в борбата и с особено досадните венерически болести.", "date": "2018.07.14", "title": "Не е гонорея, не е и хламидия - новата венерическа суперболест"}
{"url": "http://www.classa.bg/%D1%81%D0%B2%D1%8F%D1%82/item/384052-%D1%81%D0%B8%D1%80%D0%B8%D0%B9%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D0%BF%D0%BE%D0%B5-%D0%BA%D0%BE%D0%BD%D1%82%D1%80%D0%BE%D0%BB%D0%B0-%D0%BD%D0%B0%D0%B4-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D1%81-%D0%B9%D0%BE%D1%80%D0%B4%D0%B0%D0%BD%D0%B8%D1%8F", "text": "Сирийската армия пое контрола върху границата с Йордания, съобщи на брифинг говорителката на руското външно министерство Мария Захарова. Според официалния представител на министерството, този факт \"предлага възможност за отваряне на трафика по международната магистрала, свързваща Бейрут, Дамаск и Аман.\"   Същевременно държавната телевизия в Сирия съобщи, че правителствените сили са влезли в град Дераа и са вдигнали националното знаме на площада на джамията Ал Омари. Този град, където се е родило гражданското въстание през 2011 г., е известен като \"Люлката на революцията\".   На 6 юли сирийската армия издигна флага над контролния пункт от стратегическо значение, разположен в провинция Дераа. Освобождението на прохода \"Насиб\" ще позволи възстановяването на транспортната връзка с Йордания, прекъсната през 2012 г., когато районът попада под контрола на въоръжените опозиционни групи.   Напредъкът стана възможен след преговорите, които представителите на Русия имаха с незаконните въоръжени групировки, които контролираха тази област на границата.   Захарова също така посочи, че провинцията Дераа \"е почти напълно освободена от терористи и операцията е извършена с минимален брой жертви\".   Говорителката каза, че е постигнато споразумение и за разрешаване на ситуацията в южните и югоизточните квартали на административния център на Дераа, които в продължение на седем години са били под контрола на незаконните въоръжени групировки.   Политическият анализатор Франсиска Кирога подчерта \"не можем да пренебрегнем, че има промяна в съотношението на силите в Сирия и възстановяването на такава стратегическа област означава, че Башар ал Асад печели тази война\".", "date": "2018.07.14", "title": "Сирийската армия пое контрола над границата с Йордания"}
{"url": "http://www.classa.bg/%D1%81%D0%B2%D1%8F%D1%82/item/384054-%D1%82%D1%80%D1%8A%D0%BC%D0%BF-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0-%D1%82%D0%B5%D1%80%D0%B5%D0%B7%D0%B0-%D0%BC%D0%B0%D0%B9,-%D1%87%D0%B5-%D0%BD%D0%B5%D0%B9%D0%BD%D0%B8%D1%8F%D1%82-%D0%BC%D0%B5%D0%BA-%D0%BF%D0%BB%D0%B0%D0%BD-%D0%BC%D0%BE%D0%B6%D0%B5-%D0%B4%D0%B0-%D1%83%D0%B1%D0%B8%D0%B5-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%BE%D1%82%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D1%81%D1%8A%D1%81-%D1%81%D1%8A%D0%B5%D0%B4%D0%B8%D0%BD%D0%B5%D0%BD%D0%B8%D1%82%D0%B5-%D1%89%D0%B0%D1%82%D0%B8", "text": "Американският президент Доналд Тръм предупреди британския премиер Тереза Мей, че планът Брексит, договорен от правителството й, може да \"убие\" всяко бъдещо търговско споразумение със САЩ, съобщава вестник Сън.   \"Ако сключат споразумение като това, ще трябва да преговаряме с Европейския съюз вместо с Обединеното кралство, което вероятно ще убие споразумението\", каза Тръмп в ексклузивно интервю за британския вестник.   Освен това президентът увери, че Мей не е обърнала внимание на съветите му относно преговорите по Брексит. \"Бих го направил по различен начин, всъщност казах на Тереза Мей как да го направи, но тя не се съгласи, тя не ме послуша\", подчерта Тръмп.", "date": "2018.07.14", "title": "Тръмп предупреждава Тереза Май, че нейният \"мек\" план може да \"убие\" търговското споразумение със Съединените щати"}
{"url": "http://www.classa.bg/%D1%81%D0%B2%D1%8F%D1%82/item/384055-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8-%D0%BA%D0%BE%D0%BD%D1%82%D1%80%D0%B0%D1%83%D0%B4%D0%B0%D1%80-%D0%BA%D0%B8%D1%82%D0%B0%D0%B9-%D0%BE%D1%82%D0%B3%D0%BE%D0%B2%D0%BE%D1%80%D0%B8-%D0%BD%D0%B0-%D1%82%D1%80%D1%8A%D0%BC%D0%BF,-%D0%BE%D0%B1%D0%B5%D0%B7%D1%86%D0%B5%D0%BD%D1%8F%D0%B2%D0%B0%D0%B9%D0%BA%D0%B8-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0%D1%82%D0%B0-%D0%B2%D0%B0%D0%BB%D1%83%D1%82%D0%B0", "text": "Курсът на китайския юан спрямо долара спадна в първите часове на четвъртък с 1.1% - най-силният спад за един ден от януари 2016 г. - и се котира на 6.7249 единици, след интервенцията на централната банка на азиатския гигант да девалвира националната валута, съобщава \"Блумбърг\".   През юли тази година, когато юанът бе превишил стойността 6.7 спрямо долара, китайският финансов регулаторен орган се застъпваше за поддържане на стабилността на местната валута и призова да не се използва като оръжие в търговската война със САЩ.   Въпреки това, референтната цена, определена от Народната банка на Китай в началото на деня, от 6.6726 юана спрямо долара, беше с 0.7% под същата цифра, обявена един ден по-рано. Цената на китайската национална валута на пазара може да варира до 2% над или под стойността, определена от регулатора, обяснява The Wall Street Journal. Обезценяването на юана, фактор, който стимулира китайския износ за САЩ, идва на фона на нарастващо напрежение в търговията между Вашингтон и Пекин около митата за китайски продукти, насърчавани от президента на САЩ Доналд Тръмп.   На 15 юни в САЩ обяви налагането на мита от 25% - в еквивалент на 50 000 000 000 долара годишно - за разнообразен внос от Китай.   В същия ден Министерството на търговията на Китай обяви митнически ставки за стоки, идващи от САЩ, подобни на наложените от Вашингтон.   На 18 юни Тръмп разпореди инструментализирането на нови мита за китайски продукти на стойност 200 000 милиона долара.   На свой ред, Пекин обяви в сряда, че ще бъде принуден да отмъсти за новите мита, наложени от Тръмп.", "date": "2018.07.14", "title": "Търговски контраудар: Китай отговори на Тръмп, обезценявайки националната валута"}
{"url": "http://www.classa.bg/%D1%81%D0%B2%D1%8F%D1%82/item/384056-%D1%82%D1%80%D1%8A%D0%BC%D0%BF-%D0%BD%D0%B0%D1%80%D1%83%D1%88%D0%B8%D0%BB-%D0%BF%D1%80%D0%BE%D1%82%D0%BE%D0%BA%D0%BE%D0%BB%D0%B0-%D0%B8-%D0%BF%D1%80%D0%BE%D0%B2%D0%BE%D0%BA%D0%B8%D1%80%D0%B0%D0%BB-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%B0-%D1%81%D0%B5%D1%81%D0%B8%D1%8F-%D0%BD%D0%B0-%D1%81%D1%80%D0%B5%D1%89%D0%B0%D1%82%D0%B0-%D0%BD%D0%B0-%D0%BD%D0%B0%D1%82%D0%BE", "text": "Американският президент Доналд Тръмп предизвика специална извънредна сесия на срещата на върха на НАТО за военните разходи, в която той обвини европейските лидери и особено Германия, съобщава Ройтерс, цитирайки служители, присъствали на срещата.   Според източници, в един момент от срещата на върха, Тръмп нарушил дипломатическия протокол, обръщайки се към германския канцлер Ангела Меркел по име, като казал: \"Ти, Анджела, трябва да направиш нещо по въпроса.\"   След това повечето от служителите и лидерите на поканени държави, които не са членки на НАТО - Афганистан и Грузия - били помолени да напуснат, докато държавните и правителствените ръководители на съюза останали на спешна среща.   \"Езикът беше много твърд днес\", каза източник за Ройтерс. \"Неговите най-тежки думи бяха за Германия, той дори се обръщаше към канцлера с „Ти, Анжела \" обясни източникът.   След заседанието президентът на САЩ остана да направи непланирано изявление. Тръмп заяви, че е казал на другите държави от НАТО, че ще бъде \"изключително нещастен\", ако те не увеличат бързо военните си разходи, но те се съгласили да го направят.   От друга страна, ръководителят на Белия дом опроверга предишната информация за евентуално оттегляне на САЩ от НАТО и увери, че ангажимента на страната му към Алианса \"е много силен\".   От своя страна германският канцлер посочи в изявления за пресата след заседанието, че са имали \"много интензивна среща на върха\".", "date": "2018.07.14", "title": "Тръмп нарушил протокола и провокирал извънредна сесия на срещата на НАТО"}
{"url": "http://www.classa.bg/%D1%81%D0%B2%D1%8F%D1%82/item/384057-%D0%BF%D0%B8%D1%81%D0%BC%D0%BE-%D0%BE%D1%82-%D0%BA%D0%B8%D0%BC-%D1%87%D0%B5%D0%BD-%D1%83%D0%BD-%D0%B4%D0%BE-%D1%82%D1%80%D1%8A%D0%BC%D0%BF-%D1%8E%D0%BD%D1%81%D0%BA%D0%B0%D1%82%D0%B0-%D1%81%D1%80%D0%B5%D1%89%D0%B0-%D0%BD%D0%B0-%D0%B2%D1%8A%D1%80%D1%85%D0%B0-%D0%B5-%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%BD%D0%B0-%D0%B7%D0%BD%D0%B0%D1%87%D0%B8%D0%BC%D0%BE-%D0%BF%D1%8A%D1%82%D1%83%D0%B2%D0%B0%D0%BD%D0%B5", "text": "Президентът на САЩ Доналд Тръмп публикува в четвъртък на своя Twitter акаунт писмо, изпратено от севернокорейския президент Ким Чен-ун. Магнатът от Ню Йорк сподели писмото, в което се казва, че \"се постига голям напредък\" в отношенията между двете страни. В текста Ким твърди, че срещата \"с негово превъзходителство\" и съвместната декларация, подписана в Сингапур \"всъщност са началото на значимо пътуване\". В тази връзка той подчертава \"енергичните и извънредни усилия на Тръмп за подобряване на отношенията между двете страни. \" \"В желанието си доверието и конфиденциалните постижения да продължат да укрепват в бъдеще, за да се предприемат практически действия, изказвам моята убеденост в историческия прогрес, който бе направен\", добавя той и заключава с възможността за напредък в организирането на \"следваща среща.\" Тези изявления идват след известни разногласия между Вашингтон и Пхенян, случили се по време на посещението в Северна Корея на държавния секретар, Майк Помпео, на 6 и 7 на юли. При това посещение Ким не го прие официално и имаше спекулации за охлаждане на отношенията.", "date": "2018.07.14", "title": "Писмо от Ким Чен-ун до Тръмп: Юнската среща на върха е началото на \"значимо пътуване\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/384058-%D0%B1%D1%83%D0%BD%D1%82-%D1%81%D1%80%D0%B5%D1%89%D1%83-%D0%BF%D0%BB%D0%B0%D0%BD%D0%BE%D0%B2%D0%B5%D1%82%D0%B5-%D0%BD%D0%B0-%D0%BC%D0%B5%D0%B9", "text": "Правителството на Тереза Мей се олюля на 9 юли, но не падна. Двама министри подадоха оставки поради несъгласието си със споразумението за излизане от ЕС, одобрено на 6 юли. В него премиерът предложи създаването на зона за свободна търговия с ЕС. Сутринта министърът за Brexit Дейвид Дейвис напусна кабинета и бе заменен от бившия министър на жилищното строителство и също твърд привърженик на излизането от ЕС Доминик Рааб, който обаче не е от хардлайнерите. А запазвайки цяла сутрин „подозрително мълчание\", както се изрази The Economist, следобед го последва и външният министър Борис Джонсън. На негово място бе назначен министърът на здравеопазването Джереми Хънт. Заместникът на Дейвис Стив Бейкър също напусна министерството за Brexit. Двамата министри и особено по-експанзивният Джонсън изразиха недоволство от смекчаването на британската позиция за бъдещите отношения с ЕС. „Вървим към половинчат Brexit. Споразумението отстъпва контрола върху нашите правила за стоките и ни превръща в колония\", заяви Джонсън в писмото си до Мей. Той бе най-видимият лидер на кампанията за излизане от ЕС преди референдума през 2016 г., припомня The Economist и добавя: „Джонсън отдавна храни амбиции да заеме лидерския пост в Консервативната партия и може да е изчислил, че това е последният му шанс да поиска трона.\" „Борис Джонсън съсипа Великобритания\", написа в заглавие „Ню Йорк таймс\". За втори път през последните 3 г. „политикът, чиито амбиции и повърхностен чар далеч надхвърлят способностите, преценката и принципите му\", дестабилизира британското правителство и застрашава бъдещето на страната. Под въпрос са авторитетът и способността на Тереза Мей, чиято партия няма мнозинство в парламента, да извърши Brexit, без да предизвика икономическа криза, а бъдещата политическа парализа изглежда сигурна. Според вестника страната е в тази каша, защото кампанията за Brexit, водена от Джонсън, продаде на населението поредица лъжи преди референдума – че страната ще стане по-богата, по-независима, с много по-голям контрол върху имиграцията и със запазваща се безпроблемна търговия с ЕС. А той го направи, защото не очакваше да спечели, „а и толкова отчаяно искаше да си гарантира, че ще е следващият премиер, че най-цинично заряза предишните си становища за ЕС\". Всичко това имаше опустошителни последици, подчертава „Ню Йорк таймс\". През двете години след изненадващата победа на лагера за излизане от ЕС никой, от премиера до Джонсън или лейбъристите, не бе способен да състави план за Brexit, който да задоволи както мнозинството в парламента, така и очакванията на обществото. Защо? „Защото изпълнението на лъжливите обещания, изсипани от Джонсън по време на кампанията, е невъзможно.\" Оставките от кабинета на Тереза Мей предизвикаха смайване и притеснение в европейските столици, като политици и коментатори изразиха опасения, че хаосът в Уестминстър ще парализира преговорите за Brexit, обобщи „Гардиън\". Тази перспектива ще предизвика по-скоро загриженост, отколкото злорадство в Берлин, заяви шефът на берлинския офис на Европейския съвет по международни отношения Йозеф Янинг, но добави, че това чувство не се отнася до бившия външен министър Борис Джонсън. „Германските политици бяха отблъснати от начина, по който той от самото начало ръководеше министерството. Той бе смятан за играч и опортюнист.\" Брюксел бе смаян и посрещна оставките със студенина по отношение на Дейвис и Джонсън, но и с притеснение, че постигнатият от Мей компромис може да бъде застрашен. „Въпросът е дали тя ще може да го прокара, заяви пред „Гардиън\" европейски дипломат. Стабилността на кабинета е под въпрос, но дори то да падне, нямаме друга опция за преговори с това или със следващото правителство.\"", "date": "2018.07.14", "title": "Бунт срещу плановете на Мей"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/384059-%D1%82%D1%80%D0%B8%D1%81%D1%82%D1%80%D0%B0%D0%BD%D0%BD%D0%B0-%D1%81%D1%80%D0%B5%D1%89%D0%B0-%D0%B7%D0%B0-%D0%B3%D0%B0%D0%B7%D0%B0-%D0%B7%D0%B0-%D0%B5%D0%B2%D1%80%D0%BE%D0%BF%D0%B0", "text": "Вицепрезидентът на Европейска комисия, отговорен за Енергийния съюз Марош Шефчович свика тристранан среща с Русия и Украйна, на която ще бъде обсъден дългосрочният транзит на газ за Европа, съобщиха от Комисията. Тя ще се състои на 17 юли в Берлин. От руска страна участие в нея ще вземе енергийният министър Александър Новак, а украинска – външният министър Павло Климкин. Срещата ще бъде закрита за медиите, но Марош Шефчович ще даде брифинг за медиите. „Конструктивното и стабилно коопериране между Русия и Украйна в енергийната сфера е от изключително значение за двете страни и за Европейския съюз. Неразделима част от него е продължаването на транзита на руски газ през Украйна, по стабилен, предвидим и търговски начин. Преговорите, които предстоят са сложни и изискват много голямо внимание и конструктивен ангажимент. Както се доказа в миналата, тристранният процес е най-ефективната платформа за търсене на приемливо решение по газовите въпроси и по транзита на газ през Украйна след 2019 г.\", коментира Шефчович преди срещата.", "date": "2018.07.14", "title": "Тристранна среща за газа за Европа"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/384060-%D0%BA%D1%84%D0%BD-%D1%89%D0%B5-%D0%BD%D0%B0%D0%BB%D1%80%D1%8E%D0%B4%D0%B0%D0%B2%D0%B0-%D0%BF%D0%B0%D0%B7%D0%B0%D1%80%D0%B0-%D0%BD%D0%B0-%D0%BA%D1%80%D0%B8%D0%BF%D1%82%D0%BE%D0%B0%D0%BA%D1%82%D0%B8%D0%B2%D0%B8", "text": "Комисията за финансов надзор (КФН) започва мониторинг и анализ на пазара на криптоактиви и реализирани на българския пазар първоначални публични предлагания на монети (ICOs) с оглед предприемане и на конкретни мерки, свързани с прането на пари и злоупотреби, произтичащи от търговията с криптоактиви. Това става ясно от публикуваната на сайта на регулатора Стратегия за наблюдение на финансовите технологии (FinTech) в небанковия финансов сектор (2018 г. – 2020 г.). Стратегията на КФН относно FinTech предвижда анализ и участие на европейско ниво в разработването на единна рамка за регулация на криптовалутите, в посока определянето им като финансови инструменти и всички произтичащи от този факт надзорни мерки, свързани с търговията на регулиран пазар, одобрението на проспект за първично публично предлагане на токени, задълженията за разкриване на информация, оповестяване на сключените сделки, сетълмент на криптовалути чрез DLT система за обявяване и регистриране на транзакции и сделки в дигитални/цифрови портфейли. „Предизвикателството пред небанковия финансовия сектор е за постигане баланс на ползата от навлизането на най-нови технологии и запазване на финансовата стабилност и безопасност за потребителите и инвеститорите в сектора\", се посочва в стратегията. Комисията ще концентрира усилията си в четири области на действие: определяне на изисквания за евентуално лицензиране или регистрационен режим на дружествата, предлагащи финансово иновативни продукти и/или услуги и технологии на небанковия финансов сектор; анализ на необходимостта от регулаторна рамка във връзка с аутсорсинг услуги, в т.ч. облачните услуги; създаване на иновативни центрове (Innovation hubs) и управление на риска, свързан с киберсигурността и произтичащ от въвеждането на нововъведения в небанковия финансов сектор. По данни на Европейски орган за ценни книжа и пазари (ESMA) през първите девет месеца на 2016 г. в световен мащаб инвестициите във FinTech сектора са достигнали 19 млрд. долара. Това е петкратно увеличение спрямо 2013 г. По отношение на разпределението на инвестициите във финансовия сектор се забелязва фокусиране на индустрията на финансовите иновации върху кредитирането и плащанията на дребно, като FinTech дружествата разработват продукти, предлагащи решение на проблеми, които са възникнали в хода на предоставяне на различни финансови услуги. Някои примери включват разработването на big data, изкуствен интелект, в пространството за управление на активи, automated advice, distributed ledger technology, както и RegTech. През март тази година Европейската комсиия прие план за действие относно FinTech за насърчаване на конкурентоспособността и иновативността в европейския финансов сектор. В плана за действие са посочени 19 стъпки, които ЕК възнамерява да предприеме, чиито основни цели са създаването на възможност за разрастване на иновативни бизнес модели на равнище ЕС, подкрепа внедряването на нови технологии като blockchain, AI и облачните услуги във финансовия сектор, повишаване киберсигурността и целостта на финансовата система. Според препоръките на Европейската комисия регулаторите следва да наблюдават развитието на иновациите във финансовия сектор, за да идентифицират потенциалните възможности и появяващи се рискове на ранен етап, което би довело до периодично преразглеждане и адаптиране на регулаторните рамки. КФН участва в дискусии на европейско ниво и планира сформиране на вътрешно ведомствена работна група, в т.ч. и във връзка с уеднаквяване на FinTech терминологията.", "date": "2018.07.14", "title": "КФН ще налрюдава пазара на криптоактиви"}
{"url": "http://www.classa.bg/%D1%81%D0%B2%D1%8F%D1%82/item/384050-%D0%B0%D0%B3%D0%B5%D0%BD%D1%86%D0%B8%D1%8F-%D1%84%D0%B8%D1%87-%D0%BF%D0%BE%D0%BD%D0%B8%D0%B6%D0%B8-%D0%BE%D1%86%D0%B5%D0%BD%D0%BA%D0%B0%D1%82%D0%B0-%D0%BD%D0%B0-%D0%B4%D1%8A%D0%BB%D0%B3%D0%B0-%D0%BD%D0%B0-%D1%82%D1%83%D1%80%D1%86%D0%B8%D1%8F", "text": "Оценката спада от \"ВВ+\" на \"ВВ\" (латински букви), което още повече поставя турския дълг в спекулативната категория. Тя е придружена от негативна перспектива, което значи, че може да бъде отново понижена. В изявление Фич обръща внимание на по-трудната финансова среда, увеличението на инфлацията и въздействието на спада на курса на турската лира върху частния сектор, чийто дълг е силно свързан с чуждестранните валути. \"Надеждността на икономическата политика се влоши през последните месеци, а първите мерки, които бяха взети след изборите от юни усилиха несигурността\", подчертава Фич. Експертите се безпокоят от девалвирането на турската лира, която от началото на годината изгуби 30 процента от стойността си спрямо щатския долар, и от инфлацията, която през юни достигна 15,39 процента на годишна база - рекорд от 2003 г. насам. Пазарите се тревожат и от авторитарния уклон в държавното управление. Тази седмица Турция официално премина от парламентарна система към президентски режим, който превръща Реджеп Тайип Ердоган в единствен носител на изпълнителната власт. В прехода бе премахната длъжността министър-председател. Турският президент си даде с указ правомощието да назначава шефа на централната банка, с което дава знак, че иска да контролира и икономическите лостове. Той освен това назначи зетя си Берат Албайрак за министър на финансите, отбелязва АФП.", "date": "2018.07.14", "title": "Агенция Фич понижи оценката на дълга на Турция"}
{"url": "http://www.classa.bg/%D1%81%D0%B2%D1%8F%D1%82/item/384051-%D1%80%D1%83%D1%81%D0%BA%D0%B8%D1%8F%D1%82-%D1%82%D0%B0%D0%BD%D0%BA-%D0%B0%D1%80%D0%BC%D0%B0%D1%82%D0%B0-%D0%BF%D0%BE%D1%81%D0%BB%D0%B5%D0%B4%D0%BD%D0%BE-%D1%81%D0%B1%D0%BE%D0%B3%D1%83%D0%B2%D0%B0%D0%BD%D0%B5-%D1%81-%D1%82%D1%80%D0%B0%D0%B4%D0%B8%D1%86%D0%B8%D0%BE%D0%BD%D0%BD%D0%B8%D1%8F-%D1%82%D0%B0%D0%BD%D0%BA", "text": "В рамките на 25-30 години, когато Т-14 Армата, най-напредналият съвременен танк остарее, той и другите танкове ще бъдат заменени от военни машини, използващи нови физически принципи на бой, заяви полковник генерал Сергей Майев , бивш ръководител на отдела Бронирани сили на руското Министерство на отбраната.   \"В последен етап на развитие се намират днешните различни бойни платформи – Армата, Курганец-25 и Бумеранг. Всички те са традиционни машини и ще служат най-малко 25-30 години. Те ще трябва да бъдат заменени от системи, базирани на нови физически принципи \", каза Майев пред TASS в интервю по случай 75-годишнината от битката при Прохоровка, една от най-големите танкови битки в историята.   Според генерала терминът \"нови физически принципи\" предполага процеси и явления, които преди това не са били използвани в системите оръжия: бойни лазери, звукови и електромагнитни оръжия и други.   Роботизираните танкове ще бъдат завършени и ще бъдат в ръцете на армията много по-рано, до 10-15 години, каза Майев.", "date": "2018.07.14", "title": "Руският танк Армата: Последно сбогуване с традиционния танк?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384045-%D0%B2%D0%BE%D0%B5%D0%BD%D0%B5%D0%BD-%D0%BA%D0%BE%D0%BC%D1%83%D0%BD%D0%B8%D0%B7%D1%8A%D0%BC-%D0%BF%D1%80%D0%B8-%D0%BA%D0%B0%D0%BF%D0%B8%D1%82%D0%B0%D0%BB%D0%B8%D0%B7%D0%BC%D0%B0", "text": "Преди няколко дни зам.министърката на регионалното развитие Крумова заяви пред 24 часа, че за всеки човек в България трябва да има адекватен и сигурен достъп до жилище.   Звучи хубаво, но дяволът е в подробностите. Не за всеки българин, не, а за всеки ЧОВЕК, който е в България – пакистанец турчин, суданец – трябва да има достъп до жилище. Виждате ли разликата ?   Всички знаем, българите имат достатъчно жилища. Ако не в центъра на София, но наоколо, да не говорим по селата и малките градове, колко милиони квадратни метри има свободни. Да, но на тях им трябват площи, за да заселват чужденци.     И какво кроят точно ? “ Ако жилището е празно, защото човекът е в чужбина, би следвало да има механизъм, по който държавата и общините да могат да го използват. Такива жилища ще бъдат предоставени за управление на общината “, казва зам.министърката.   Браво ! Върнахме се в епохата на военния комунизъм ! “ Било следвало .. “ ! Откъде следва – от Конституцията ли ? Значи ако човекът, отвратен от обстановката, условията или управлението тук замине за чужбина, ще му вземат жилището и ще настанят семейство от Бангладеш или Судан. Просто търсят механизма за налагането на схемата. През 80-те години имаше подобна измишльотина – семейство не може да има повече от едно жилище. Тогава много хора се изпоразведоха, за да си запазят втория апартамент.   Откъде идва грабителската схема – от Световната банка, разбира се. Направили те стратегия, без някой да им я иска и сега карат слугите си да я прилагат.   Разбойнически идеи, антибългарски, ужасяващи, откъдето и да ги погледнеш. Значи България ще бъде заселена с мигранти и турци, за които трябва да се подготвят добри условия. Значи жилището ви ще бъде предоставено за управление, после децата ви ще бъдат предоставени за възпитание, след това и вие ще бъдете предоставени за ползване. Накрая държавата ще бъде предоставена за стопанисване, разбирай – от една съседна страна. Военният комунизъм трябва да бъде сринат, преди да са почнали да го строят.    ", "date": "2018.07.14", "title": "Военен комунизъм при капитализма"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/384046-%D0%B4%D0%BE%D0%BA%D1%82%D0%BE%D1%80-%D0%BE%D1%82-%D0%B1%D0%B0%D0%BD-%D0%BD%D0%B5-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D1%85%D0%BC%D0%B5-%D0%BA%D0%BE%D0%B7%D0%BE%D0%B2%D0%B5%D1%82%D0%B5-%D1%81%D0%B8-%D0%B7%D0%B0-%D0%B8%D0%BC%D0%B5%D1%82%D0%BE-%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F", "text": "”България владее Пиринска Македония, но ние не съумяхме да използваме козовете си пред евроатлантическите ни партньори в казуса за името на република Македония. Крайно време е в България да бъде изградена надпартийна политическа стратегия по отношение на Македония”, каза докторът по статистика и демография в БАН Спас Ташев.   Специалистът от БАН напомни, че Русия винаги е заявявала претенции, че иска да има присъствие в Македония и обясни, че македонизмът като идеология в дълъг период от време се определял като антируски.   \"Македонизмът и Македония се представяха като нещо автентично, но това се оказаха илюзии. Чрез тези механизми на въздействие Русия не успя да предотврати бавната евроинтеграция на Македония\", добави Спас Ташев в \"Денят ON AIR\".   Във връзка с позицията на Сърбия, академикът посоче, че държавата не декларира готовност за членство в евроатлантическите структури и се е оказала една от руските точки на влияние.   \"С този акт на отваряне на вратите на НАТО към Македония се прекъсва сръбско-руското влияние, но пък се открива възможност за прогръцко влияние\", предрече Ташев.   Специалистът изрази съжаление, че България не взе участие в процеса на обсъждане на името на република Македония и предположи, че причина за това е отсъствието на национална стратегия на България по отношение на Македония през последните 29 години.   \"Много пъти искаме да чуем нещо от македонските политици, но знаем, че дори и да го искат не могат да го изрекат. При управлението на Заев също не можем да очакваме радикална промяна в политиката на Македония. Ние пропуснахме шанса си да бъдем фактор\", каза още Ташев", "date": "2018.07.14", "title": "Доктор от БАН: Не използвахме козовете си за името на Македония"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384047-%D0%B4%D0%B5%D0%BD-%D0%BD%D0%B0-%D0%BE%D1%82%D0%B2%D0%BE%D1%80%D0%B5%D0%BD%D0%B8-%D0%B2%D1%80%D0%B0%D1%82%D0%B8-%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0", "text": "Парламентът ще отвори врати за посетители днес, 14 юли, събота, по повод годишнината от приемането на Конституцията на Република България от Седмото велико народно събрание.     Денят на отворени врати ще започне в 10.00 часа и ще продължи до 16.00 часа. В 11.30 часа в Северното фоайе председателят на Народното събрание Цвета Караянчева ще открие експозиция, посветена на годишнината от приемането на Конституцията на Република България. На нея са изложени оригиналът на новата българска Конституция и фотоизложба, запечатала моменти от нейното приемане.     Гражданите ще могат да разгледат сградата на парламента, пленарната зала на Народното събрание, както и постоянната експозиция, свързана с историята на законодателната институция, предава.", "date": "2018.07.14", "title": "Ден на отворени врати в парламента"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/384048-%D0%BD%D0%BE%D0%B2%D0%B0-%D0%BA%D0%BD%D0%B8%D0%B3%D0%B0-%D1%80%D0%B0%D0%B7%D0%BA%D1%80%D0%B8%D0%B2%D0%B0-%D0%B8%D1%81%D1%82%D0%B8%D0%BD%D0%B0%D1%82%D0%B0-%D0%B7%D0%B0-%D1%81%D0%B0%D0%BD%D1%81%D1%82%D0%B5%D1%84%D0%B0%D0%BD%D1%81%D0%BA%D0%B8%D1%8F-%D0%B4%D0%BE%D0%B3%D0%BE%D0%B2%D0%BE%D1%80-%D0%B8-%D1%80%D1%83%D1%81%D0%BA%D0%B0%D1%82%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5", "text": "  Прохождащата българска независимост след Руско-турската война е била многократно заплашвана от Русия – както с преврати и военни метежи на русофили, така и с пряка повторна окупация, този път с напълно откровената цел тя да “освободи” българите от независимостта им. Цяло чудо е, че това не се случва през 1886 г., когато руският император Александър III заповядва руски морски десант край Варна, но корабите му са принудени да се оттеглят след масови многохилядни демонстрации в цяла Европа в защита на млада българска независимост. Европа спасява България от руска окупация. За първи и последен път. И изобщо е невероятно, че България толкова дълго, до самата 1944-та година, успява да се спаси от съдбата на окупираните от Русия Финландия и Полша, след като е била нарочена от Русия да бъде нейно предмостие за домогване до проливите. Истината за факта, че Русия се представя като добрата покровителка на българите, която им подарява земи, отнети само 3 месеца по-късно от лошите европейци на конгреса в Берлин, е била широко известна на българското общество преди да бъде цензурирана по времето на съветска окупация и погребана за много десетилетия. Тя е изобличавана дори от създателите на социализма в България Димитър Благоев и Георги Кирков. Младият Георги Димитров е призовавал през 1914 г. за съпротива срещу вредната за България руска политика (преди да се болшевизира 5 години по-късно). Руският военен историк Констанин Гайворонски опровергава опитите на проруската историография в България да отрече (поради липса на “достатъчно доказателства”), че Русия подстрекава Турция да си вземе обратно Южна Румелия като наказание за Съединението на България. При това с аргумента, че българите са нарушили Берлинския договор. В “Измамата “Сан Стефано” фактът, че тази интрига е била напълно преднамерено създадена от руската дипломация, е илюстриран с многобройни цитати от руски източници. Самия автор на договора Николай Игнатиев признава в своите записки, че е знаел за тайните споразумения на Русия с Австро-Унгария и Англия след войната да не бъде създадена голяма българска държава, но се оправдава, че едва ли не е дочул за тази най-дълбоко пазена тайна по лични канали. Защото е гузен, че е създал фалшиви очаквания у българите и изготвил документ, който не струва мастилото си. Началникът му в Санкт Петербург Горчаков дава съгласието си за подписването на договора, срещу който по принцип е бил против (бидейки привърженик на преговорите с европейците, за ужас на своя дипломат в Цариград граф Игнатиев), знаейки, че той е напълно несъстоятелен и ще бъде ревизиран в Берлин (да, дори мястото на предстоящата ревизия е било известно на Русия предварително). Горчаков подкрепя накрая предварителния договор от Сан Стефано с единствената цел българите да бъдат привлечени на руска страна и настроени след това в Берлин срещу останалите европейски сили. Разчетите на този подъл план не само се оказали верни, но работят и до днес в полза на руското влияние в България. Трите приоритета на Русия във войната с Турция, срещу чието избухване граф Игнатиев води до последно битка от позицията на голям приятел на Султана (за какъвто сам се определя), са ясно подчертани от Игнатиев в неговите записки. Изброени са в този и ред по важност:     Никъде в своите спомени Игнатиев не си криви душата, че целта на войната е била свободата на българите. Напротив, той е фанатичен противник на всякакви свободи в самата Русия, какво остава в една нова България. Този начин на мислене предопределя факта, че руската дипломация и нейния шпионаж (открийте разликите) правят всичко да задушат всякаква българска самостоятелност и опити за национално освобождение. Нещо повече, руската администрация отказва да въоръжи българите по време на войната, макар в същото време да им натяква за липсата на достатъчно подкрепа. Нито едно българско въстание никога не е получавало под никаква форма подкрепа от Русия и преди това (за разлика от въстанията на гърци, сърби, черногорци и т.н.). Игнатиев и компания са смятали, че е по-добре българите да си останат под османско владичество, отколкото да се освободят и да попаднат под европейско влияние. Свободна и независима България би била проклятие за руските завоевателни планове по пътя към проливите. Аксаков го е казал в едно изречение: “Всяко българско тържество е смърт за Русия”.   По основите първи две точки Русия, споменати по-горе, се проваля. Но по трета точка Русия успява с чрез измамата, подхвърлена на българите, в която се корени руското влияние и до днес.   В контекста на днешна антизападна руска политика крайният реакционер граф Игнатиев, противник на всякаква форма на свободомислие в самата Русия и яростен противник на либерализма на Европа, все по-настоятелно бива възвеличаван за нова, още по-възторжена българска консумация. До степен, че Сергей Пинчук, бивши сътрудник на Руския институт за стратегически изследвания (РИСИ) , оглавяван от самото му създаване до неотдавна от специалиста по българските въпроси (ген. Решетников), подготвя книга, в която се опитва да обуслови тезата, че граф Игнатиев бил “баща на българската нация”. Ни повече, ни по-малко.   Кой обаче е наистина Игнатиев?   Той е руски краен шовинист и реакционер, който в това качество е назначен след провала си от Сан Стефано, (сложил край на дипломатическата му кариера), за министър на вътрешните работи на Русия. Поставен на този пост след големия погром над евреите през пролетта на 1881 г. Император Александър III му възлага да усмири… евреите и да “спаси” Русия от “непоносимия еврейски гнет”, както се изразява в свои статии другият виден антисемит и кумир на българите Иван Аксаков.   Николай Игнатиев написва т.н. майски закони, които влизат в сила година по-късно. Това е първият случай в историята, когато традиционният иначе за християнството антисемитизъм се превръща в държавна политика, разписана със специални закони. Техният баща Игнатиев е на практика и духовен баща на Хайнрих Химлер, който 50 години по-късно го имитира в нацистка Германия. “Измамата Сан Стефано” е четвърта поред книга по темата за изкривената история на отношението на Русия спрямо българите.  В нея читателят ще може да се запознае и с истинското отношение на руската армия към българите по време на войната. Разговорът с тях руските офицери водели чрез нагайката, кожен бич, наследен в Русия от монголските й господари. Военният кореспондент Василий Немирович-Данченко нарича саркастично нагайката “джобният речник” на руските офицери за общуване с българите. Той, както и колегата му журналист Евгений Утин, страстно защитават българите от масовото им охулване сред руската войска и в руската преса, когато въоръжените мужици и техните благородия под пагон започват да обвиняват българите за всичките си неуспехи в първата фаза на войната. Руските офицери редовно намират общ език в омразата си към българите с турски офицери, военни парламентьори, съгласявайки се заедно, че българите могат да бъдат управлявани само с ятаган и нагайка, свидетелстват двамата руски военни кореспонденти.   На такива честни руснаци обаче, рискували много да застанат на българска страна, като кореспондентите Данченко и Утин, в България няма наречена нито една улица. Тук на пиедестал издигат заклетия реакционер и антисемит номер едно в империята граф Игнатиев. В своите “Записки”, издадени през 1986 г. в България,той прави многократно неосъзнати (по отношение на днешните последици от тях) самопризнания, че гледа на българите единствено като на инструмент на руското влияние и то в случай, че Русия изобщо започне война (уж) заради тях. Това е хипотетична война, срещу избухването на която Игнатиев посвещава всичките си усилия (видно от записките му), но след като тя става факт – с решаващата роля на Бисмарк, успял да убеди силно колебаещия се руски цар, главният руски дипломат на Балканите си приписва заслуги за нея със същата “скромност”, с която преди нея се хвали като отличен приятел на Турция, султана и правителството му.   А на предсказуемия въпрос, защото авторът на “Измамата “Сан Стефано” е съсредоточил вниманието на читателя върху тези негативи, отговорът се налага сам: защото така може да бъде изобличена измамата, чрез която вече 140 години българите биват манипулирани – неуспешно преди съветската окупация и все така успешно в наши дни, цели 30 години след нея. ______", "date": "2018.07.14", "title": "Нова книга разкрива истината за Санстефанския договор и руската политика на Балканите"}
{"url": "http://www.classa.bg/%D1%81%D0%B2%D1%8F%D1%82/item/384049-%D0%B4%D0%B6%D0%B5%D0%B9%D0%BC%D1%81-%D0%BC%D0%B0%D1%82%D0%B8%D1%81-%D0%B4%D0%B5%D0%B9%D1%81%D1%82%D0%B2%D0%B8%D1%8F%D1%82%D0%B0-%D0%BD%D0%B0-%D1%80%D1%83%D1%81%D0%B8%D1%8F-%D0%B2-%D1%8E%D0%B3%D0%BE%D0%B8%D0%B7%D1%82%D0%BE%D1%87%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%D1%81%D0%B0-%D0%B4%D0%B5%D1%81%D1%82%D0%B0%D0%B1%D0%B8%D0%BB%D0%B8%D0%B7%D0%B8%D1%80%D0%B0%D1%89%D0%B8", "text": "\"Действията на Русия в Югоизточна Европа са дестабилизиращ фактор. Те (руснаците) подкопават демократическата структура на страните (от този регион) чрез разпространяване на лъжлива информация, икономически мерки и вмешателство\", е казал Матис в разговор с журналисти на път от Хърватия за Норвегия, съобщи пресслужбата на Пентагона. В Загреб Матис се срещна с министрите на отбраната на страните от Адриатическата харта. Обединението е създадено през 2003 г. от Албания, Македония и Хърватия за улесняване на влизането на тези страни в НАТО. През 2008 г. към тях се присъединиха Черна Гора и Босна и Херцеговина. Матис заяви, че на тази среща е подчертал подкрепата, която САЩ оказват на Югоизточна Европа. \"Срещата беше много продуктивна. Обсъдихме как да напредваме по въпросите за обезпечаване на сигурността в региона. От петте страни в това обединение три вече са членки на НАТО, а още една (Македония) е в началото на пътя към влизане в алианса\", заяви Матис. На 11 и 12 юли Матис придружаваше президента   на срещата на върха на НАТО в Брюксел. Днес в Осло той ще се срещне с министрите на външните работи и на отбраната на Норвегия.", "date": "2018.07.14", "title": "Джеймс Матис: Действията на Русия в Югоизточна Европа са дестабилизиращи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/384042-%D0%BB%D0%BE%D0%B1%D0%B8%D0%B7%D1%8A%D0%BC-%D0%B8-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D1%88%D1%83%D1%82%D0%BE%D0%B2%D0%B5", "text": "Когато лидерът на най-малката партия в парламента се появи в сутрешния блок на една от най-големите национални телевизии и започне открито да говори за лобизъм и да обвинява конкретни парти и хора за прокарването на един или друг закон, това спокойно може да се тълкува като знак, че ново действие започва на политическата сцена.   Ясно е, че Веслеин Марешки е започнал подготовка за следващите избори - били те европейски, местни или парламентарни (макар за последните индикации към момента да няма) - и да си избереш враг, някой с когото да се съизмеряваш и срещу когото да точиш зъби, е основна стъпка, за да те разпознае електоратът.   Очевидно Марешки си е избрал ВМРО и Каракачанов за свой нов немезис, чрез който да придава значение на собствената си партия.    И все пак интересен ход от страна лидера на \"Воля\" да напада така ВМРО и в частност Красимир Каракачанов, обвинявайки ги в лансиране на лобистки закони и служба в интересите на ДПС. Нещо, което прави вече няколко пъти.   Че в НС се прокарват угодни на дадени бизнеси поправки и че на моменти и една дума в закон може да има цена от милиони левове, спор няма. За това обаче у нас рядко се говори сериозно. Тук не броим подхвърлянето на обвинения между ГЕРБ и БСП, което обаче отдавна се е превърнало в тяхна си вътрешна игра.   Сега Марешки се е заел с лобизма в опита си да изгради публична вражда с ВМРО, наподобяваща повече на рап-батъл, отколкото на политически дебат.   Но факт - лобизмът е проблем. У нас той умишлено не е регулиран, макар в този си вид той опасно много прилича на корупция.   Случва се от време на време, все някой да извади от скрина с идеите за някакво намерение за закон за лобизма в България, но след малко пушилка обикновено всичко се прибира за някой друг случай на нужда.   Темата е удобна, има принципно съгласие в обществото, че става дума за нещо лошо, което няма как да бъде премахнато и затова е добре да бъде регулирано. В същото време самата дума \"лобизъм\" звучи някак твърде далечно, чуждоземно и неясно, за да бъде пусната за масова употреба пред избирателите.   За НФСБ например прокарването на интересите на бизнеса дори е политика. Валери Симеонов никога не е криел, че неговата партия е ориентирана към собствениците на бизнеси, представяйки го като типична дясна консервативна политика.   Междувременно обаче всичкитете му акции срещу шума по завденията, заканите срещу медиите и ограничаването на рекламата на хазарта за момента изглеждат повече като роля - тази на черната овца в кабинета, която говори това, което иската да чуят хората. Превантивна мярка, за да не се напомпа опозицията и да застраши властта.   Всяка партия си има заигравки с бизнеса, а някои бизнеси си имат и партии.  Законите по поръчка у нас за никого не са новина. Новина би била някой да прескочи обикновените обвинения в лобизъм и да започне да предлага реални решения.   А ако очакваме от политическите шутове да дадат такива, значи просто не следим внимателно постановката.", "date": "2018.07.14", "title": "Лобизъм и политически шутове"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384043-%D0%B5%D0%B4%D0%BD%D0%BE-%D0%B2%D1%8A%D0%B6%D0%B5-%D1%81%D1%82%D0%B8%D0%B3%D0%B0", "text": "В неделя циганите докараха на дядо Матейко пет кубика дърва, а през нощта в четвъртък си ги взеха обратно от двора му. Натовариха ги на същия камион, с който му ги бяха докарали. Той гледа през прозореца, как ги вдигат, без да може да стори нищо. Старецът нямаше телефон, защото бе съвсем сам и нямаше с кого да говори. Рано сутринта в петък той отиде в кметството и чинно зачака да се появи кмета. Малко преди обяд, с провлачени стъпки кмета изкачи стълбите, следван от горския надзирател Лозан. Щом ги видя старецът стана от стола в коридора и рече:  – Хубаво е, че сте и двамата с горския заедно! Откраднаха ми дървата, кмете! На Юксел хайманите ги взеха! Те ми ги докараха, те ги прибраха после! Взеха ми париците за нищо! Изгориха ми душицата! Цяла година заделям лев по лев от пенсията и накрая ….! – той разпери ръце безпомощно.  Кметът се спря, извади вече мокра от пот кърпичка от джоба си и изтри врата и лицето си. Спогледаха се с Лозан, но горския отклони погледа си встрани. На никого не му се занимаваше с проблема на стареца. Кметът отключи вратата и тримата влязоха в кабинета. Дядо Матейко седна на дивана, Лозан се подпря на библиотеката, а кмета тежко се отпусна на въртящия се стол зад бюрото.  – И кво да те правя сега? – сключи гъстите си вежди кмета – Знаеш, че с циганите на глава не се излиза! Ни закон спазват, ни полиция уважават! Вземи тоя лист и опиши всичко в една жалба! Не, че ще има полза, ама от мен толкоз зависи! Ще предам жалбата ти, като минат полицаите следобед, но не се надявай на нищо! По-добре намери пари и си купи други дърва!  – От къде пари, кмете?! – скочи старецът – Знаеш, че съм сам! Нямам близки, нямам роднини, нямам си никого на тоя свят! А без дърва няма да изкарам зимата! А ти Лозане, що мълчиш? Направи нещо, де! Циганите крадат дървета от гората, после ги продават на нас! Вие само гледате и пръста си не мърдате за нищо! За чий грездей получавате заплати, като не си вършите работата?  – Ти трай там! – изръмжа горският – Много да не лаеш, че …! Хем си отървал кожата, хем много знаеш! Циганите и за по-малко бастисват…!  – Ти с цигани ли ще ме плашиш, бе келеме! – светнаха очите на дядо Матейко – Аз за тази държава съм се бил на фронта, копал съм, строил съм и животът съм си дал, сега вие да деребействате! Продадохте майка си и баща си, негодници такива!  Той хвърли на земята химикалката и листа, заплю горския, обърна се и излезе от кабинета. Горският се побара по мустака и запита:  – Нещо за пиене намира ли ти се?  – Уиски и мастика.- отвърна кмета.  – Налей чаша уиски, че от тоя дъртак ми загорча в устата!  Кметът стана, отключи голямата, желязна каса и от най-долният рафт извади почти пълна бутилка уиски. Наля в две чаши и подаде едната на горския. Чукнаха се и отпиха.  В това време дядо Матейко бързаше към дома си. Той подмина стрина Гина, без да отвърне на поздрава и, влезе в двора, и се отправи към сайванта, дето по-рано връзваше магарето. Измъкна дълго, конопено въже и започна да се оглежда, къде да го закачи. Опита здравината на циментовите диреци, подпрели асмата на двора, но му се видяха слаби. Пристъпи към дюлята до оградата и единия, извит клон му хареса. Завърза въжето на него и като оформи клуп, колкото да си провре човек главата изтупа доволно длани. Седна на ръба на циментовото корито на чешмата в двора да си почине. После се прибра в къщи.  В късния следобед пред външната му порта спря „Нива“ – та на полицията и свирна с клаксона. Дядо Матейко се показа на вратата.  – Кво станало, бе старец? – без да слиза запита единият от полицаите, през отвореното стъкло на джипа.  – За вас нищо, за мен всичко! – отвърна дядо Матейко.  – Дървата ли ти откраднаха?  – Животът ми откраднаха! – въздъхна старецът – Ама, откъде ще разберете вие?  Вратата на джипката се отвори и с усилие от там се изсули полицаят. Запаса си гащите, погали се по огромното шкембе и поклати глава:  – Разбираме много добре ние, ама и ти трябва да ни разбереш! Всеки ден обикаляме пет села и от всякъде се жалват за нещо от циганите! Миналата седмица баба Тодора от Кутленци я намерили обезглавена! Всички знаят кой го е сторил, но иди докажи…! Държат се те, не са като нас!  – И ти спиш спокойно, а господин полицай? И се храниш добре, както виждам? Ами, това можеше да бъде майка ти, бе! Каква власт сте, като с едни цигани не можете да се справите?  Полицаят изду бузи, изпусна въздуха от тях и смотолеви:  – Такова е дереджето! Без доказателство нищо не можем да направим! Като минем утре през Мортанци, ще помоля арендатора Добри да ти подари малко дърва! Той е натрупал цяла планина в двора си. Нали все на камина си пече гъза зимъска…!  – Аз подаяния не ща! – глухо каза старецът.  – Стига, де! Сигурен съм, че човекът ще ти даде малко дръвца!  – Искам си моите дърва! Тези, за които съм платил!  – И аз искам да съм шериф в Америка, ама няма! Май и ти не знаеш, какво искаш, а?  Дядо Матейко тръгна към дюлята в двора. Щом стигна до нея хвана клупа с въжето и леко го залюля:  – На мен и едно въже ми стига, господин полицай! Днес съм тук, утре ме няма! Вие му мислете, как ще живеете после!  Полицаят отвори уста, после я затвори и му обърна гръб. Качи се обратно в джипката и преди да тръгнат заплаши:  – Мисли му, ако сториш някоя беля! И на себе си да посегнеш, пак е престъпление! Ще отговаряш, да знаеш!  Както стоеше в средата на двора, старецът се разсмя. Джипката отдавна бе заминала, а той се тресеше от смях.  – И пред кого ще отговарям, бе аланкоолу? Пред Бога ли? Вие му мислете, как ще отговаряте пред тия, дето са по-млади от вас и тия, дето ще се родят занапред! Техният съд ще е най-страшен!  В неделя пред къщата на дядо Матейко спря камион, пълен с дърва. Двама непознати мъже ги разтовариха и дори подредиха под сайванта на сушина. Старецът ги гледаше някак безразлично и вместо благодарност само кимна, щом си тръгнаха. Дървата бяха дълги, метровки и сигурно бяха дар от арендатора. След малко пред портата спряха двама от хулиганите на Юксел и единия рече:  – Много бързо се оправи с дърва, дядка! Голям тарикат си! Искаш ли да ги режем? Малко ше платиш, само сто лева!  Дядо Матейко се усмихна отнесено и отвори портата. Двете циганчета се спогледаха, но влязоха в двора. Той им посочи пейката пред къщата и нареди да седнат. Те се подчиниха, като въртяха дяволито очи и се чудеха на акъла му. Старецът заръча, да почакат и влезе в къщата. След десетина минути той излезе, облечен в бяла риза и син панталон. Види се това бяха най-хубавите му дрехи. В едната си ръка държеше дървено, трикрако столче. Със същата загадъчна усмивка, той посочи с ръка към дюлята:  – Елате да видите, как си отива един мъж! После правете каквото щете с дървата! Режете, влачете… паразити такива!  Момчетата любопитно го последваха. Когато старецът намести столчето под въжето, качи се и нахлузи клупа на мършавия си врат, едното от циганетата дръпна другото за ръката:  – Хайде, да се махаме! После нас ше изкарат виновни!  Другото циганче обаче не мръдна. То със знак показа, че иска да види, какво ще се случи после. Дядо Матейко ги изгледа, а те отвърнаха очи от пронизващия му поглед. Както си висеше изправен, изведнъж старецът ритна столчето и увисна на клона. Тялото му конвулсивно потръпна, а момчетата хукнаха с все сили към портата.  Цялата есен и зима никой не пипна дървата в двора на стареца. Вече през пролетта, по време на една кратка буря, светкавица тресна точно стария сайвант и дървата под него се запалиха. Всички от селото, заедно с циганите дойдоха на пътя и наблюдаваха горящата клада. Старият циганин Юксел прошепна на ухото на един от синовете си:  – И Господ не стана каил за тия дърва! Ше вземем шише вино от кръчмата после и ше минем да прелеем гроба на дядо Матейко! Ше се молим да ни прости, ама не знам…!  – Какво? – облещи очи синът му.  – Не знам вече, дали сме хора ….!    ", "date": "2018.07.14", "title": "Едно въже стига"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384044-%D1%83%D0%B4%D0%B0%D1%80%D0%BD%D0%B8%D1%82%D0%B5-%D1%80%D0%B5%D0%BC%D0%BE%D0%BD%D1%82%D0%B8-%D0%BD%D0%B0-%D0%BC%D0%BE%D1%81%D1%82%D0%BE%D0%B2%D0%B5-%D0%B8-%D1%82%D1%83%D0%BD%D0%B5%D0%BB%D0%B8-%D1%81%D0%B5-%D0%BF%D1%80%D0%B0%D0%B2%D0%B5%D0%BB%D0%B8-%D0%B7%D0%B0%D1%80%D0%B0%D0%B4%D0%B8-%D0%BD%D0%B0%D1%82%D0%BE", "text": "България има ангажимент да поддръжка 2959 километра пътища в страната в състояние, което да позволява преминаване на военна техника, каза днес в рамките на парламентарния контрол министърът на регионалното развитие и благоустройството Николай Нанков. Целта е по тях да може да мине техника на НАТО, при нужда.       Министър Нанков обясни, че говори за 852 км магистрали, 1812 км първокласни пътища и 264 км пътища втори клас. Той уточни, че проблем има по мостовите съоръжения и тунелите и това е една от причините те да се ремонтират.   Над осем тунела ще бъдат ремонтирани тази година – два от тях на АМ “Хемус”. Планира се и строителството на общо 17 нови тунелни съоръжения до 2023 г.   За ремонт товя лято са затворени тунелите “Топли дол” и “Правешки ханове” на АМ “Хемус”. Допълнителни защити ще бъдат инсталирани в лявата тръба на тунел “Витиня”, ремонт започва и в лявата на тунел “Ечемишка”.   Приоритетен е ремонтът и на тунела Кривия на пътя София-Кулата в района на Кресненското дефиле. Рехабилитация ще се извърши и на тунелите “Траянови врата” на АМ “Тракия” и тунела “Кричим-Михалково”.   Заради ремонтни дейности по основните магистрали често се образуват тапи в разгара на отпускарския сезон.", "date": "2018.07.14", "title": "Ударните ремонти на мостове и тунели се правели заради НАТО"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/384034-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D0%B5%D0%B2%D1%80%D0%BE%D1%82%D0%BE-%D1%80%D0%B8%D1%81%D0%BA%D1%8A%D1%82-%D0%B5-%D1%81%D0%B0%D0%BC%D0%BE-%D0%B5%D0%B4%D0%B8%D0%BD", "text": "Еврото щяло да доведе до страшно поскъпване: сега, когато България потегли към еврото, е модно да се говори не за положителните ефекти, а за дебнещите рискове. При това рискът е само един:  България да пропилее този шанс.             Този път отговорът е „да\". България поиска да влезе едновременно в ERM-2 (т.нар. чакалня на еврозоната) и в банковия съюз. И получи одобрението на финансовите министри от еврогрупата - заедно с приблизителна дата (след около година) и с пътна карта за реформи, свързани със законодателната рамка, банковия надзор и нов цялостен преглед на банковата система. Този път проверката ще бъде извършена от Европейската централна банка. Българският случай е прецедент, който оттук нататък става правило - членството в банковия съюз вече ще е условие за влизане в ERM-2.   Положителните ефекти   Положителният отговор може и да изглежда условен, но този път условията (за разлика от влизането в Шенген например) са конкретни и изпълними. Става дума за поети от страната ангажименти, чието изпълнение ще е от полза за самата нея още сега. Положителните ефекти, свързани с еврото, постепенно ще започнат да се усещат още със стъпването на пътя към него: подобряване на вътрешния бизнес климат и повишаване на външното доверие, укрепване на банковата система, по-ниски лихви по кредитите, по-евтино и по-достъпно финансиране за бизнеса и домакинствата, по-голяма стабилност на националната икономика, намаляване на инвестиционния риск, нарастване на преките чуждестранни инвестиции и общата инвестиционна активност, намаляване на валутните разходи за бизнеса...   И най-важното: присъединяването към еврото означава принадлежност към ядрото на ЕС в период на мощни центробежни сили вътре в него. Което означава още една котва за страната срещу приумиците и безотговорността на собствените ѝ политици и срещу вълненията в бурното геополитическо море. На мода са \"отрицателните\" ефекти   Сега обаче е модерно да се говори не за положителните, а за „отрицателните\" ефекти, не за разкриващите се възможности, а за дебнещите рискове. Впрочем, тази мода никога не е отминавала, но видимо се засили в последните месеци, след като стана ясно, че българското правителство има намерение най-после да предприеме конкретни действия в посока към еврото. Помпането на излишни страхове и чертаенето на мрачни сценарии тече от всички посоки. Докато европейските финансови министри обсъждаха в Брюксел българското искане, в центъра на София продължаваше подписката за свикване на национален референдум с въпроса: „Против ли сте премахването на българския лев и въвеждането на еврото като официална валута в България?\".    А в телевизионни студиа експерти с крайно загрижен вид предупреждаваха, че сме на път да направим „историческа грешка\". Неотдавна специално проучване изчисли, че против еврото са над 80% от мненията в социалните мрежи и интернет форумите. И че те са пълни с небивалици, чийто поток обаче изглежда „организиран\" около натрапчиво и дословно повтарящи се опорни точки. Като например, че интеграцията в ЕС води само до нищета, а Брекзит е най-правилният избор. Всичко това не е странно, след като и в традиционните медии „дебатът\" най-често се води на махленското ниво на слуховете и предположенията. Стари и нови аргументи   Повечето от аргументите са стари. Най-популярният сред тях е за поскъпването, съпътстващо въвеждането на еврото. Във все по-смрачаващите се прогнози за България това поскъпване вече клони към 50%. Упоритото му повтаряне изисква да припомним, че това е легенда, която не се потвърждава в нито една от страните, присъединили се към единната валута - регистрираната в тези страни инфлация е минимална (между 0,3% и 1,4%), а причините не са задължително свързани с еврото. Да припомним също така, че България има опит с подобни измислени страхове - при деноминацията на лева през 1999 година.   Другият повтарящ се аргумент се нарича Гърция. Тоест, как страдат от еврото по-малките и по-неразвитите страни. Тук отново трябва да припомним, че Гърция не е трябвало да бъде приемана в еврозоната не защото е била по-слабо развита, а защото е била неподготвена, не е отговаряла на условията и години наред е фалшифицирала основните си икономически показатели. И че пострада главно заради собствената си крайно неразумна и безотговорна икономическа политика. Да припомним и успеха на други „недоразвити\" страни като Словения, Словакия, Ирландия, Естония, Латвия, Литва.   Повтаря се и емоционално умилителният рефрен за лева като последна крепост „на националния суверенитет и българската държавност\" - лишаваме се например от собствена парична политика, а с това и от възможността временно да си помогнем чрез девалвация на националната валута. Да, но това лишаване отдавна е факт заради валутния борд, обвързал лева с еврото. Впрочем, същите тези са се загрижили, че щял да отпадне валутният борд и политиците щели да изядат валутния резерв - перспектива, която ще е точно толкова възможна, колкото е и днес.   Има и нови аргументи, свързани главно с членството в банковия съюз. Влизането в него означавало да спазваме нарежданията на ЕЦБ, което в периода до самото въвеждане на еврото щяло да бъде силно притеснително и рисково. Истината обаче е, че притесненията и рисковете са само за онези в банковия (а и в небанковия финансов) сектор, които имат какво да крият. Например за схемата КТБ на безразборно финансиране на собствения бизнес с парите на вложителите. За останалите проверката и контролът отвън могат да бъдат само успокоителни.     Любимата ми нова теза е, че България не е готова за стриктните правила на банковия съюз, което щяло да ѝ попречи да извърши нужните радикални реформи в публичния сектор. А какво ѝ попречи досега да извърши тези реформи? Напротив - оттук нататък шансът тези реформи да се случат става много по-голям и съвсем реален.   Всичко зависи от нас   Това също е един от положителните ефекти, които могат да се усетят много скоро, ако изразената воля за действие е искрена и поетите ангажименти се изпълняват. Сега всичко зависи от нас.   Разбира се, еврото не е панацея за всички проблеми. Разбира се, рискове винаги има - никой не може да попречи на отделен човек или на цели общности да направят някоя катастрофална стъпка или да извършат някоя глупост, тласкани от лъжци и демагози. Случва се и на най-развитите (виж Брекзит).   Единственият наистина голям риск по пътя на България към еврото е сама да пропилее дадения ѝ шанс. Тепърва ще има много желаещи да я бутат натам.", "date": "2018.07.14", "title": "България и еврото: рискът е само един"}
{"url": "http://www.classa.bg/%D1%81%D0%B2%D1%8F%D1%82/item/384035-%D0%B3%D1%80%D0%BE%D1%82%D0%B5%D1%81%D0%BA%D0%BD%D0%B0%D1%82%D0%B0-%D1%82%D0%B0%D0%B9%D0%BD%D0%B0-%D0%BD%D0%B0-%D1%85%D1%8A%D1%80%D0%B2%D0%B0%D1%82%D1%81%D0%BA%D0%B8%D1%8F-%D1%84%D1%83%D1%82%D0%B1%D0%BE%D0%BB", "text": "Това е истинска сензация: Хърватия отива на финала на Световното първенство в Русия. Този феномен трябва да бъде обяснен. Малката държава бълва като на конвейер футболни звезди.  Но и футболни скандали.             Едва ли някъде другаде по света има толкова разединен футболен съюз колкото хърватския. Толкова по-удивителен е щурмът на хърватите към световната титла.   За да бъде разбрана същината на хърватския футбол, човек не бива да подминава \"Динамо Загреб\". Столичният футболен клуб е нещо като ковачница за футболни таланти. \"Международният център за спортни проучвания\" в Швейцария твърди, че \"Динамо\" е четвъртият по големина \"производител\" на играчи за първите лиги в Европа. И то за най-елитните! Мека за скаутите и фабрика за пари. Нещо като европейска футболна борса   Всъщност \"Динамо\" е постоянен кандидат за участие в Шампионската лига. В действителност обаче отборът стига най-много до груповата фаза на турнира и в повечето случаи се класира на последно място. Причината за това е ясна като бял ден. Ковачницата за футболисти на несменяемия шампион на страната много рядко съумява да изгради отбор, който да играе по-дълго от половин сезон в един и същ състав. Защото \"Динамо\" е нещо като европейска футболна борса. Футболисти идват и заминават.   Още \"златното поколение\" на Бобан, Шукер и Боксич в късните 1990-те, което предизвика извънредно положение в страната с третото място на Световното първенство по футбол, дължи своята класа на следните три неща: издирване на таланти, усъвършенстване и продажба. \"Динамо\" приютяваше рано под крилото си млади футболисти от провинцията, обучаваше ги, превръщаше ги в по-скъпи играчи и ги прехвърляше предимно в Бундеслигата. Оттам те тръгваха към големите отбори на Англия, Испания, Италия. \"Динамо\" се превърна в търговска верига за футболисти и само за няколко години спечели стотици милиони от трансфери.   Измамите в хърватския футбол   В хърватския футбол цари култура на измамите. Кръстник на тази система е най-вече Здравко Мамич заедно с целия си семеен клан. Бившият президент на \"Динамо\" се изнесе в Босна и Херцеговина малко преди Световното първенство в Русия. Причината: Мамич беше осъден за незаконно обогатяване, укриване на данъци и други престъпни дейности. Човекът, който в миналото продаваше възглавнички от стиропор за седалките на стадиона на столичния клуб, е получавал на ръка 20% комисионна от заплатите на своите трансферирани футболисти. И то не веднъж, а всяка година, докато съответният футболист е бил активен състезател. В този списък са Модрич, Манджукич, Ловрен и бившият футболист Ивица Олич. Лука Модрич даде противоречиви показания пред съда. Първоначално призна за комисионната, а после се отрече от показанията си. Оттогава насам капитанът на националния отбор е заподозрян в нарушаване на клетва.   Всъщност, авантюрите в Хърватския футболен съюз имат дълга традиция. Незабравим остава епизодът, когато по време на Европейското първенство по футбол през 2016 председателят на футболния съюз даваше от трибуната указания на треньора за тактиката и смените на футболистите.   Престъпните обвързаности в Хърватския футболен съюз разединяват и запалянковците. Така например хърватските фенове се сбиха помежду си по време на срещата от същото Европейско първенство срещу Чехия. Подобни сцени се разиграват и в хърватската лига. Футболните клубове от Риека, Сплит или Осиек нямат никакъв шанс в битката срещу модела \"Динамо Загреб\". Съдиите също подкрепят столичния гранд. И това не е само слух. Дори най-отявлените фенове на \"Динамо\" - \"Bad Blue Boys\" - бойкотираха собствения си отбор в знак на протест срещу престъпните машинации в клубното ръководство. Много от феновете вече не посещават стадиона по време на домакински мачове.   Въпреки това цялата нация се обединява зад националния отбор по футбол. Първият президент на Хърватия Франьо Туджман рано забеляза шанса да рекламира по света малката държава чрез спортните ѝ успехи. Той заложи много на марката футбол \"Made in Croatia\".   В хърватския футбол става дума за много пари. Оспорваните вътрешни първенства са рядкост. Другите отбори от хърватската лига много рядко изпреварват в класирането \"Динамо Загреб\". Също и поради факта, че столичният отбор привлича перспективните играчи от провинцията. Към това се прибавя и лобизмът за \"Динамо\", който по времето на Туджман се превърна едва ли не в държавна политика, която и до днес затормозява нормалното протичане на вътрешното първенство.   Хърватските фенове след победния гол срещу Англия   Успехът на Златко Далич   Толкова по-удивително е класирането на Хърватия за финала на сегашното Световно първенство в Русия. Златко Далич, почти неизвестният треньор със срамежливата усмивка, успя да превърне групата хърватски легионери в истински отбор. Тяхното поведение сигнализира: Ние искаме повече!   Далич бързо отстрани от отбора мърморковците, които не искаха да се подчинят в името на общия успех. Сега остава само една крачка до триумфа. А ако Хърватия действително бие Франция на финала, то тя би била първата малка държава световен шампион по футбол - ако не смятаме Уругвай през 1930-те години. Световен шампион, въпреки футболния хаос вътре в държавата.", "date": "2018.07.14", "title": "Гротескната тайна на хърватския футбол"}
{"url": "http://www.classa.bg/%D1%81%D0%B2%D1%8F%D1%82/item/384036-%D0%B7%D0%B0%D0%BC%D1%8A%D0%BA%D1%8A%D1%82-%D1%80%D0%B0%D0%B9%D0%BD%D1%85%D0%B0%D1%80%D0%B4%D1%81%D0%B1%D1%80%D1%83%D0%BD-%D0%B8-%D0%BF%D1%80%D0%BE%D0%BA%D0%BB%D1%8F%D1%82%D0%B8%D0%B5%D1%82%D0%BE-%D0%BD%D0%B0-%D1%81%D0%B8%D0%B1%D0%B8%D1%80%D1%81%D0%BA%D0%B8%D1%82%D0%B5-%D0%BF%D0%B0%D1%80%D0%B8", "text": "Замъкът Райнхардсбрун в германската провинция Тюрингия - някогашна лятна резиденция на династията Сакс-Кобург и Гота - е придобит по съмнителен начин от руснаци. Германия обаче започва разследване  и отчуждава имота.           Малко е останало от някогашното величие на замъка Райнхардсбрун в Тюрингия. Той е бил лятна резиденция на династията Сакс-Кобург и Гота. През Средновековието тук се е намирал родовият манастир на тюрингските ландграфове. А през 19-и век върху руините на манастира е построена лятната резиденция в неоготически стил.   \"Спасителите\" от Русия   По времето на ГДР замъкът се превръща в хотел. Той е приютявал западни туристи и е бил важен източник на валута за режима. През 2000 година обаче хотелът бива затворен. Замъкът запустява. Шест години по-късно собственикът на малка строителна фирма от Ваймар купува рушащия се паметник на културата за 25 000 евро. През 2008 година той го препродава на инвеститори от Русия, които възнамерявали да открият луксозен хотел.     Журналистическо разследване на Дойче веле установи и цената, на която е закупен полуразрушеният замък - 12 милиона евро! Само за две години цената се е повишила близо 500 пъти. На такава сделка биха завидели и най-изпечените спекуланти. Преди време прокуратурата в Ерфурт започва разследване по подозрение за пране на пари. Следствието завършва безуспешно. \"Не беше установено сътрудничество с руските следствени органи\", казват от прокуратурата в отговор на запитване на Дойче веле.   Следователите от прокуратурата в Ерфурт установяват, че парите за покупката на замъка не са дошли от Русия, а от другия край на планетата - от централноамерикански Белиз. Наред с Панама, Белиз се слави като офшорен оазис, където човек може да укрива парите си от любопитните очи на данъчните следователи. Милионите за замъка Райнхардсбрун са били предоставени под формата на кредит от белизката компания \"Albany Properity S.A.\" на германската фирма \"BOB Consult GmbH\". Кредитът е постъпил по сметката на германската фирма през април 2009 година, малко след като неин изпълнителен директор става руският гражданин Игор Харченко. Само след два дни Харченко превежда сумата на бившия собственик на \"BOB Consult GmbH\". В резултат на тази \"многоходова\" операция, фирмата от Тюрингия остава с големи непогасени дългове.   Съгласно документи от германския регистър, с които разполага Дойче веле, става ясно, че белизката компания, отпуснала многомилионния кредит, е собственост на живеещия в Лондон руски гражданин Константин Острягин. От 2013 година той е изпълнителен директор на \"BOB Consult GmbH\", която е собственик на замъка Райнхардсбрун. Събеседници на Дойче веле в Ерфурт и в градчето Фридрихрода, в което се намира замъкът, казват, че общуването с Острягин се осъществява чрез адвокати. Той самият не се интересувал от съдбата на замъка и не се появявал в Тюрингия.   Разруха   Откъде толкова много пари?   Константин Острягин идва от далечния север. Той е син на дългогодишния държавен служител и депутат в Държавната дума Анатолий Острягин. Според единния държавен регистър за юридически лица, четирите деца на Анатолий Острягин още на младини стават основатели и собственици на десетина фирми, които се занимават с бизнес в различни региони на Русия. Бизнесът им е ориентиран главно в логистичната сфера, в нефтения и газов отрасъл, както и в търговията с недвижими имоти.   Анатолий Острягин формално няма нищо общо със замъка в Германия. В момента на покупката той е депутат в Държавната дума от партията \"Единна Русия\" и не се занимава активно с бизнес.   Покупката на замъка всъщност е била семейна инвестиция на децата на Острягин. Вероятно точно бизнес интересите в пазара на недвижимите имоти са довели Острягини от Сибир в германската провинция, където по това време се продава замъкът.   Офертата за покупката обаче е постъпила от Игор Харченко, който също е учредител на няколко строителни фирми. Той е бил в Тюрингия няколко пъти по линия на академичния обмен.   Между другото Харченко е лежал в германски затвор за редица престъпления. Едно от делата касае разхищението на средства във фирмата \"BOB Consult GmbH\", чиито изпълнителен директор преди Острягин е бил именно Харченко. През 2009 година той е бил назначен от собствения си син Александър. Харченко-младши, както и бащата е бил доверено лице на Острягини при покупката на замъка в Германия. Назначавайки беща си на работа в германската фирма, Александър Харченко подписва договор с него, съгласно който в случай на уволнение на Харченко-старши се полага компенсация в размер на почти шест милиона евро. Бащата не остава длъжник на сина си и му изплаща хонорар за \"консултации\" в размер на над три милиона евро. Тъй като фирмата няма пари, като залог за обезпечаване на тези искания е вписан замъкът Райнхардсбрун. Според документите, които са на разположение на Дойче веле, Острягини като че ли не са знаели за машинациите на назначените от тях мениджъри. Харченко е освободен от затвора. А делото, свързано с Райнхардсбрун, е прекратено по процедурни причини.   По коридорите на Райнхардсбрун   \"Купете го за 1 евро!\"   През 2016 година Константин Острягин предлага на правителството на Тюрингия да купи замъка за 1 евро. Той обаче получава вежлив отказ. В случай на покупка от страна на правителството в Тюрингия, данъкоплатците би трябвало да погасят дълговете на Острягин към неговите партньори Игор и Александър Харченко в размер на милиони. \"Ние бяхме готови да купим замъка без дългове. Но този вариант не устройваше продавачът\", заявиха от пресслужбата на правителството на Тюрингия. Затова през 2017 Тюрингия започва процедура по отчуждаване на замъка за сметка на държавата. В началото на юли тя приключи успешно: замък Райнхардсбрун вече е собственост на Германия - без дълговете на бившия му собственик.   Правителството на федерална провинция Тюрингия вече е планирало в бюджета за следващата година 1,9 милиона евро за първоначалните реставрационни дейности в Райнхардсбрун. Според експертни оценки, пълното възстановяване на замъка ще струва между 30 и 40 милиона евро. Затова и Тюрингия най-вероятно ще търси нов собственик на историческата постройка.", "date": "2018.07.14", "title": "Замъкът Райнхардсбрун и проклятието на сибирските пари"}
{"url": "http://www.classa.bg/%D1%81%D0%B2%D1%8F%D1%82/item/384037-%D0%BB%D0%B0%D0%B2%D1%80%D0%BE%D0%B2-%D1%81%D0%B0%D1%89-%D0%B8%D1%81%D0%BA%D0%B0%D1%82-%D0%B4%D0%B0-%D1%81%D0%BF%D1%80%D0%B0%D1%82-%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2", "text": "В американските доклади няма нито един факт или доказателство за руска намеса в изборите в САЩ, категоричен е руският министър на външните работи   Руският министър на външните работи Сергей Лавров каза в интервю за известния американски журналист Лари Кинг, че позицията на САЩ по газопровода \"Северен поток-2\" има не икономически, а идеологически характер, предаде ТАСС, цитирана от БТА.   \"Президентът Тръмп нарече Путин силен конкурент. Но когато говорим за конкуренция, аз винаги съм смятал, че свободният пазар предполага честна конкуренция. Министърът на енергетиката на САЩ Рик Пери каза, че \"Северен поток-2\" трябва да бъде спрян, а онези европейски страни, чиито компании участват в проекта, да бъдат подложени на санкции от САЩ, защото САЩ се конкурират с авторитарния газ от Русия. Това не е икономика, това не е конкуренция, това е чиста идеология\", подчерта руският външен министър.   Интервюто на Лавров ще бъде излъчено довечера в полунощ българско време по руската телевизия RT (преди \"Russia today\"). За него предварително съобщи пред ТАСС говорителката на руското външно министерство Мария Захарова.   Лари Кинг е известен като забележителен майстор на интервюто. В продължение на 25 години той водеше своето токшоу, известно като Larry King Live, по американската телевизия CNN. От 2012 г. той е водещ на своето шоу Larry King Now по руския тв канал RT America.   В интервюто Лавров засяга и водещото се в САЩ разследване за предполагаемата намеса на Русия в президентските избори през 2016 г. Според него докладът на американските спецслужби по въпроса не съдържа потвърждаващи факти за такова вмешателство. Той обръща внимание на факта, че този доклад е подписан от представители само на три спецслужби, докато обикновено при съставянето на доклад от името на цялата американска разузнавателна общност участват над 10 такива спецслужби.   \"После аз прочетох и доклада на сенатската комисия на САЩ по разузнаването, в който се твърди, че Русия се е намесвала в хода на изборите, но в него не се посочва нито един факт\", казва Лавров, отвръщайки на реплика на Кинг, че спецслужбите на САЩ единодушно са стигнали до извода за намеса на Русия в американските избори.   Руският външен министър отбелязва още, че политиката на Запада спрямо страната му се гради на формулировки като \"твърде вероятно\" и \"няма друго правдоподобно обяснение\". Той дава за пример разследването на отравянето на Скрипал баща и дъщеря в Солсбъри, в което според него \"отново няма никаква прозрачност\".   Лавров изразява безпокойство от плана на френските власти да създадат списък на медиите, заслужаващи доверие. Това според него е проява на цензура.   \"Още по-голямо безпокойство поражда фактът, че на ниво правителство и законодатели се предлага да се създаде списък на надеждни медийни ресурси и той да бъде препоръчан на националните регулатори на киберпространството... Ако това не е цензура, аз нищо не разбирам в този живот\", посочва той.   Самият интервюиращ, Лари Кинг, официално заяви, че създателите на неговото токшоу по RT \"никога не са се сблъсквали с каквато и да било цензура по този тв канал\". \"RT никога не се е намесвала в нашите работи, не ни е налагала никакви редакционни решения\", подчерта той.   Руският президент Владимир Путин ще даде интервю по американската телевизия \"Фокс нюз\" след своята среща с американския си колега Доналд Тръмп в Хелзинки на 16 юли, предаде ТАСС.   То ще продължи половин час, като не са поставени никакви ограничения за темите, по които да се говори. Интервюто ще вземе кореспондентът на \"Фокс нюз\" Крис Уолъс.", "date": "2018.07.14", "title": "Лавров: САЩ искат да спрат \"Северен поток-2\""}
{"url": "http://www.classa.bg/%D1%81%D0%B2%D1%8F%D1%82/item/384038-12-%D1%80%D1%83%D1%81%D0%BA%D0%B8-%D1%88%D0%BF%D0%B8%D0%BE%D0%BD%D0%B8-,-%D1%85%D0%B0%D0%BA%D0%BD%D0%B0%D0%BB%D0%B8-%D0%BA%D0%BE%D0%BC%D0%BF%D1%8E%D1%82%D1%8A%D1%80%D0%BD%D0%B8%D1%82%D0%B5-%D1%81%D0%B8%D1%81%D1%82%D0%B5%D0%BC%D0%B8-%D0%BD%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%82%D0%B5", "text": "Путин е противник, който се е намесил в изборите, за да помогне на Тръмп да спечели и всички вече разбират това, освен президента, заяви сенаторът Чък Шумър   Специалният прокурор Робърт Мюлер повдигна обвинения срещу 12 руски граждани за проникване в компютърните системи на националния комитет на Демократическата партия на САЩ с цел да саботират провеждането на президентските избори в страната през 2016 година, предава изданието Politico, цитирано от Агенция \"Фокус\".   Обвиненията, обявени от заместник-министъра на правосъдието на САЩ Род Розенщайн, са повдигнати едва дни преди насрочената за понеделник среща на високо равнище между президентите на САЩ и на Русия Доналд Тръмп и Владимир Путин.   Тези обвинения са последните от разследването, което вече призна за виновни трима бивши служители от предизборната кампания на президента на САЩ Доналд Тръмп.   Самият държавен глава в момента е разследван от Мюлер за възможни правонарушения.   Междувременно най-високопоставеният представител на опозиционната Демократическа партия в Сената на САЩ Чък Шумър призова президента на страната Доналд Тръмп да отмени предстоящата си среща със своя руски колега Владимир Путин, след като днес бяха повдигнати обвинения срещу 12 служители от руското разузнаване, че са проникнали в кореспонденцията на демократите по време на президентските избори през 2016 година, предава ABC News.   Според разузнавателните агенции на САЩ намесата е целяла помощ за предизборната кампания на Тръмп в ущърб на неговия опонент от Демократическата партия Хилари Клинтън.   Шумър заяви, че повдигнатите обвинения са „по-нататъшно доказателство за това, което всички разбират освен президента: Путин е противник, който се е намесил в изборите, за да помогне на Тръмп да спечели\".   Сенаторът допълни, че Тръмп трябва да отмени планираната си в понеделник среща с Путин в Хелзинки, докато Русия не докаже, че повече няма да се меси в избори в други страни.", "date": "2018.07.14", "title": "12 руски \"шпиони\", хакнали компютърните системи на демократите"}
{"url": "http://www.classa.bg/%D1%81%D0%B2%D1%8F%D1%82/item/384039-%D1%82%D1%80%D1%8A%D0%BC%D0%BF-%D1%81%D0%B5-%D1%81%D1%80%D0%B5%D1%89%D0%BD%D0%B0-%D1%81-%D0%B5%D0%BB%D0%B8%D0%B7%D0%B0%D0%B1%D0%B5%D1%82-%D0%B2%D1%82%D0%BE%D1%80%D0%B0", "text": "Американският президент Доналд Тръмп се срещна днес с британската кралица Елизабет Втора в Уиндзорския замък, предаде Ройтерс. Първото посещението на Тръмп във Великобритания като президент не беше същинска държавна визита, каквато той обещаваше първоначално. Президентът на САЩ обаче беше приветстван от военен оркестър в Уиндзорския замък, след което той и съпругата му Мелания влязоха да пият чай с кралицата.     Елизабет Втора поздрави двойката с усмивка, въпреки че преди това поглеждаше часовника си, докато чакаше те да пристигнат. В един момент по време на инспекцията на караула Тръмп внезапно спря и 92-годишната кралица трябваше да го заобиколи.     Графикът на Белия дом предвиждаше срещата на чай между кралицата и президентската двойка да продължи 25 минути. Това беше последната част от тяхното официално посещение. Тръмп пристигна в Уиндзорския замък, след като сутринта посети британската кралска военна академия в Сандхърст и се срещна с министър-председателката Тереза Мей в резиденцията й Чекърс.     Десетки хиляди хора протестираха през деня в Лондон срещу посещението на американския президент. По-късно днес Тръмп заминава на частно посещение в Шотландия, където ще прекара два дни, след което отива в Хелзинки за среща с руския президент Владимир Путин, отбелязва БТА.    ", "date": "2018.07.14", "title": "Тръмп се срещна с Елизабет Втора"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384040-%D1%81%D0%B2-%D0%B0%D0%BF%D0%BE%D1%81%D1%82%D0%BE%D0%BB-%D0%B0%D0%BA%D0%B8%D0%BB%D0%B0-%D0%BE%D1%82-%D1%81%D0%B5%D0%B4%D0%B5%D0%BC%D0%B4%D0%B5%D1%81%D0%B5%D1%82%D1%82%D0%B5-%D0%B0%D0%BF%D0%BE%D1%81%D1%82%D0%BE%D0%BB%D0%B8", "text": "    Свети апостол Акила, един от седемдесетте, бил ученик на свети апостол Павел, който го направил епископ. Той бил понтийски евреин и до обръщането си в християнската вяра живял с жена си Прискила в Италия. Когато император Клавдий заповядал на евреите да напуснат Рим, Акила заминал със съпругата си за Коринт.   Причината за изселването на евреите от Рим била следната: когато в Рим започнало Христовото благовестие и дошъл първовърховният апостол Петър, мнозина от живеещите в Рим иудеи приели светата вяра в Христа, но много били и неповярвалите. Поради това между иудеите започнал голям спор: едни признавали Христа за истинския Месия, други Го отхвърляли и хулили. Неповярвалите иудеи, както в Йерусалим и другаде, така и в Рим, злобно нападали вярващите. Те не можели да понасят даже името на Иисуса Христа, настройвали елините против вярващите в Него и навсякъде повдигали гонения срещу тях. Елините, които се били обърнали към Христа, защитавали вярващите евреи от невярващите. Между тях възникнали големи спорове и вражда, което било доведено до знанието на цезаря Клавдий. Понеже вярващите наричали Господ Иисус Христос Син Божий и Цар Израилев, цезарят се опасявал да не започне смут сред народа и да се появи някой нов цар, който да претендира за неговата власт. Ето защо било заповядано всички евреи, и вярващи в Христа, и невярващи, да бъдат изгонени от Рим и от цяла Италия.     Имало и друга причина за изгонването им: невярващите иудеи обърнали към иудаизъм царица Агрипина, жената на Клавдий.   Заедно с останалите евреи бил изгонен и Акила. Заселил се в Коринт и се издържал от труда на ръцете си, понеже бил майстор на шатри. По това време свети апостол Павел, който проповядвал Христа сред езичниците, пристигнал от Атина в Коринт, главния град на Ахаия, намерил тук Акила и Прискила и се установил у тях. Понеже имали един и същи занаят, се трудили заедно. След като просветил Акила и Прискила с вярата в Христа, Павел ги кръстил. Останал година и шест месеца в Коринт, проповядвайки Божието слово и побеждавал със силата Христова иудеи и езичници. После отплавал за Сирия. Акила и Прискила последвали своя учител и виновник за спасението си, с когото ги свързвала духовна любов. С тях и с останалите си последователи Павел пристигнал в Ефес. Понеже искал на приближаващия се празник Пасха да бъде в Йерусалим, оставил Акила и Прискила да наставят ефесяните в светата Христова вяра, а сам потеглил на път, като обещал да се върне отново в Ефес.   След заминаването му тук пристигнал евреинът Аполос, родом от Александрия, мъж красноречив и много учен. Бил оглашен в Господния път, проповядвал пламенно и поучавал за Господа, но знаел само за Иоановото кръщение, още не бил кръстен в Светата Троица. Като чули смелата проповед на Аполос пред събранието, Акила и Прискила го поканили в къщи и му разяснили по-точно пътя Господен. Свети Павел се завърнал от Йерусалим и написал тук своето първо Послание до вярващите в Христа коринтяни, което завършвало така: \"много ви поздравяват в Господа Акила и Прискила с домашната си църква\", тоест със слугите си.   След смъртта на Клавдий, когато евреите отново получили правото да живеят в Рим и започнали да се завръщат по домовете си в Италия, Акила и Прискила също се върнали в Рим. И когато свети Павел дошъл отново в Коринт и написал тук Послание до римляните, не пропуснал да изпрати в него поздрави на своите скъпи ученици. Ето какво пише в последната глава: \"Поздравете Прискила и Акила, моите сътрудници в Христа (които за душата ми положиха главата си; на тях не само аз благодаря, но и всички църкви из езичниците) и домашната им църква.   Свети Акила не останал в Рим дълго. Заедно с жена си се върнал отново в Азия, където го изпратил неговият учител, апостол Павел, за да проповядва вече като епископ Божието слово. Като дошъл в Ефес, започнал да помага на свети апостол Тимотей, ученик на апостол Павел, който го поставил за епископ на ефесяните, както пише от Лаодикия в своето първо Послание до него: \"на тръгване за Македония те молих да останеш в Ефес\".   Гонен от иерусалимските иудеи, окован във вериги, свети апостол Павел бил докаран в Рим. Тук написал второто си послание до Тимотей в Ефес и отново напомнил в него за обичните си ученици: \"поздрави Прискила и Акила\".   Свети Акила проповядвал Христа в Азия, Ахея и Ираклия и помогнал за спасението на много човешки души, като обръщал езичниците и ги кръщавал. Той обикалял и по други земи и навсякъде проповядвал Царството Божие. Просвещавал със светата вяра, разрушавал идолите, издигал църкви, ръкополагал свещеници. Претърпял много страдания и бил убит от неверниците. Душата му се упокоила на небето заедно с останалите свети апостоли по благодатта на нашия Господ Иисус Христос, на Когото слава во веки. Амин.", "date": "2018.07.14", "title": "Св. апостол Акила от Седемдесетте апостоли"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384041-14-%D1%8E%D0%BB%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1228 г. - Луи VIII става крал на Франция след смъртта на баща си Филип II.   1456 г. - Унгарската армия нанася поражение при Белград на армията на Османската империя.   1789 г. - Френската революция: Жителите на Париж превземат Бастилията и освобождават седем политически затворници, с което започва Френската революция.   1795 г. - Марсилезата е обявена за френски национален химн.   1867 г. - Алфред Нобел извършва демонстрация на действието на динамита в Англия.   1877 г. - В църквата „Св. Вмчк. Георги\", село Любенова Махала, е извършно едно от най-големите кланета в българската история - 1013 намират смъртта си в църковния двор и в самата църква.   1902 г. - Свободностоящата камбанария на площад Сан Марко във Венеция се срутва, без да причини човешки жертви, възстановена е окончателно след 10 години.   1913 г. - Междусъюзническата война: започва битката за Кресненския пролом (до 18 юли).   1933 г. - Глайхшалтунг: В Германия са забранени всички опозиционни политически партии, освен Нацистката партия.   1941 г. - Втората световна война: Червената армия използва за първи път легендарните ракетни установки Катюша.   1946 г. - Излиза първото издание на книгата на американския педиатър Бенджамин Спок „Грижи за бебето и детето\".     1948 г. - Лидерът на Италианската комунистическа партия Палмиро Толиати е прострелян и ранен близо до италианския парламент.   1958 г. - Иракският крал Фейсал Втори е убит, заедно с обкръжението, от арабски националисти, монархията е отхвърлена и Ирак е провъзгласен за република.   1959 г. - САЩ пускат на вода първия си атомен крайцер - Лонг Бийч, оборудван с два атомни реактора.   1965 г. - Космическият апарат Маринър 4, изстрелян през 1964 г., преминава покрай Марс и прави първите близки снимки на чужда планета.   1969 г. - С навлизането на салвадорската армия на територията на Хондурас започва т. нар. Футболна война.   1987 г. - В Народна република България се създават свободни безмитни зони за насърчаване на стопанската инициатива.   1995 г. - Създаден е форматът mp3 за аудио файлове.   2000 г. - Мощно слънчево изригване причинява геомагнитна буря на Земята.        ", "date": "2018.07.14", "title": "14 юли, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/384032-%D1%84%D0%B8%D1%84%D0%B0-%D0%B7%D0%B0%D0%B1%D1%80%D0%B0%D0%BD%D0%B8-%D0%BA%D1%80%D0%B0%D1%81%D0%B8%D0%B2%D0%B8%D1%82%D0%B5-%D1%84%D0%B5%D0%BD%D0%BA%D0%B8-%D0%BF%D0%BE-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D1%8F%D1%82%D0%B0", "text": "    Телевизионните канали получиха шокиращо нареждане от ФИФА. Те трябва да спрат да показват в близък план “привлекателни жени” на трибуните по време на футболни мачове, предава бТВ. От централата се обосноваха, че мярката е част от борбата срещу сексизма по време на световното първенство. Антидискриминационното движение Fare Network обяви наскоро, че именно това е най-големият проблем на мондиала в Русия. Негови активисти са регистрирали над 30 случая, в които операторите и режисьорите са насочили вниманието към красиви зрителки.     Преди шампионата имаше опасения за расизъм и хомофобия. От Fare Network обаче са категорични, че всъщност най-сериозни са проявите на сексизъм, включително по улиците на руските градове. Посочени са и набралите популярност случаи, когато репортерки получават нежелани целувки по време на предавания на живо.   Една от най-големите фотографски агенции в света – Getty Images, публикува галерия с “най-горещите фенове на световното първенство”, в която преобладаваха млади жени. По-късно кадрите бяха свалени, а от ръководството я нарекоха “лоша преценка” и се заканиха да проведат вътрешно разследване.   От ФИФА обясниха, че мерките вероятно ще бъдат приложени и за други значими турнири.", "date": "2018.07.14", "title": "ФИФА забрани красивите фенки по телевизията"}
{"url": "http://www.classa.bg/%D1%81%D0%B2%D1%8F%D1%82/item/384033-%D1%82%D1%80%D0%B8-%D1%81%D1%86%D0%B5%D0%BD%D0%B0%D1%80%D0%B8%D1%8F-%D0%B7%D0%B0-%D0%B1%D1%8A%D0%B4%D0%B5%D1%89%D0%B5%D1%82%D0%BE-%D0%BD%D0%B0-%D1%82%D1%83%D1%80%D1%86%D0%B8%D1%8F", "text": "Ердоган преустройва Турция. Той превръща страната в един вид семейна фирма, ръководена на патриархален принцип. Какво ще е бъдещето на турската държава? \"Ди Велт\" предлага три сценария:             Изненада сякаш няма. Избирателите получиха онова, за което бяха гласували. Добро или лошо е това за страната, пита в статията на \"Ди Велт\" Борис Калноки и анализира три възможни сценария за бъдещето на Турция след преустройството на държавата, наложено от Ердоган. Ето кои са тези сценарии: Първи сценарий: икономически крах   Пазарите изпаднаха направо в умопомрачение, когато Ердоган обяви своя кабинет и когато се разбра, че дори Централната банка ще му бъде индиректно подчинена. Ердоган не обича лихвите, но без лихви капиталът бяга от Турция, а местната валута е обречена на срив, което оскъпява вноса и повишава инфлацията, пише \"Ди Велт\". Изданието посочва: \"Докъде води този път може да се види на Истанбулската борса, където курсовете на турската лира постоянно падат. Турските фирми са натрупали дългове за 350 млрд. долара, голяма част от които са взети в чужда валута. Това ще се отрази неблагоприятно на икономиката - предимно на енергийния и строителния сектор\", предрича изданието.     Според експерти, можело да се очаква и вълна от фирмени фалити, което от своя страна води до увеличаване на безработицата и увеличаване на галопиращата вече инфлация, която междувременно е достигнала ниво от 15%. \"А това означава недоволство, неспокойство и хаос\", подчертава \"Ди Велт\".   Като допълнителни рискови фактори са изброени войната на Ердоган срещу кюрдите, която той води вече не само у дома, а също в Сирия и Ирак. \"Това може да докара страната до скъпа и кървава безизходица, особено ако сирийският диктатор Асад се опита с руска и иранска подкрепа да си върне контрола над окупираната от турците провинция Африн. Тогава това място може да се превърне в турски Виетнам и дори да се стигне до гражданска война в самата Турция\", предрича Борис Калноки.   Втори сценарий: нова Османска империя   \"Ердоган и бездруго се смята за наследник на султаните и твърди, че Турция трябва отново да е там, \"където едно време са били нашите предци\" – т.е. османците\", посочва \"Ди Велт\". \"Днешна Турция фактически е по-голяма от онази, която съществуваше по време на разпадането на Османската империя след Първата световна война. Турските войски днес се намират също в Северен Ирак, а тамошният Кюрдистан е нещо като васален регион на Турция. Части от Северна Сирия също са окупирани от турските войски. Ердоган ще задържи тези области и ще иска да завладее и нови, включително и за да не позволи на тамошните кюрди да си изградят самостоятелна държава\", коментира изданието.   Авторът изказва и следната хипотеза: че Ердоган може да засили и натиска спрямо Кипър и Гърция, а навярно би се опитал и да завладее някой гръцки остров, ако реши, че страдащата от икономическа криза, застаряване и миграция Гърция е твърде слаба, за да му се противопостави. Според Калноки, Ердоган може да опита да се изяви като лидер на ислямския свят и да печели все повече власт и влияние в региона, превръщайки се в нещо като \"султан на модерното време\". \"С оглед на слабостта на ЕС и на всеобщия държавен разпад в Близкия изток, това може и да му се удаде, а колкото по-мощни стават позициите му, толкова по-внимателно ще се държи с него ЕС\", коментира \"Ди Велт\". Трети сценарий: Турция излиза от НАТО   \"На срещата на върха на НАТО в Брюксел всички погледи бяха насочени към Тръмп, но Ердоган е, може би, по-важната фигура. От време на време той се заиграва с идеята да напусне НАТО и да отнеме от американците сегашната военновъздушна база Инджирлик. Ердоган поръча руски противовъздушни ракети S-400, вместо американските \"Пейтриът\" - защото руските ракети са по-добри и по-евтини, а и доставката им не е обвързана с политически искания, както при американците. А НАТО почти не споделя с турците информации от своите тайни служби, защото се опасява, че Ердоган би могъл да ги предаде и на Путин\", посочва \"Ди Велт\".   Изданието изтъква, че в Сирия целите на Ердоган влизат в противоречие с американските. \"Не е изключено там да се стигне до схватки между турци и американци. Като цяло Ердоган може да се опита да отдалечи Турция от ЕС, където той така или иначе не желае да влиза. Ердоган вижда Турция като сила, равнопоставена с ЕС, Русия и САЩ\", се казва в статията на \"Ди Велт\".", "date": "2018.07.14", "title": "Три сценария за бъдещето на Турция"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384027-%D0%BC%D0%B8%D1%81-%D1%80%D1%83%D1%81%D0%B8%D1%8F-%D0%B1%D0%B5%D0%B7-%D0%B1%D0%B8%D0%BA%D0%B8%D0%BD%D0%B8", "text": "„Мис Русия 2006\" Татяна Котова провокира бурна дискусия на страницата си в Инстаграм. 32-годишната красавица и бивша солистка на „ВИА Гра\" разбуни духовете с гореща снимка, на която позира по бяла дантелена блузка и без долно бельо. Смелият кадър събра над 30 000 лайка.      Една част от последователите й не спират да я хвалят за стройната фигура и не крият възторга си от апетитната снимка.      Други обаче обвиняват миската в разврат и настояват тя да свали неприличния кадър. Намират се и такива, които забелязват, че Котова е леко понапълняват и я критикуват заради излишните килограми. Красавицата обаче им отговаря, че е напълно доволна от външния си вид.", "date": "2018.07.14", "title": "\"Мис Русия\" без бикини"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384028-%D0%B4%D0%B0%D1%80%D0%B8%D0%BD%D0%B0-%D0%BF%D0%B0%D0%B2%D0%BB%D0%BE%D0%B2%D0%B0-%D0%BF%D0%BE-%D0%B1%D0%B0%D0%BD%D1%81%D0%BA%D0%B8", "text": "Истината за „безупречната\" фигура на Дарина Павлова лъсна. Необработена снимка на вдовицата на боса на „Мултигруп\" Илия Павлов взривиха мрежата. На фотоса фигурата на бизнесдамата не само не е стройна, но и клони към затлъстяване, пише \"Галерия. Дарина позира с коктейл в ръка, облечена с черен бански, полегнала на шезлонг. Мадам „Мулти\" очевидно се е опитала да скрие наедрялата си фигура, но ако се вгледате, ще видите голата истина.      А именно - пухкави паласки и набръчкани тлъстинки в областта на корема, целулит и прочие „бъгове на тялото\".      Всъщност, тези несъвършенства са съвсем естествени за всяка жена на възрастта на Павлова. Дарина обаче всячески се опитва да избяга от своите 55 години, дори с цената на фотошопа, превърнал се в неин пръв приятел. И за да не бъдем голословни, за сравнение прилагаме и няколко снимки на Веселата вдовица, които със сигурност са обработвани допълнително.      Както е известно, Павлова не щади средства за поддържане на външния си вид. Тя ползва услугите на най-добрите пластични хирурзи в света, редовно се подлага на липосукция, лифтинг и различни иновативни терапии за подмладяване.      А младите си любовници ползва като „помощни средства\" в борбата срещу стареенето. Въпреки всички тези усилия, възрастта безмилостно си казва думата.", "date": "2018.07.14", "title": "Дарина Павлова по бански"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384029-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-14-%D1%8E%D0%BB%D0%B8", "text": "ОВЕН ( 21 март - 20 април ) Очаква ви доста хармоничен ден, който ще ви зареди с положителна енергия, която ще се отрази на всички ваши действия. Възможно е да възстановите връзката с човек, с когото много ви е свързвало. Това не е задължително да са любовни отношения, може да е приятелска връзка. Основното е, да не правите предишните грешки, в противен случай връзката ще се разпадне. ТЕЛЕЦ ( 21 април - 21 май )  Движете се към целите си, без излишна суета и шум. Ако разберете, че напрежението е свръхсилите ви, тогава по-добре си починете и отстъпете настрана. В работата трябва да си поставите строги срокове за изпълнение на задачите. В живота ви, могат да се появят не само врагове, но и съперници в любов. Сраженията с шпаги, не са модерни, но може да опитате. БЛИЗНАЦИ ( 22 май - 21 Юни ) Ще трябва да защитавате своите принципи, при това в обществото на влиятелни хора. Самите вие, сте се старали да станете известни и знаменити. Сега е времето - говорете уверено, действайте директно. В личния живот, ви чака среща с бивш любим, след което, ще искате всичко да захвърлите и подобно на таралеж да се свиете на кълбо.   РАК ( 22 юни - 23 юли ) Съвета е да се определите в желанията си, в противен случай, ще се заплетете в тях, както в мрежа. Концентрирайте се върху това, което е важно за вас. Грешките ще бъдат по-малки, ако станете по-избирателни във връзките и упорити в делата. Във финансовата сфера, ще вземете решение, заслужаващо уважение. Ще инвестирате пари в бизнес, който отдавна сте набелязали. ЛЪВ ( 24 юли - 23 август ) Може да постигнете успех в онези дела, с които колегите ви изобщо не могат да се справят. Това ще е добре, защото репутацията ви ще се увеличи. Шефът дори ще ви даде бонус, за творчество и активност. Късмет очаква необвързаните, които най-накрая може да срещнат „втората си половинка“. Покажете най-добрите си качества. ДЕВА ( 24-ти август - 23 септември ) Заемете се с решението на битовите и семейни проблеми. Ако пак ги отложите за неопределено време, не разчитайте на успешен изход. Отличен ден, да се заемете с промени на външният си вид. Нова прическа или радикален цвят на косата - това е, от което се нуждаете. Да, и почитателите ви, ще се увеличат значително. ВЕЗНИ( 24 септември - 23 октомври) С лекота, ще се справите с бивши си конкуренти, така че може да не се страхувате от провали и грешки. С парите всичко ще се окаже по-добре от очакваното. Може дори да си позволите големи покупки. Много от вас, ги очаква бизнес пътуване или откриване на собствен бизнес, за което ще ви е необходима голяма сума пари. Но вие, ще намерите изход от положението.   СКОРПИОН ( 24 октомври - 22 Ноември ) Не се препоръчва, от ранно сутрин да изяснявате отношенията с любимия. В противен случай, целият ден ще сте криви. Ако имате възможност, заемете се с нещо което ви доставя удоволствие. Творческите замисли, са добре дошли. Може да обновите контактите със стари приятели и с онези, с които сте били скарани. Вечерта чакайте новини, от далечен роднина.   СТРЕЛЕЦ ( 23 Ноември - 21 Декември ) Днес е по-добре да общувате с тези, които познавате от дълго време. В края на краищата, ще може да се отпуснете и да говорите каквото искате. Отлично, ще прекарат времето си, тези които са на почивка или пътуват. За тях този ден, ще стане съдбоносен. Само, не хабете много енергия за ненужни връзки и безсмислени действия. КОЗИРОГ (22 Декември - 20 януари ) Прилив на сила и енергия, ще имате днес, което ще ви помогне за реализирането на това, което сте замислили. Преди да завладявате нови върхове, обмислете всички подробности. В противен случай всяка грешка, ще ви носи загуби. В любовната сфера, влагайте повече действия и благородство, а не празно говорене.  ВОДОЛЕЙ ( 21 януари -  19  февруари ) Ще трябва да действате активно, за да докажете на себе си и колегите на какво сте способни. Парите ще ви стигнат, да се зарадвате с желани покупки. Основното нещо е, не затъвайте в безсмислена суета, а всичко правете по план. В любовта, трябва да слушате по-старите и опитните, за да избегнете раздяла с избраника си.   РИБИ ( 20 февруари - 20 март ) Очаква ви продуктивен ден, когато ще може да извлечете опит от всичко, което правите. Може да научите нещо оригинално и да разчистите своя път за напредък в кариерата. Разчитайте не само на интуицията, но и на личното си знание. Ако не харесвате нещо в поведението на близък човек, тогава е по-добре да му го кажете директно.", "date": "2018.07.14", "title": "Дневен хороскоп 14 юли"}
{"url": "http://www.classa.bg/%D1%81%D0%B2%D1%8F%D1%82/item/384030-%D0%BF%D0%B0%D1%80%D0%B8%D0%B6%D0%BA%D0%B8%D1%82%D0%B5-%D0%B1%D0%B8%D1%81%D1%82%D1%80%D0%B0-%D0%BE%D0%BB%D0%B8%D1%86%D0%B5%D1%82%D0%B2%D0%BE%D1%80%D0%B5%D0%BD%D0%B8%D0%B5-%D0%BD%D0%B0-%D0%B8%D0%B7%D0%BA%D1%83%D1%81%D1%82%D0%B2%D0%BE%D1%82%D0%BE-%D0%B4%D0%B0-%D0%B6%D0%B8%D0%B2%D0%B5%D0%B5%D1%88", "text": "По обяд кварталните бистра в Район 11 на Париж са пълни. Двама млади мъже сервитьори подтичват из ресторанта като балансират на ръцете си чинии с печено пиле и пържени картофи, патешко конфи и телешки тартар и ги плъзгат по масите до клиентите с бързи, но грациозни движения.   В ъглите на баровете седят мъже без компания за обяда. Те си поръчват плата от сирена, салати и червено вино и обикновено са погълнати от вестниците си.   Не е необичайно някой да влезе в ресторанта и да извика по име, да стисне ръка и да седне на свободното място.   Веднага проличава, че това са хора от типа \"постоянно присъствие на бара\", които имат таланта да поддържат закачливите и неангажиращи разговори.   В случая действието се развива в бистро \"Du Peintre\" - \"бистрото на художниците\". Посетителят се шегува с барманката с престорено обвинителен тон - още не са му взели поръчката.   \" \", отговаря тя като нейните четири \"ла\" са изречени в бърза серия. \"Винаги същият. Изобщо не си се променил\".   Тя има как да знае това - обслужва новодошлият за обяд в последните 15 години. В същото бистро. По същото време. Почти всеки ден.   В  , където всеки клиент, който прекрачва прага, бива посрещнат с приветливо \"Добър ден\", редовните посетители биват назовавани по име и протегнати ръце за бързо, силно ръкостискане, или обичайната френска размяна на целувки по бузата.   Тази уникално парижка култура е нещото, което Ален Фонтен иска да запази и защити.   Готвачът и ресторантьор е започнал нашумяла кампания, в която се стреми към включване от ЮНЕСКО като нематериално културно наследство на \"  - изкуството да живееш, проявяващо се в бистра и кафенета из Париж.   Тъй като през последните няколко десетилетия тази социална институция е под заплаха, оплаква се Фонтен, изместена от това, което той описва като все по-свързан и изолиран свят.   Преди около 30 години бистрата са съставяли около половината от всички ресторанти в Париж, казва Фонтен, чиято инициатива има подкрепата на профсъюзите, кметството, журналисти и творци. Сега по негови думи този процент се е свил до 14%.   По дефиницията на Фонтен, автентичното бистро е заведение за хранене, което е постоянно отворено от сутрин до късна вечер, предлага френски засищащи храни на умерени цени и съдържа активен бар, където местните жители могат да се събират за питие и оживени разговори.   Барът в бистрото е място за обмен на информация, за разговори, начин на живот.     Там може работник да е рамо до рамо с изпълнителен директор и офисен служител като те споделят кафе и чаша вино и обсъждат всичко и нищо. Всеки може да си позволи цените в бистрата, което премахва социално-икономическото разграничение.   Посетителите на \"Бистрото на художниците\" са перфектна илюстрация на аргумента на Фонтен. Те са се запознали като клиентипреди 15 години, обаче имат коренно различен произход и начин на живот - единият работи в дигиталния маркетинг и е общителен и с добро чувство за хумор, а другият е занаятчия ковач на бронз и е по-резервиран. Ако не беше бистрото, надали те биха се социализирали в едни и същи кръгове.   Бистро културата отдавна е част от парижката митология, популяризирана от литературни и философски гиганти като Ърнест Хемингуей, Франсис Скот Фицджералд, Жан-Пол Сартр и Симон дьо Бовоар, които са превръщали бистра и кафенета в свой втори дом и офис.   Но погледът по-отблизо към тяхната история разкрива, че класическото парижко бистро не е дело на предприемчиви парижани, а на техните сънародници от региона Оверн в централно-южна Франция, които масово са се преселили във френската столица по време на индустриалната революция в търсене на работа.   В Париж те са съставяли най-ниските слоеве на обществото като са вършили работа, с която никой друг не е искал да се занимава: разносвачи на вода за обществените бани, доставчици на въглища, чистачи на подове.     В крайна сметка по-предприемачески настроените сред тях са отваряли \"въглищни кафета\", които са изпълнявали двойни функции: съпругът е доставял въглища, докато съпругата е продавала кафе, вино и бира на другите местни жители от работническата класа. Концепцията по-късно е еволюирала така, че да включва и скромни, домашно приготвени ястия на цени, които работниците са можели да си позволят.   Точно този дух на общност Фонтен отчаяно се опитва да запази.   През годините по негови думи емблематичната институция залязва заради променящите се навици на хранене, чуждестранни влияния и нови технологии.   Мултинационални вериги за бързо хранене като Starbucks, Chipotle, Pret A Manger и в последно време Five Guys са се установили във френската столица като изкушават младите хора с модните си англосаксонски брандове. Услуги за доставка на храна като UberEats и Deliveroo удържат хората у дома, извън ресторантите. Рекордно високите наеми са изместили почти напълно бистрата в някои части на Париж.   Въпреки движението #tousaubistro (\"всички в бистро\") след терористичните атентати през 2015-а, бизнесът беше засегнат тежко в последвалите месеци, казва Фонтен.   \"Това, което искаме да защитим, е този  в бистрото, който ни позволява да живеем заедно, да общуваме, този културен мишмаш\".     Той също така се бунтува срещу нарастващото англосаксонско влияние на обядите на бюрата във френските офиси, част от по-голяма епидемия, в която хората губят връзките си с приятели и колеги, за да се хранят сами пред екрани. Много парижани обаче все още вярват в спазването на \"свещения\" френски час за обяд.   Бистрото е техният балон с кислород, където могат да дишат. В работата цари голямо напрежение и е доста стресиращо на моменти. Там си прочистват главата и да сменят обстановката.   Според Фонтен признакът за истинско, автентично бистро е съществуването на работещ бар, който приканва хората да се събират заедно и да се социализират.   Ерве Бонал, собственик на  , споделя интерпретацията на Фонтен за ролята на бара в общността, след като е работил зад своя бар в продължение на 27 години.   \"На бара всички са равни\", казва той. \"Често непознати се заговарят едни други за какво ли не - от президента на САЩ, през президента на Франция, до финансовата криза или най-новата кола, излязла на пазара. Всеки има правото да изкаже мнението си. Ето защо го наричаме 'народния парламент'.\"   Наравно с бистрата, кандидатурата за статут от ЮНЕСКО ще подчертае и значимостта на терасите на открито на Париж, където редици от ратанови столове са разположени стратегически с поглед към улицата и превръщат тротоарите в театри на открито.   Там шоуто е без начало и без край, а персонажите постоянно се променят - жена, която държи букет от цветя, излизаща наляво, или баща, държащ ръката на малката си дъщеря, излизащ на сцената вдясно.     На френски зяпаческият спорт на наблюдаването на хора от тераса на открито има собствено название:  . Това е своеобразно изкуство, изискващо от практикуващите го да забавят темпото, да седят спокойни и да си позволят лукса да безделничат. Това е вероятно именно най-типичното за Париж изживяване, което посетителите бързо усвояват, може би защото бързо разбират колко забавно и релаксиращо може да бъде.   В трети район на Париж Силвия Крухайм е заела първокласна позиция на откритата тераса на бистрото  . Това е парижко развлечение, което жителката на Германия охотно е възприела като редовен уикенд ритуал, докато е в Париж. Пенсионерката прекарва поравно времето си в Кьолн и френската столица.   \"Идвам тук да изпия по някое питие и да позяпам хората\", казва тя. \"Имаме кафенета в Германия, но не и тази култура на седене и наблюдаване на хората. Харесва ми\".   Междувременно е важно да уточним, че бистрото не бива да се бърка с по-модния събрат - брасерията, допълва Фонтен. Брасерията се характеризира с претрупана архитектура и декор в стил ар нуво, ленени покривки, сервитьори в костюми и елитно обслужване и съответстващи цени.   По подобен начин признак на истинското квартално бистро е то да бъде отворено от сутринта до късна вечер (от 07:00 до 22:00 например) с постоянно обслужване.   Традиционните за бистрата ястия са засищащи храни от френското детство - говеждо Бургиньон, телешко задушено, шоколадов мус, крем-карамел - и те са със скромни цени, така че да са достъпни за всички. Кухнята също така се отличава от \"бистрономията\", която Фонтен описва като бистро-храна с придаден блясък на елитни гастрономически цени.   Той подчертава, че в кандидатурата за статут от ЮНЕСКО, храната ще играе по-скоро поддържаща роля. Вместо това бистрата и кафе-терасите ще бъдат представени като ядро на квартални общности в Париж - в някои случаи напълно буквално.   Бистрото е често място за запознанства като по филмите. Самият Бонал е срещнал съпругата си в бистрото, когато тя е била клиент. Това се е случило преди 23 години. Бистрата могат да служат и като място за срещи на тайни любовници. Бонал си спомня времето, когато изневеряваща двойка е била заловена на \"местопрестъплението\" в неговото бистро. Имало е доста сълзи, крясъци и тръшнати врати, спомня си той.   Междувременно Фонтен е изправен пред сериозна конкуренция за статута на световно наследство на ЮНЕСКО.   Подобни кампании се водят и за парижките емблематични сиви покриви и букинистите, продаващи книги на открито. Кандидатстващите за такъв статут имат време до есента да изпратят документите за кандидатурата си до Министерството на културата, което след това ще избере коя от каузите да представи през ЮНЕСКО през март 2019. За собствениците на бистра получаването на признание от ЮНЕСКО ще им помогне да възстановят гордостта си и да официализират ролята на бистрата в живота на кварталните общности, казва Фонтен. Крайната цел е по-младите поколения да продължат традицията и новите собственици на бистра да поддържат живи  и оригиналния дух на бистрата.", "date": "2018.07.14", "title": "Парижките бистра - олицетворение на \"изкуството да живееш\""}
{"url": "http://www.classa.bg/%D1%81%D0%B2%D1%8F%D1%82/item/384031-%D0%BF%D0%BE%D1%81%D0%BB%D0%B5%D0%B4%D0%BD%D0%B0%D1%82%D0%B0-%D0%BD%D0%B0%D0%B4%D0%B5%D0%B6%D0%B4%D0%B0-%D0%B7%D0%B0-%D0%B5%D0%B4%D0%B8%D0%BD-%D0%BE%D1%82-%D0%BD%D0%B0%D0%B9-%D0%B1%D0%B5%D0%B4%D0%BD%D0%B8%D1%82%D0%B5-%D1%80%D0%B5%D0%B3%D0%B8%D0%BE%D0%BD%D0%B8-%D0%BD%D0%B0-%D0%B8%D1%82%D0%B0%D0%BB%D0%B8%D1%8F", "text": "Малкият италиански регион Базиликата, намиращ се точно до \"петата на Ботуша\", е изправен пред истинска демографска криза. Там в момента живеят едва 570 000 души от около 60-милионното население на Италия, но поради ниската раждаемост, високите нива на безработица и сериозната емиграция, той губи по над 3000 жители всяка година.   Според доклад на SVIMEZ - икономически тинк танк, фокусирал изследванията си върху Южна Италия, до 2065 г. населението на Базиликата се очаква да спадне под 400 000 души.    И ако цифрите показвaт една по-суха картина, ситуацията на място показва далеч по-ярко проблема - повече от една пета от общините в региона са до хиляда души и може да се обезлюдят напълно в рамките на няколко десетилетия, оставяйки след себе си празни къщи и призрачни градчета.   Подобно много други обедняващи места по света и Базиликата търпи най-тежките удари на демографската криза, обезлюдявайки се малко по малко.   Но вместо да си седят на ръцете и да чакат съдбата да свърши своето, някои засегнати градове в региона са твърдо решеи да се борят с демографската криза, разчитайки преди всичко на туризма и пъстрата си природа, която да привлече млади хора посетители от цял свят, а покрай тях и млади хора, които да възродят Базиликата.   Кастелмезано, хълмисто селце от 970 души, кацнало в Доломитите Лукански, се превръща в своеобразен символ на този подход. Миналата година то се появи в класацията на Daily Telegraph за 19-те най-добри места за почивка в Италия.    Гуардия Пертикара, село от 643 души, известно с историческите си каменни къщи, е друго от местата, подхванали борба срещу обезлюдяването чрез оръжията на туризма, предлагайки исторически обиколки, уютни хотелчета, превъзходни гледки и спокойствие на посетителите си.   За други подобни градчета обаче, времето вече е изтекло. Още от края на 60-те Крако се е превърнал в призрачен град. Тогава поредица от свлачища прави поселището опасно за обитаване и жителите се виждат принудени да изоставят мястото. Сега обаче мястото бива преоткривано като туристическа атракция и фон за интересни снимки.   Въпреки този новооткрит интерес към него, коренните жители продължават да са губещи. Те са се преместили наблизо в ново село, но отдалечената му локация и липсата на множество услуги го правят не особено примамливо място за живеене. И така населението от малко под 800 души постоянно намалява.   Именно тази липса на услуги, които в големия град се приемат за базови е причина за бавната смърт на много от тези села в региона, въпреки опитите им със зъби и нокти да привличат нови посетители. Селищата в Националния парк Полино, като Сан Паоло Албанезе и Карбоне бързо губят жители заради емиграция и старост.   \"Ако разширим дефиницията за природно бедствие, за да включим социални кризи, изоставянето на тези райони наистина е бедствие. Малките градове някога са служили за защита на тези земи, но сега те изчезват и отстъпват на множество други последици, включително свлачища\", казва Джузепе лас Касас, професор по градоустройство в Университета на Базиликата.   Според Лас Касас обществените услуги трябва да бъдат преработени, за да отговарят на новите нужди на изпразващите градове.    \"Едно решение може да бъде съвместната работа с местните общини. Беше обсъдено, но все още не е приложено. Но ако изградим нов път между два града с висока средна възраст, хората няма да могат да го използват, освен ако не осигурим и обществен транспорт\", коментира той.   Като се има предвид лошите прогнози, Лас Касас вярва, че регионът трябва активно да планира бъдещето.   \"Трябва да започнем да мислим за това какво ще се случи след 10 години. Имаме статистика, но има много малко осведоменост за проблема, дори и в държавните институции\", казва той.   Етторе Бове, професор по аграрна икономика и политика в Университета на Базиликата, е по-склонен към оптимизъм от колегата си като според него малките градчета на Базиликата ще могат да оцелеят.   С помощта на студентите си той изследва кулинарните традиции в региона, които според него могат да обърнат демографските тенденции, ако се съчетаят със здрава туристическа инфраструктура.   По негови думи Базиликата е разделен на две части - по-развитите райони около Матера и бреговете, от една стана, и икономически потиснатата вътрешност на района.   \"Този дуализъм ще продължи да расте, освен ако не се намесим, а туризмът може да помогне да се предотврати изоставянето на много от тези градове\", коментира Бове.   Той твърдо вярва, че неговият регион има какво повече да предложи от негативни заглавия за демографската криза.    \"Трябва да идентифицираме и да оценим местните ресурси, за да можем да предложим на туристите културен, екологичен и научен опит\", казва той.   И все пак и той, и Лас Калас споделят мнението, че няма как позитивни промени да се случат без активната намеса на властите в инвестиции и прокарване на базови условия. Туризмът може и да е решението на проблемите на Базиликата, но няма как да има туризъм без пътища, удобен транспорт и добра комуникационна структура.   Всичко това обаче изисква солидни инвестиции. Засега от хазната в Рим обаче такива няма.    Това оставя региона да се бори със собствени сили за постигането на тази необходима туристическа среда, а към момента това е борба с променлив успех.", "date": "2018.07.14", "title": "Последната надежда за един от най-бедните региони на Италия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384025-%D0%BD%D0%B0%D0%B9-%D0%B3%D0%BE%D1%80%D0%B5%D1%89%D0%B0%D1%82%D0%B0-%D1%81%D0%B8%D0%BD%D0%BE%D0%BF%D1%82%D0%B8%D1%87%D0%BA%D0%B0", "text": "...разкри какво обича да прави с партньора си в леглото \r\n    Горещата водеща на прогнозата на времето по един от бразилските телевизионни канали разкри, че обича да прави любов на пълен стомах.  \r\n   \r\n   Палавата Сол Перес признава, че преди да се заеме с креватна гимнастика, трябва да се е нахранила много добре. \r\n   \r\n    23-годишната хубавица разказва още, че в леглото предпочита да експериментира. \r\n   \r\n    „Понякога си играем със сладолед. Различните моменти винаги зависят от това с кого си\", казва още тя.  \r\n   \r\n   По думите й, сексът трябва да е „бърз или бавен\", но всеки път – съвършено различен.  \r\n   По-рано Сол призна, че не спира да работи върху себе си, за да бъде секси. Младата дама се поддържа във форма с редовни занимания с фитнес и силов спорт. \r\n      ", "date": "2018.07.14", "title": "Най-горещата синоптичка..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384026-%D0%B4%D0%B0%D1%80%D0%B0-%D1%80%D0%B0%D0%B7%D0%B2%D1%8F%D0%B2%D0%B0-%D0%BD%D0%B0%D0%B5%D0%B4%D1%80%D1%8F%D0%BB-%D1%85%D0%B0%D0%BD%D1%88", "text": "Тийнсензацията Дара от няколко дни отмаря на родното Черноморие в компанията на различни мъже, сред които обаче не се забелязва гаджето й – Папи Ханс. Шантавата певица се заиграва с друг, като действията й бяха запечатани в снимки, твърди Хот Арена.      Дара се навърта около заведение в Лозенец, на което колегата й от „Вирджиния рекърдс\" Венци Венц е управител това лято. Всеки ден от седмицата има различно парти през деня, а музикантите се забавляват на макс. На част от фотосите, които фотографът Владо Василев Vladoff е направил, се вижда, че Дара не пропуска момент, в който да позира и да пъчи голямото си дупе пред обектива му.      Тялото на младата певица е доста наедряло напоследък и съвсем не е толкова стегнато, колкото го виждаме на добре обработените й снимки в социалните мрежи. Въпросните кадри не са редактирани и показват неприветливата реалност, а тийн идолката отказва да ги качи в личните си профили в Интернет. По дупето и бедрата на Дара се забелязва и целулит, който тя не желае да натриса в полезрението на феновете си.      Но не това е най-страшното. Момче, много наподобяващо визуално на любимия й – Папи Ханс, непрекъснато търси повод да е до нея на морето.      Той я носи на ръце във водата, като и на сушата не я оставя на мира. Все още не се е разнесъл слухът, че може би брюнетката и писателят Константин Трендафилов са се разделили, но снимките подсказват, че нещата между тях не са много стабилни.      Има и друг вариант – двойката да е широкоскроена и да не изпитва ревност, когато някой от членовете й демонстрира близост с някой друг от срещуположния пол.", "date": "2018.07.14", "title": "Дара развява наедрял ханш"}
