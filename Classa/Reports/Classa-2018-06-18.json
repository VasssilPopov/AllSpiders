{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383162-%D0%B3%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%B0%D1%82%D0%B0-%D0%B4%D0%BE-1000-%D0%BB%D0%B2", "text": "До 1000 лв. може да достигне застраховка „Гражданска отговорност\" за нарушителите на пътя, предвижда новата система „бонус малус\". Освен шофьорът, досие ще има и автомобилът, така че да се избегнат измами при плащането. Системата работи ефективно в много европейски държави и е довела до намаляване жертвите на пътя. В момента цената на „Гражданска отговорност\" се формира въз основа на различни фактори – стаж на шофьора, възраст, населено място и кубатура на колата. Със системата „бонус малус\" вече водещо значение ще има досието на водача – дали има нарушения на пътя. Колкото по-тежко е то, толкова повече оскъпява полицата., съобщава bTV позовавайки се на доклада, който ще определи цената на полицата. В него има 11 варианта. Според тях изрядните шофьори могат да получат отстъпка от 7 до 40 на сто от цената на застраховката. Това означава, че при полица от 200 лева, ще си спестя от 14 до 80 лева. Полицата за нарушителите ще бъде оскъпена от 180 до 400 на сто. Което означава, че тя може да достигне до 1000 лева. Докладът е предаден на различни институции за обсъждане. С въвеждането на новата система всеки застраховател ще прецени кои фактори да вземе предвид при формиране цената на полицата. Водещо ще бъде дали водачът е имал нарушения през последната година. Ако имате два акта за превишена скорост – единият за превишаване между 30 и 50 км/ч. извън населено място, а вторият – за шофиране с между 10 и 30 км/ч. над разрешената скорост в град, то следващата ви застраховка няма да е 200 лв., а 260 лв. Очаква се до няколко месеца да бъде готов и финалният вариант на системата. Хора от бранша настояват докладът да бъде публикуван и да бъде направено обществено обсъждане.", "date": "2018.06.18", "title": "Гражданската - до 1000 лв?"}
{"url": "http://www.classa.bg/%D1%81%D0%B2%D1%8F%D1%82/item/383153-%D1%84%D0%B8%D0%BB%D0%BC,-%D0%BE%D1%82%D0%BA%D1%80%D0%B8%D1%82-%D0%BD%D0%B0-%D0%BF%D0%B0%D0%B7%D0%B0%D1%80%D0%B0,-%D0%BF%D0%BE%D0%BA%D0%B0%D0%B7%D0%B2%D0%B0-%D1%80%D0%B0%D0%B7%D1%80%D1%83%D1%88%D0%B5%D0%BD%D0%BE-%D1%81%D0%B0%D0%BD-%D1%84%D1%80%D0%B0%D0%BD%D1%86%D0%B8%D1%81%D0%BA%D0%BE-%D1%81%D0%BB%D0%B5%D0%B4-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5%D1%82%D0%BE-%D0%BE%D1%82-1906-%D0%B3%D0%BE%D0%B4%D0%B8%D0%BD%D0%B0", "text": "Публиката на филмовия фестивал Silent, който се проведе в Сан Франциско в началото на юни, видя възстановен един безпрецедентен филм с продължителност девет минути, показващ апокалиптични снимки на Сан Франциско (Калифорния, САЩ) в руини след опустошителното земетресение 1906.   Кадрите са били заснети две седмици след мощното земетресение, в което заедно с пожарите, които го последваха, загинаха над 3000 души и бяха унищожени 80% от сградите в калифорнийския град.   Филмът, продуциран от филмовото студио \"Братя Майлс\", се считаше за изгубен повече от век, докато през 2016 г. в местния пазар бе открито копие от филма на целулоидна ролка. Американските медии съобщиха, че филмът показва разходка из града след земетресението, предлагайки \"изненадващо ясна визия на руините\".   По този начин може да се видят сринати сгради по главните улици на града, тълпи от хора и конски каруци, чакащи за ферибота до Оукланд и силно повреденото кметство. Историкът Дейвид Киен заяви пред репортери, че операторите от бившето студио тогава са заснели \"почти два часа кадри след бедствието от 1906, но почти нищо от това не е оцеляло.\"", "date": "2018.06.18", "title": "Филм, открит на пазара, показва разрушено Сан Франциско след земетресението от 1906 година"}
{"url": "http://www.classa.bg/%D1%81%D0%B2%D1%8F%D1%82/item/383154-%D0%B2%D1%81%D0%B5%D0%BE%D0%B1%D1%89%D0%BE-%D0%B7%D0%B0%D1%82%D1%8A%D0%BC%D0%BD%D0%B5%D0%BD%D0%B8%D0%B5-%D0%B2-%D1%86%D1%8F%D0%BB%D0%B0-%D0%BD%D0%B8%D0%B3%D0%B5%D1%80%D0%B8%D1%8F-%D1%81%D0%BB%D0%B5%D0%B4-%D0%BF%D0%BE%D1%80%D0%B0%D0%B6%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0%D1%82%D0%B0-%D0%BA%D1%83%D0%BF%D0%B0", "text": "Цялата нигерийска нация потъна в тъмнина в електрическо затъмнение, което според местните медии, е оставило африканската страна без светлина. Инцидентът се случи в събота, след като националният футболен отбор на Нигерия загуби с 2: 0 от Хърватия в дебюта си в Световната купа.   Сривът на електрическата мрежа, принуди да се спрат всички електроцентрали в страната като предпазна мярка, заяви за медиите изпълнителният директор на една от най-големите държавни електрически компании, който не разкри самоличността си.   Според нигерийските медии, повече от половината от населението на африканската държава няма достъп до електричество, а останалите страдат от редовно от прекъсване на електрозахранването, поради различни енергийни проблеми, като недостиг на вода или аварии.", "date": "2018.06.18", "title": "Всеобщо затъмнение в цяла Нигерия след поражението на Световната купа"}
{"url": "http://www.classa.bg/%D1%81%D0%B2%D1%8F%D1%82/item/383155-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%81%D0%B5-%D1%81%D1%82%D1%80%D0%B5%D0%BC%D0%B8-%D0%BA%D1%8A%D0%BC-%D0%BC%D0%BD%D0%BE%D0%B3%D0%BE%D0%BC%D0%B8%D0%BB%D0%B8%D0%BE%D0%BD%D0%BD%D0%BE-%D1%83%D0%B2%D0%B5%D0%BB%D0%B8%D1%87%D0%B5%D0%BD%D0%B8%D0%B5-%D0%BD%D0%B0-%D0%B2%D0%BE%D0%B5%D0%BD%D0%BD%D0%B8%D1%82%D0%B5-%D1%80%D0%B0%D0%B7%D1%85%D0%BE%D0%B4%D0%B8", "text": "Германският министър на отбраната Урсула фон дер Лайен, е поискала от парламента на страната допълнително 15 милиарда евро (17 милиарда долара) за въоръжените сили до 2021 г., съобщава Bild, позовавайки се на поверителен доклад на министерството. Освен това тя иска още 10 милиарда евро за 2022 г.   В документа се твърди, че без този допълнителен бюджет не може да се реализират \"над 200 нови проекта\" в отбраната.   Разходите за отбрана вече са на второ място във федералния бюджет на Германия. Досега са разпределени 38 милиарда евро за текущата година и 41 милиарда евро за следващата година.   Фон дер Лейен обаче от дълго време настоява военният бюджет да нарасне в средносрочен план до 1,5% от БВП (на около 60 милиарда евро годишно).   Американският президент Доналд Тръмп настоява Германия, като партньор в НАТО, да инвестира 2% от брутния си вътрешен продукт в отбраната най-късно до 2024 г.   Въпреки това, германският канцлер Ангела Меркел информира генералния секретар на НАТО, Йенс Столтенберг, че Берлин ще увеличи разходите за отбрана на 1.5% от БВП до 2024, но вероятно няма да постигне целта от 2%.a", "date": "2018.06.18", "title": "Германия се стреми към многомилионно увеличение на военните разходи"}
{"url": "http://www.classa.bg/%D1%81%D0%B2%D1%8F%D1%82/item/383156-55-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D0%BF%D1%8A%D1%80%D0%B2%D0%B8%D1%8F-%D0%BF%D0%BE%D0%BB%D0%B5%D1%82-%D0%BD%D0%B0-%D0%B6%D0%B5%D0%BD%D0%B0-%D0%B2-%D0%BA%D0%BE%D1%81%D0%BC%D0%BE%D1%81%D0%B0", "text": "На 16 юни 1963 г., точно преди 55 години, името Валентина Терешкова облетя целия свят: руската космонавтка буквално доближи звездите от орбита, излетяла от космодрума Байконур в космическия кораб Восток-6.   Терешкова стана първата космонавтка в историята на човечеството и единствената, която изпълни сама космически полет. Тя направи общо 48 обиколки около Земята и прекара два дни, 22 часа и 50 минути в Космоса. Следващият космически полет на жена се реализира едва след 19 години - през август 1982 г. - и отново от руската космонавтка Светлана Савицкая.   По повод годишнината от полета на Терешкова, главният изпълнителен директор на държавната корпорация Роскосмос, Дмитрий Рогозин, поздрави \"Чайка\" ( прякорът на Терешкова за полета), и й връчи е символична картина с чайка в Космоса.   В момента Терешкова е на 81 години и е депутат в Държавната Дума. Въпреки че се посвещава на политически живот, тя все още мечтае да се завърне в космоса. \"Още веднъж и аз ще объда спокойна\", каза генерал-майорът от руската авиация в навечерието на историческата дата.   Терешкова даде интервю, в което съветва \"да обичаме Земята и хората и да посветим своята работа на службата на тези два идеала\".   \"Срамно е, че в момента враждебността причинява конфронтация между хората и не допринася за това. И е жалко, защото видяхме Земята от космоса и сме наясно, че е твърде малка\", каза тя.", "date": "2018.06.18", "title": "55 години от първия полет на жена в Космоса"}
{"url": "http://www.classa.bg/%D1%81%D0%B2%D1%8F%D1%82/item/383157-%D0%B4%D0%B0%D0%BB%D0%B0%D0%B9-%D0%BB%D0%B0%D0%BC%D0%B0-%D1%81-%D0%BF%D1%80%D0%B8%D0%B7%D0%B8%D0%B2-%D0%BA%D1%8A%D0%BC-%D1%82%D1%80%D1%8A%D0%BC%D0%BF-%D0%B8-%D0%BF%D0%BE%D0%BB%D0%B8%D1%82%D0%B8%D1%86%D0%B8%D1%82%D0%B5", "text": "Духовният водач на тибетския будизъм Далай Лама призова политиците, включително американският президент Доналд Тръмп, да не се ръководят от материалистични емоции и ценности, за да прекратят световните конфликти. Това заяви духовният лидер в събота по време на пресконференция в Рига (Латвия), където изпълнява упражнения с будисти от Русия и балтийските страни.   Обръщайки се към причините, които водят до конфликти в съвременния свят, Далай Лама беше категоричен: \"има много емоции и малко разумен анализ, дори в действията на политическите лидери, дори на президента на САЩ\".   Тибетският лидер добави, че има \"много материализъм в света, както и в модерната култура и в образователната система\".   Далай Лама призова \"хората от различни националности и религии да се смятат за част от човешкото семейство от 7 милиарда души, в което щастието на всеки зависи от благосъстоянието на другите\".", "date": "2018.06.18", "title": "Далай Лама с призив  към Тръмп и политиците"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/383159-%D1%86%D0%B8%D0%BF%D1%80%D0%B0%D1%81-%D0%BE%D1%86%D0%B5%D0%BB%D1%8F-%D0%BF%D1%80%D0%B8-%D0%B2%D0%BE%D1%82-%D0%BD%D0%B0-%D0%BD%D0%B5%D0%B4%D0%BE%D0%B2%D0%B5%D1%80%D0%B8%D0%B5", "text": "Гръцкият премиер Алексис Ципрас оцеля при вот на недоверие на 16 юни, поискан от опозиционната партия „Нова демокрация\" заради сключената сделка за името на Македония. Искането бе отхвърлено със 153 на 127 гласа, което отвори пътя към подписването на договора на 17 юни. Съгласно споразумението за името то ще е Република Северна Македония, за да бъде разграничено от северната гръцка провинция, наречена Македония.", "date": "2018.06.18", "title": "Ципрас оцеля при вот на недоверие"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/383158-%D0%B0%D1%84%D0%B8%D1%81-%D0%B3%D0%B5%D1%80%D0%B1-%D0%B5-%D0%BD%D0%B0-%D0%BF%D1%8A%D1%82-%D0%B4%D0%B0-%D0%B7%D0%B0%D0%B3%D1%83%D0%B1%D0%B8-%D1%80%D0%BE%D0%BB%D1%8F%D1%82%D0%B0-%D1%81%D0%B8-%D0%BD%D0%B0-%D0%BF%D1%8A%D1%80%D0%B2%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0-%D1%81%D0%B8%D0%BB%D0%B0", "text": "Електоралната ножица между ГЕРБ и БСП се затвори, показва юнското национално представително изследване на Агенция \"АФИС\". Ако се стигне до извънредни парламентарни избори. 22.9% биха подкрепили ГЕРБ, а 22.6% - БСП. Разлика от 0.3% е статистически пренебрежителна. Подобно изравняване на потенциала се случва за първи път от края на ноември 2016 г. насам. Тогава, след загуба на президентските избори, лидерът на ГЕРБ обяви оставка и курс към извънредни избори. В сравнение с май делът на гласуващите за ГЕРБ спада с 3%, а за БСП се увеличава с 3%.     В момента Обединените патриоти биха получили 5.4%, а ДПС - 10%. Воля би изпаднала от парламента с по-малко от 2%. Сборът на гласовете за всяка от известните десните партии (ДСБ, Да, България и СДС) е 1.5% и остава далеч под бариерата от 4%. Предишни избори обаче показват, че в коалиция тези партии получават повече отколкото механичния сбор.   В динамичен разрез тенденцията при ГЕРБ се движи постъпково от 27% (кръгло) през декември до 23% през юни. При БСП трендът за същия период по-скоро осцилира за отделните месеци между максимум 22.7% и минимум 20.1%. ДПС бележи ръст с около 2% и трайно измести от третото място Обединените патриоти. При Воля за този период можем да говорим за топене от 2.6% през декември до под 1%.   Най-голям принос към месечната динамика имат хората в активна възраст над 30 години (-5% за ГЕРБ и + 6% за БСП) и мъже (-6% за ГЕРБ и +4 за БСП). Същевременно прави впечатление, че при 18-29 годишните ГЕРБ запазва водещи позиции, а БСП спада до рекордно ниско ниво от 3%). Тази възрастова група обаче не тежи достатъчно сред избирателите, за да обърне резултата в краткосрочен план.   Между предполагаемите фактори, допринасящи за посочената динамика, можем да \"обвиним\" преди всичко актуалните събития: серията скандали с протестиращите майки, които прибавиха черти на хладност и бездушие към публичния образ на управляващите от ГЕРБ. Серията подадени и изтеглени оставки на министри девалвира жестовете на отговорност. Не може да не оказва ефект антиевропейската кампания около проблема с превозвачите, водена от депутати тъкмо на управляващите. С тези публични акции може да се обясни друга промяна - че тъкмо в последния месец на европредседателството на страната ни, доверието в ЕС спадна от 50% до 45%).   Посещението в Москва и публичното покаяние на Борисов за прекъсването на двата най-големи инвестиционни проекта бе своеобразен реванш за БСП, която ги подкрепяше. Сюжетът с беглеца от затвора Пелов вероятно допринесе за намаление на доверието към МВР с 3% спрямо май и 7% спрямо април.   Ерозията на доверието е логична. От близо две десетилетия Агенция \"АФИС\" констатира, че хората различават популисткия стил на управляващите от реалната политика, вградена в статуквото. С кратковременно изключение през 2007, всеки сондаж показва, че делът на хората, които смятат, че живеят по-зле от предната година, е 2-3 пъти по-голям от тези, които живеят по-добре. И сега това съотношение е 15 към 28%. Тези, които смятат, че страната се движи в правилна посока, са 22%, а онези, които смятат, че посоката е грешна, са почти три пъти повече - 57%. Затова всяка настойчива пропаганда на \"успехите\" се връща като бумеранг върху управляващите партии, независимо кои са, както и става в момента.   Въпреки, че през последните две години се наблюдава подобрение на заетостта и доходите, ГЕРБ вече над десетилетие се отъждествява с водената политика. В контраст част от инициативите на представителите на Обединените патриоти импонират на консервативните нагласи (желанието за възстановяване на реда в обществото) и обърнаха процеса на обезличаване във властта - от 4-процентен спад към 3-процентно увеличение на потенциалния електорат.   Безспорно е, че реалните обществени нагласи стоят встрани от програмата на управляващите.   Управляващото мнозинство ясно декларира, че няма да променя данъците, но 83% подкрепят реформа, която да увеличи облагането на богатите. Това поставя управляващите в изолация дори от собствената им електорална база и логично я топи;   94% подкрепят намаление на ДДС върху лекарствата, детските храни и дрехи и учебниците. Само 2% подкрепят правителствената позиция;   85% са за намаление на облагането на семействата с деца (семейно подоходно облагане) и само 6% предпочитат водената политика;   Едва 6% възразяват против разкриване на работни места в изоставащите райони на страната, а 91% биха одобрили такава политика от страна на държавата;   77% са съгласни, че държавните здравни заведения не трябва повече да бъдат търговски дружества, само 10% не са съгласни с промяна на техния статут. Дори сред трите десни партии, които споменахме, делът на противниците на промяната е същият - 10%;   84% смятат, че обучението в държавните университети е редно да бъде безплатно. Спадащото доверие е плод преди всичко на усещане за криза на представителството между политици и избиратели. В последните месеци желанието за промени се върна на нивото, което беше достигнало по време на изборите миналата година. 25% искат нови избори, 27% - смяна на министри, 9% - нова коалиция в рамките на сегашния парламент. Едва 23% предпочитат запазване на правителството в сегашния му вид.", "date": "2018.06.18", "title": "Афис: ГЕРБ е на път да загуби ролята си на първа политическа сила"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/383160-%D1%80%D0%BE%D0%B7%D0%BE%D0%B2%D0%B8%D1%82%D0%B5-%D0%BE%D1%87%D0%B8%D0%BB%D0%B0-%D0%BD%D0%B0-%D1%82%D1%80%D1%8A%D0%BC%D0%BF", "text": "Срещата бе историческа и най-важният резултат от нея е, че изобщо се състоя, защото само 10 дни преди 12 юни Доналд Тръмп я бе отменил. За пръв път в Сингапур разговаряха действащ американски президент и лидер на КНДР – две страни, които са технически във война, защото след края на корейския конфликт влезе в сила примирие, а не мирен договор. А и преди срещата Тръмп заяви, че „само за няколко секунди\" може да разбере дали даден събеседник заслужава вниманието му, и ако не – може веднага да си тръгне. Ким Чен-ун явно не само е заслужил усилията на Тръмп, но и така го е запленил, че на пресконференцията след това американският президент сложи розови очила и възторжено описа севернокорейския лидер. „Той е много талантлив\" и „аз му имам доверие\". Ким е „суров тип\", но и „умен\", и иска да направи „редица добри неща, защото обича народа си\". Тръмп добави, че с Ким е имал „страхотна химия\" и би му „харесало да го види в Белия дом\". А срещата в Сингапур „бе голяма чест за мен\". Какво толкова постигнаха двамата? В подписаната съвместна декларация севернокорейският лидер повтаря „твърдия си и непоколебим ангажимент\" да работи за „пълна денуклеаризация\" на Корейския полуостров, а Тръмп се ангажира да предостави „гаранции за сигурността\" на КНДР. Освен това Северна Корея ще предаде на САЩ останките на загиналите по време на войната американски войници и военнопленници. Всъщност на пресконференцията Тръмп съобщи по-важни резултати от тези, които се съдържат в текста. Първият от тях е, че е взел решение да прекрати съвместните военни учения с Южна Корея. „Те са провокативни, заяви той в тон със севернокорейската пропаганда, а и ни струват много пари, които ще си спестим.\" Вторият резултат е, че след подписването на документа Тръмп е поискал от Ким да разруши полигон за тестване на ракетни двигатели, подобно на вече закрития полигон за ядрени опити. Ким се съгласи, подчерта президентът. Пред Би Би Си Анкит Панда от Федерацията на американските учени посочи, че това е „единствената техническа отстъпка\" от Северна Корея, направена на срещата. Защото според него последното нещо, което означава „пълна денуклеаризация\", е, че Северна Корея едностранно ще се разоръжи или напълно, проверимо и необратимо ще премахне ядрения си потенциал. Тръмп нарече критиците на срещата „хейтъри\". „Триумф на вярата над реалността\" нарече срещата пред британската медия Джон Нилсън – Райт от „Чатъм Хаус\", който очевидно попада в тази категория. За двамата лидери усещането със сигурност е било, че срещата е отговорила на всичките им очаквания и може да се нарече успешна. „Но ние трябва да разграничаваме видимото и амбициозните очаквания от необходимостта да се постигне реален, измерим и еднозначен прогрес.\" Ким, продължава изследователят, ще хареса излъскания си имидж на отговорен държавник на международно ниво, когото американският президент харесва и уважава. Той благодари на Тръмп, че е направил възможна срещата, и посочи след нея, че тя е „прелюдия към мира\" на Корейския полуостров. „Ким със сигурност ще е окуражен от изненадващото съобщение на Тръмп за прекратяване на военните учения с Южна Корея. Гледайки напред обаче, САЩ ще трябва да запазят динамиката на разговорите и да започнат да постигат бързо смислен напредък\", изтъква Райт. Други подобни „хейтъри\" са специалистите по корейските въпроси, които според „Вашингтон Пост\" дават негативна присъда за срещата. Един от тях е професорът в университета „Кукмин\" в Сеул Андрей Ланков: „Очаквахме да бъде провал, но той е по-голям от очакваното. Декларацията е до голяма степен безсмислена\". Кели Магсамен от Центъра за американски прогрес отсече, че „всичко това ще се разпадне\", а бившият анализатор на ЦРУ Брус Клингнър добави, че липсата на подробности в декларацията е „много разочароваща\". Чуха се обаче и по-оптимистични гласове. Изследователят Андреа Бъргър от Центъра „Джеймс Мартин\" за проучване на неразпространението на ядрените оръжия коментира пред Би Би Си, че езикът в декларацията „съответства на предишни документи, а на места е и по-неясен\". Важното според него е, че сингапурската среща „създаде политическо пространство и даде тласък на по-нататъшни преки преговори, които са по-подходящи за изработване на детайлите, които липсват в декларацията\". Професорът от Джорджтаунския университет Виктор Ча похвали в „Ню Йорк Таймс\" неконвенционалния подход на президента Тръмп, като поясни, че „в случая със Северна Корея никога няма добри политически опции – има единствено избор между лоша и по-лоша\". В момента статуквото на Корейския полуостров се запазва. Въпреки прекратяването на съвместните военни маневри САЩ няма да изтеглят нито един от 34-те си хиляди войници в Южна Корея. Северът няма да извършва нови опити с ядрено оръжие и балистични ракети, както бе обявено на 21 април. Санкциите на САЩ ще останат в сила, докато не бъде постигнат осезаем напредък, заяви Тръмп. И все пак въпреки критиките атмосферата след срещата е по-ведра. Няма ги взаимните заплахи отпреди 10-ина месеца, които накараха света да изтръпне от призрака на ядрена война. Още следващата седмица предстои среща на Тръмп, държавния секретар Майк Помпео и съветника по националната сигурност Джон Болтън, на която ще се обсъдят конкретни следващи стъпки в изпълнение на ангажиментите. Отправени са покани за посещения на Ким Чен-ун във Вашингтон и на Доналд Тръмп в Пхенян. Кой е очаквал всичко това? Разбира се, всичко това може и да не сe случи, заяви Тръмп в типичния си стил на пресконференцията. След 6 месеца може да се изправя пред вас и да призная, че съм сгрешил, посочи той и безгрижно добави: „Не знам дали някога ще го призная, но все ще намеря някакво оправдание\" Евгений Дончев", "date": "2018.06.18", "title": "Розовите очила на Тръмп"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/383161-%D0%B7%D0%B0%D1%81%D1%82%D1%80%D0%B0%D1%88%D0%B5%D0%BD%D0%B0-%D0%B5-%D0%BA%D0%BE%D0%B0%D0%BB%D0%B8%D1%86%D0%B8%D1%8F%D1%82%D0%B0-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "Министърът на вътрешните работи на Германия Хорст Зеехофер заяви снощи, че разривът между неговата баварска партия и канцлера Ангела Меркел е сериозен, но може да бъде преодолян – сигнал, че той може да направи компромис, за да избегне мащабна коалиционна криза, предаде Ройтерс. Баварският ХСС решава днес дали да започне приагането на план, изготвен от Зеехофер, да се отхвърлят мигрантите, които вече са регистрирани в други страни от ЕС. Меркел е против тази едностранна мярка. Разривът може да застраши тримесечното й коалиционно правителство и да нанесе удар по шенгенската система в момент, когато разногласията в ЕС относно мигрантите са дълбоки, посочва Ройтерс. „Спойката (кохезията) на Европа е поставена на карта, както и тази на Германия. Ситуацията е сериозна, но може да бъде преодоляна\", написа Зеехофер в статия за „Франкфуртер алгемайне цайтунг\", публикувана днес. Той потвърди, че желае правото да връща мигранти от Германия, но подчерта също, че иска европейско решение. „Жизненоважно е срещата на върха в края на юни да постигне споразумения, признаващи бремето на Германия в мигрантската политика\", каза той. ЕС, добави министърът, трябва да гарантира защитата на външните граници на съюза, справедливото разпределяне на хората, на които е позволено да останат, и бързото връщане на онези без това право. Канцлерът Ангела Меркел не планира специална среща с представители на няколко други страни от ЕС, засегнати от мигрантската криза, заяви правителствен говорител днес, опровергавайки информация на в. „Билд\", предаде ДПА. „Специална среща на върха не се планира. Свикването на подобна среща на върха би било работа на институциите на ЕС\", каза говорителят. „Очевидно германското правителство води дискусии в този контекст с различни страни членки и с ЕК\", добави той. „Билд\" съобщи, че Меркел планира да обсъди евентуални решения за кризата с Гърция, Италия, Австрия и други страни преди съмита на 28-29 Информацията дойде на фона на публичния спор между Меркел и Зеехофер относно неговия план да втвърди германската политика спрямо мигрантите и да затегне граничния контрол. Сегашната позиция на Меркел е да търси решение за незаконната имиграция на европейско равнище на срещата на върха на ЕС, като същевременно моли германските си политически партньори за търпение. Зеехофер, ветеран от ХСС, заплаши да заобиколи канцлера и да приложи плановете си да депортира мигранти без надлежни документи на германската граница. Меркел възразява срещу плановете, които според нея ще прехвърлят бремето с бежанците върху съседите на Германия и ще подкопаят европейската солидарност. Меркел се опитва да подготви реакция на ултиматума, поставен от Зеехофер, който иска решение до днес.", "date": "2018.06.18", "title": "Застрашена е коалицията в Германия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383151-%D0%B0%D0%BA%D0%BE-%D1%80%D1%83%D1%81%D0%BA%D0%B8%D0%BD%D1%8F-%D0%BF%D0%BE%D0%B8%D1%81%D0%BA%D0%B0-%D1%81%D0%B5%D0%BA%D1%81-%D1%81-%D1%87%D1%83%D0%B6%D0%B4%D0%B5%D0%BD%D0%B5%D1%86-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE,-%D0%BD%D0%B8%D1%89%D0%BE-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D1%8F-%D1%81%D0%BF%D1%80%D0%B5", "text": "Кремъл е разтревожен, че рускините ще се държат с чужденците, пристигнали за световното първенство по футбол прекалено дружелюбно. Освен това има голяма вероятност да се разприказват за действителността в Русия. А тя не е такава, каквато я показва официалната пропаганда.   В Сочи сме. Две стройни и симпатични момичета в ярки и доста къси рокли се снимат пред един от най-скъпите хотели - „Суисхотел“. Едната от девойките показва на репортерите с ръка и прошепва на своята приятелка: „Гледай, бразилци!“ Двете се заливат от смях. Вятърът развява знамената на страните, участнички в първенството, магнолиите се полюшват бавно, въздухът е изпълнен с радостна възбуда. Бразилският национален отбор ще пристигне след няколко часа. Чакат ги бразилски запалянковци и руски граждани, повечето жени. Персоналът на хотела е готов да даде всичко от себе си звездните гости да се почувстват като у дома си. Някои хора обаче са готови да покажат още по-горещо гостоприемство.   Много рускини на различа възраст се надяват да завържат познанства с пристигналите запалянковци, футболисти и журналисти, които ще бъдат в Русия цял месец. Ще имат безброй възможности да направят това, защото цели 11 града в страната са домакини на мачове от шампионата. Според статистиката само феновете в тях ще са над един милион. Отборите са 32, съпровождат се от цели екипи. Това прави плановете за връзки доста вълнуващи.         По улиците, заведенията и плажовете цари оживление и непрекъснат купон. Веселието и поставената украса обаче не може да скрие истинското лице на Русия. „Много от руснаците изглеждат потиснати и нещастни. Чувствам се неловко и се опитвам да разбера какво им е на тези хора“, - споделя аржентинецът Данио Лукас.   Властите няма как да скрият зад пъстрите плакати и транспаранти бедността и социалните проблеми, както и преследванията по политически принципи. Хората общуват, хората споделят, а след чаша вино или няколко бири са още по-словоохотливи. Участниците и гостите в шампионата няма как да не разберат за какво става дума в Русия на Путин.     Шивачката от Сочи Лариса Горбачук разказва как през Зимната олимпиада в Сочи през 2014 г. се надявала да си намери мъж чужденец, но не успяла, защото не знае чужди езици. „ , - разказва 43-годишната Горбачук. –  .   Нейна приятелка си падала по италианци, макар че този път те не участват в шампионата.   Според официалната руска статистика през последните 15 години над 1 милион рускини са напуснали страната. Официалните власти се стремят да спрат този процес с всякакви средства, включително и заплахи.   Преди дни председателят на Парламентарната комисия по въпросите на семейството, жените и децата Тамара Плетньова предупреди сънародничките си за опасностите, които крие секса с гостите на Световното първенство. Тя предупреди в интервю за радио „Говори Москва“: „ “.   Плетньова има предвид т.нар. „децата на Олимпиадата“. Това е митът за чернокожите русначета, родени от рускини след Олимпийските игри през 1980 г. Дори и след толкова години Плетньова не пожела да признае, че всъщност най-много деца рускините раждаха от връзки със студенти от Африка и Латинска Америка, които учеха в СССР. Истината е, че много от тези семейства са щастливи и до днес, въпреки че някои от чернокожите русначета страдат от жесток расизъм. Руските управници днес, както и предшествениците им, не искат да признаят, че много жени постъпват по този начин, за да се избавят от руската действителност.   70-годишната Плетньова отива още по-далеч и заявява: „ “.   Вместо да изслушат проблемите на руските жени, властите предпочитат да приглушат гласовете им. По време на Зимната олимпиада през 2014 г. подразделението „за борба с екстремизма“ преследваше в Сочи вокалната група „Пуси Райът“. Само за една седмица членовете на групата бяха арестувани три пъти, защото проповядвали за спазване правата на жените. Техни фенове са бити и задържани по време на концерт.   Миналата седмица властите пребиха петима активисти срещу управлението на Путин по време на конференцията „Открита Русия“ във Владивосток. Според депутата в местния парламент Иля Яшин: „ “.   Яшин дава пример с 22-годишния активист Денис Михайлов от антикорупционното движение на Алексей Навални, който за един месец е арестуван три пъти.   Центърът на Москва е пълен с футболни фенове, които развяват знамена на Аржентина, Иран, Перу, Колумбия и много други държави. Всяка вечер чужденци се разхождат с бири в ръка по централната улица „Тверская“, забавляват се на Червения площад, отдъхват в парковете и по бреговете на река Москва. Там те си бъбрят със своите нови руски приятели за живота. Главният редактор на радио „Говори Москва“ Сергей Доренко е категоричен, че нито един руски чиновник не е в състояние да пребори страстното желание на руските жени, решили да си намерят мъж чужденец, за да си осигурят по такъв начин по-добър живот. „ .   Анна Немцова The Daily Beast, USA *   ***     В навечерието на Световното първенство Аржентинската футболна асоциация (AFA) отпечата за журналистите съвети как да се общува с руските девойки, пише испанският вестник El País. Брошурата с информация за руския език и култура била разпространена сред журналистическите екипи, които ще са в Русия за отразяване на шампионата. Разделът „Как да се държиш, за да привлечеш вниманието на руска девойка“ обаче предизвика възмущение. Ето какво пише в този раздел: „Руските девойки не обичат да ги третират като обект“. „Те ще ти обърнат внимание ако миришеш на парфюм и си облечен добре“. „Те ненавиждат скучните мъже“. „Не задавайте скучни въпроси за секса“. „Правете комплименти за уникалността на всяка девойка“. „Избирайте внимателно, защото в Русия хубавите девойки са много“.  ", "date": "2018.06.18", "title": "Ако рускиня поиска секс с чужденец на Световното, нищо не може да я спре"}
{"url": "http://www.classa.bg/%D1%81%D0%B2%D1%8F%D1%82/item/383152-%D0%BD%D0%B0%D0%B9-%D0%B4%D1%80%D0%B5%D0%B2%D0%BD%D0%B8%D1%82%D0%B5-%D0%B6%D0%B0%D0%B1%D0%B8-%D0%B2-%D0%BA%D0%B5%D1%85%D0%BB%D0%B8%D0%B1%D0%B0%D1%80", "text": "Екип от международни учени откри в Югоизточна Азия останките на четирите най-древни жаби, запазени в кехлибар.   Вкаменелостите, които са на 99 милиона години, са открити в кехлибарен депозит в Бирма, съобщава порталът Scientific Reports.   Тези земноводни, които обитавали Земята по времето на динозаврите, изведнъж били хванати в капан от дърво, втвърдило се с течение на времето и превърнало се в кехлибар. Според изследователите те са най-старото пряко доказателство за наличието на жаби в тропическите гори.   \"Да се намери вкаменена жаба от този период е нечувано, тя е малка, с малки запазени кости и до голяма степен триизмерна\", каза Дейвид Блекбърн от Музея по естествената история на Флорида. За специалиста обаче още по-вълнуващ е контекстът, тъй като създанието \"е било част от тропическа екосистема, която по никакъв начин не би могла да бъде толкова различна от това, което откриваме днес, изключвайки динозаврите\".   Най-добре запазената жаба от четирите принадлежи към новооткритата, но изчезнала \"Electrorana limoae\". Тя е попаднала в кехлибара, заедно с неидентифициран бръмбар, който може би е нейната потенциална храна.", "date": "2018.06.18", "title": "Най-древните жаби в кехлибар"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383143-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D1%86%D0%B8-%D0%BB%D0%B5%D0%BE%D0%BD%D1%82%D0%B8%D0%B9,-%D0%B8%D0%BF%D0%B0%D1%82%D0%B8%D0%B9-%D0%B8-%D1%82%D0%B5%D0%BE%D0%B4%D1%83%D0%BB-%D1%84%D0%B8%D0%BD%D0%B8%D0%BA%D0%B8%D0%B9%D1%81%D0%BA%D0%B8", "text": "    При римския император Веспасиан  (царувал 70-79, бел.ред.) един сановник, на име Адриан, бил пратен във Финикийската област да предава на съд и смърт тамошните християни. Адриан охотно приел това поръчение, понеже мразел християните и имал жесток характер. Когато пристигнал в областта, донесли му, че в град Триполи, близо до планината Ливан, се намира един военачалник, на име Леонтий, който вярва в Христа и отвръща мнозина от поклонение на боговете. Адриан незабавно пратил трибуна Ипатий с няколко войници да вземе под стража Леонтий.     Действително Леонтий обръщал много езичници към Христа, защото чрез своя добродетелен живот той придобил голямо влияние върху жителите на Триполи и бил уважаван и обичан от тях. По народност той бил грък, славел се с храброст, мъдрост и ученост, свято изпълнявал заповедите Христови, помагал на бедни, приемал странници и живеел свято и честно.   Приближавайки се до Триполи трибунът изведнъж тежко заболял и бил принуден да спре на пътя.   - Аз зная - казал той на войниците си, - защо ме хвана тая болест: преди заминаването не принесох жертва на боговете.   Болестта все повече се усилвала и войниците всеки час вече очаквали смъртта на своя началник, когато изведнъж се случило чудно събитие. През нощта на трибуна се явил на сън ангел Божий, който му казал:   - Ако искаш да оздравееш, то заедно с войниците си извикай три пъти: “Боже Леонтиев, помогни ми!\"   Трибунът се събудил, видял пред себе си ангела в образ на красив юноша и му казал:   - Но аз съм пратен да хвана Леонтий и да го държа под стража до пристигането на Адриан, който ще го съде като християнин. А ти ми заповядваш да призова на помощ Леонтиевия Бог?   Ангелът, без да даде отговор, станал невидим. И тогава изплашеният Ипатий извикал приятелите си, които спели до неговата стая. Те се затекли и той им разказал случилото се с него.   - Та това е най-лесно! - казали те. Ние всички охотно ще призовем това име, стига само ти за оздравееш.   Един от присъстващите, на име Теодул, слушал разказа на Ипатий с особено внимание, разпитвал подробно за видението и сърцето му се разпалвало с любов към незнайния Бог.     Когато се съмнало, всички войници се събрали и по предложение на трибуна с висок глас извикали три пъти: “Боже Леонтиев, помогни!” И веднага болният съвършено оздравял.   Това събитие поразило всички, но не ги заставило да се поразмислят за незнайния Бог, Чието име извършило такова чудо. Напротив, всички войници се предали на шумна радост, почнали да ядат, да пият и се веселят. Само Теодул не вземал участие в общото веселие: той не ял и не пил с другите войници, а седейки настрана, мислел: “А кой е тоя Леонтиев Бог и как бих могъл да Го узная?” Най-после той пристъпил до трибуна, напомнил му за даденото поръчение, уговорил го да остави войниците и да върви с него напред в Триполи. Ипатий се съгласил и те тръгнали заедно. Когато вече приближавали до града, сам Леонтий излязъл да ги посрещне, приветствал ги и запитал: “Кого търсите?”   - Пратени сме да издирим в тоя град някой си Леонтий - отговорили Ипатий и Теодул. - След нас идва нашят началник Адриан. Той желае да види тоя Леонтий и да го прати в Рим, където нашият цар ще го приеме с почит, понеже чул, че Леонтий е човек храбър, мъдър и усърден служител на нашите богове. - Виждам, че сте чужденци и малко познавате нашия град - отговорил Леонтий. - Да идем у дома! Ще си починете, а после ще ви покажа човека, когото считате усърден служител на боговете. Той не е приятел на тия богове, които почитате, а е християнин, и вярва в Господа Иисуса Христа.   Пътниците приели неговото предложение и отишли у дома му. Стопанинът ги приел с голяма радост. Като обядвали, Ипатий и Теодул му поблагодарили и го помолили да им покаже Леонтий.   - Аз съм Леонтий, когото вие търсите - казал той. - Аз съм войник на Иисуса Христа и мене вие трябва да вземете под стража.   Тогава Ипатий и Теодул паднали в нозете на Леонтий, като извикали:   - Служителю на Бога Всевишни, моли за нас твоя Бог, защото и ние искаме да бъдем християни!   След това те разказали за явяването на ангела и за чудесното излекуване на Ипатий чрез името на Бога Леонтиев. Като ги слушал, Леонтий плачел от радост, и когато те свършили своя разказ, той извикал:   - Господи Боже, Който желаеш на всички люде да се спасят и да разберат истината, милостиво погледни на нас в тоя час! Ти си довел при мене тия същите, които били пратени против мене. Моля Те, запази ме и тях просвети със светлината на Твоето милосърдие и излей над тях благодатта на Светия Дух! Сърце чисто създай в тях и като ги запечаташ с Твоя свят белег, направи ги Твои непобедими войници!   Едва произнесъл тая молитва и светъл облак осенил Ипатий и Теодул и дъжд ги облял от небето. Леонтий призовал над новообърнатите името на Света Троица - Отца и Сина и Светия Дух. След туй чудесно кръщение той извикал: - Слава на Тебе, Боже, загдето не презираш молитвите и изпълняваш желанията на тия, които Те обичат и благоговеят пред Тебе!   След това той облякъл на Ипатий и Теодул бели дрехи и наредил да носят пред тях запалени свещи, какъвто бил тогава обичаят за новопокръстените.     Между това в града пристигнали войниците, които придружавали трибуна. Те с негодувание узнали, че началниците им приели християнската вяра. В града също така мнозина били недоволни от това и станало вълнение. Тълпи народ и войници ходели по града, като викали: “Да загинат в огън ония, които безчестят нашите богове!” Едни защитавали Леонтий и християните, други искали още същия час да ги убият. Най-после решили да не предприемат нищо до пристигането на Адриан.   Той пристигнал след два дни. Най-ревностните езичници побързали да му донесат за случилото се. Особено негодували те против Леонтий:   - Тоя човек отвръща всички от нашите богове. Той прелъстява народа: прославя някакъв човек, на Когото юдеите удряли плесници, а Пилат Го разпънал на кръст. Той и пратените от теб войници прелъсти и обърна в галилейската вяра. И ето вече трети ден, откакто те всички заедно славят своя разпнат Христос и хулят боговете ни.   Адриан заповядал веднага да заловят християните и да ти затворят в тъмница. Там те прекарали нощта в молитва и в душеспасителна беседа. Леонтий ги наставлявал и готвел за свят мъченически подвиг.       На другия ден Адриан повикал християните на съд. На всички негови въпроси Леонтий отговарял с твърдо изповядване на своята вяра. Адриан заповядал жестоко да го бият и отново да го отведат в тъмницата. След това той се обърнал към Ипатий и Теодул и ги заплашил с мъчения, ако не се отрекат от Христа, и им обещал богатство и почести, ако се покорят на неговата воля. Но Ипатий и Теодул, които твърдо повярвали в Господа и във вечния живот, не желаели земни блага и не се бояли от временни мъки. Те останали верни на Бога.   Адриан заповядал да ги мъчат: жестоко ги били, стъргали телата им със железни остриета и най-после ги осъдили на смърт. С думите: “Ти си наше прибежище, Господи! В Твоите ръце предаваме душите си”, те навели глави под секирата.   След това Адриан повикал отново Леонтий и започнал да го убеждава, като му обещавал почести и богати дарове, ако се отрече от Христа. Но Леонтий му отговорил:   - По-добре сам ти се обърни към Христа, Адриане, и ще получиш и чест, и богаство, и спасение.   Адриан се засмял.   - За какво спасение говориш ти? - попитал той. - Не за онова ли, което получиха Ипатий и Теодул? Нима не знаеш, от каква смърт те загинаха?   - Това не е смърт - отговорил Леонтий, - а живот, и мир, и радост, защото сега те се радват заедно със светите ангели. Тогава Адриан заповядал жестоко да мъчат Леонтий. Но никакви мъчения не могли да победят твърдостта на християнина. Той със спокойствие казвал на Адриан:   - И цялото ми тяло да покриеш с рани, няма да победиш духа ми, не ще станеш господар на душата ми!   Още усилили мъченията. Леонтий всичко понасял търпеливо и се молел. Най-после го обесили с главата надолу, като му привързли на шията тежък камък.   - Господи Иисусе Христе, Кото укрепи рабите си Ипатий и Теодул - викал мъченикът, - укрепи и мене, Твоя смирен и грешен раб, и дай ми сила да изтърпя страданията и да не отстъпя от Тебе, моята надежда!   Така прекарал Леонтий целия ден. За през нощта той бил отведен в тъмницата, гдето му се явил ангел Господен и казал: “Бъди мъжествен, Леонтий! Господ Бог, комуто ти вярно служиш, ме прати, да бъда неразделно с тебе!”   Това чудно видение изпълнило Леонтий с радост и нова сила, на другия ден, когато отново го довели при Адриан, той със същата непоколебима твърдост изповядал Христа.   - За какви богатства, за какви почести мога аз да се отрека от моя Бог? - казал той. - Целият свят е недостатъчен за моя Господ, Когото обичам от все сърце и за Когото съм готов да претърпя най-жестоки мъчения.   Тогава Адриан заповядал да го мъчат до самата смърт и свети Леонтий умрял под ударите на мъчителите. Християните благоговейно погребали тялото му близо до града. Страданията на светия мъченик са описани от очевидеца на неговия подвиг - съдебния чиновник Кир. Той начертал това повествование на оловени плочи, които били поставени при гробницата на мъченика.", "date": "2018.06.18", "title": "Св. мъченици Леонтий, Ипатий и Теодул Финикийски"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/383144-%D0%B4%D0%B0%D0%BB%D0%B8-%D0%B6%D0%B8%D0%B2%D0%BE%D1%82%D1%8A%D1%82-%D0%BD%D0%B0-%D0%B7%D0%B5%D0%BC%D1%8F%D1%82%D0%B0-%D0%BD%D0%B5-%D0%BF%D1%80%D0%BE%D0%B8%D0%B7%D1%85%D0%BE%D0%B6%D0%B4%D0%B0-%D0%BE%D1%82-%D0%BC%D0%B0%D1%80%D1%81", "text": "Новината от миналата седмица, че роувърът на НАСА Кюриозити (Curiosity) е открил на Марс органични молекули на пет сантиметра от повърхността в седиментни скали на възраст 3 милиарда години, изглежда ще възобнови дебата дали Марс пръв е зародил живота на Земята или обратното.  беше публикувано в изданието на списание Science от миналата седмица, заедно с втори доклад, който отбелязва, че Curiosity също така е открил сезонни вариации в минималните количества атмосферен метан на Марс. Главният въпрос обаче сега е – дали животът се е появил на Марс самостоятелно (ако се докаже че някога го е имало)? Или това е станало чрез обмяна на органичен материал със Земята чрез метеорити? „Това е най-важната загадка“, казва планетарният учен от университета Корнел Джонатан Лънин. Както твърдят някои астробиолози, ако открием доказателства, че животът се е появил самостоятелно на Марс – само на следващата планета до нас, тогава е логично да заключим, че животът в космоса наистина е много разпространен. “Curiosity намира органичните молекули в кратера Гейл, защото той някога е бил езеро, където органичните вещества са били концентрирани и запазени до днес в утайките“ – казва Лънин. НАСА съобщава, че някои от идентифицираните молекули включват тиофени, бензен, толуен и малки въглеродни вериги, като пропан или бутен. Сярата, която доминира в тези органични вещества, ги стабилизира и значително увеличава възможността те да оцелеят в почвата в продължение на милиарди години”, пояснява Лънин. „И като имаме предвид доказателствата за наличието на обитаема среда, която може да е продължила стотици милиони години на Марс, животът може да е започнал именно на Червената планета, казва Лънин. Но той може да е възникнал и чрез обмен на микроби със Земята по време на големите сблъсъци в началото на историята на Марс, при които да са били „заразени“ и двете планети“, казва той. Но дали все пак, животът на двете планети първоначално произхожда от Марс? „Това е дилемата – казва Лънин. Марс и Земята са достатъчно близо, за да обменят много материали за времето на съществуване на Слънчевата система.” Според някои изследователи обаче, както ултравиолетовата радиация от младото слънце, така и галактическите космически лъчи биха унищожили микробния живот в незащитения вакуум на пространството. И дори ако микробният живот оцелее в едно пътуване до Земята, е много съмнително, че би оцелял в пътуването през земната атмосфера. Още по-трудно е да си представим, как след това той се адаптира към новия си дом. Дори и така, Лънин смята, че е твърде рано да се каже дали   е била споделена между двете планети или не. Тези спорове ще продължат, докато не бъде открита жива клетка. Въпреки че това е малко вероятно, изследователите ще трябва да могат да изучават биохимията на предполагаемия марсиански живот, за да се отговори на въпроса, дали той възниква там или на Земята. „Ето защо се вълнувам силно от спътника на Сатурн – Енцелад и дали там бихме намерили органични молекули, защото той е достатъчно далеч, за да е възможно междупланетарно прехвърляне на такъв древен живот във вътрешната слънчева система“, казва Лънин. Въпреки че от НАСА казват, че все още не е ясен източникът на органичните молекули, данните, събрани от Curiosity разкриват, че Кратерът Гейл някога е притежавал всички необходими съставки за съществуване на живот. Измерването на изотопното съотношение на въглерода в газовия метан – измерване, което изисква голяма чувствителност, би помогнало да се разграничи дали този метан се произвежда от водата, реагираща с въглероден диоксид и скала или от биологичен материал, казва Лънин. Следващият роувър на НАСА – Марс 2020, който трябва да кацне на Марс през 2021 г., ще разполага с оборудване, което може да открие органични съединения и да търси химически и образни индикации за живот. Програмата ExoMars на Европейската космическа агенция (ESA) включва текущи орбитални измервания, за да помогне за картографирането на съществуващия метан на Марс. Ровърът ExoMars също ще търси живот в проби, които ще бъдат извадени от дълбочина около два метра под повърхността на Марс. Преди около 3 милиарда години, районът на кратера Гейл е бил запълнен с течна вода, като потоци от околния район са захранвали езерото. Марс е имал по-синьо небе и по-дебела атмосфера, но точните й параметри все още са предмет на дебат. Според учените обаче, дори и по време на биологичния разцвет на Марс, кратерът Гейл едва ли би могъл да има образ, подобен на земните Карибски острови. Въпреки това, откриването на комплексни органични вещества в близост до повърхността на Марс, които са оцелели милиарди години, е “зашеметяващо”, казва Марк Лемън, атмосферен учен в Университета Тексас и член на научния екип на Curiosity. “Предполагам, че повечето органични вещества не биха оцелели толкова дълго, така че предположението е, че за да се запазят най-вероятно са били в големи количества“ казва Лемън пред списание Forbes.", "date": "2018.06.18", "title": "Дали животът на Земята не произхожда от Марс?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383145-18-%D1%8E%D0%BD%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1429 г. - Стогодишната война: Френските сили под командването на Жана д'Арк разгромяват основната английска армия в Битката при Пате.     1583 г. - В Лондон е извършена първата застраховка Живот.   1648 г. - Богдан Хмелницки се обръща към Москва за присъединяване на Украйна към Русия.   1812 г. - Британско-американска война: Конгресът на САЩ приема декларация, с която обявява война на Обединеното кралство.   1815 г. - В Битката при Ватерло Наполеон I претърпява поражение, което довежда до неговата повторна и окончателна абдикация от френския престол.   1837 г. - В Испания е приета нова конституция.   1854 г. - Георги Раковски напуска тайно Цариград и начело на чета се отправя към Стара планина.   1903 г. - В Сан Франциско е даден старт на първото автомобилно рали от западния до източния бряг, което завършва след три месеца в Ню Йорк.   1928 г. - Амелия Еърхарт става първата жена, която прелита над Атлантическия океан със самолет (като пътник).   1937 г. - Руските пилоти Валерий Чкалов, Георгий Байдуков и Александър Беляков излитат от Москва по посока САЩ през Северния полюс без междинно кацане; полетът приключва успешно на 20 юни във Ванкувър.   1940 г. - Втора световна война: Шарл дьо Гол прави обръщение към френския народ, последвало окупацията на Франция от Нацистка Германия, в което призовава да се подкрепи Френската съпротива.   1942 г. - Втората световна война: Започва бой в църквата Св. св. Кирил и Методий в Прага между седмина участници в чешката съпротива и обкръжилите ги части на Гестапо.   1946 г. - Италия е провъзгласена за република след референдум.   1947 г. - Народна република България възстановява дипломатически отношения с Унгария.   1953 г. - В Египет е премахната монархията и установена република. Генерал Мохамед Нагиб е избран за президент на Египет.     1967 г. - Фестивалът в Монтерей, Калифорния: Джими Хендрикс подпалва китарата си.     1979 г. - Във Виена САЩ и СССР подписват споразумение за ограничаване на стратегическите оръжия САЛТ 2.   1983 г. - Астронавтката Сали Райд става първата американка, летяла в космоса.   1989 г. - Бирма официално приема новото име Мианмар.   2001 г. - Кметът на София Стефан Софиянски, подкрепен от Евгений Бакърджиев, иска оставката на Иван Костов, като лидер на СДС, заради тежката изборна загуба.   2006 г. - Казахстан изстрелва успешно първия си изкуствен спътник - КазСат.      ", "date": "2018.06.18", "title": "18 юни, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/383146-%D1%81%D0%BA%D1%8A%D0%BF%D0%B8-%D0%BC%D0%B0%D0%BA%D0%B5%D0%B4%D0%BE%D0%BD%D1%86%D0%B8,-%D0%BD%D1%8F%D0%BA%D0%BE%D0%B8-%D1%85%D0%BE%D1%80%D0%B0-%D1%89%D0%B5-%D0%B7%D0%B0%D0%B1%D0%BE%D0%B3%D0%B0%D1%82%D0%B5%D1%8F%D1%82", "text": "Ето това се казва рискова игра. Ако мислите, че политиците днес обичат да играят на сигурно, погледнете към Ципрас и Заев. Те успяха, давайки си ясна сметка, че решението е непопулярно и може да им коства много. Особено на Ципрас, който ще трябва да се яви на избори само след няколко месеца с реален риск да загуби.   Заев и македонците печелят много повече. Защото Заев знае, че няма друг избор. Светът стана прекалено сложен, прекалено свързан, за да се изолираш от него. Колкото и да го наричат \"соросоид\", както е модерно да бъдат обиждани всички които се противопоставят на старите порядки, решението на Заев дава много силна перспектива пред Северна Македония. Дава надежда и бъдеще.   Така страната вероятно ще получи зелена светлина за започване на преговори с Европейския съюз, а към средата на юли и покана за членство в НАТО. И точно по тази тема искам да ви кажа няколко думи.   Скъпи македонци, не очаквайте чудеса от Европейския съюз, а още по-малко - от НАТО. Трябва да бъдете водени от много достойни и честни хора, за да се промени животът ви по начина, по който в момента романтично си представяте тази промяна. Корупция и престъпност има навсякъде. Но когато тя пропие всички власти, по балкански патент, младите все така ще си представят живота си другаде, извън вашата държава.   Борете се за почтеността, която липсва в голяма част от политическите елити на по-старите страни-членки.   Скъпи македонци, сега от Европа ще започнат да идват много пари. Стотици милиони евро. Голяма част от тях ще бъдат откраднати, няма как. Но с останалите ще бъдат построени пътища, ще бъдат санирани блокове, ще се пребоядисат фасади, ще получат фермерите. Колкото по-малко откраднат, толкова по-добре ще е за вас, не го забравяйте.   Ако доходите ви пораснат повече, отколкото растежа ви позволява, ще се намесят добрите германци и ще ви спасят като гърците. Но тъй като германците имат лош опит, все пак - внимавайте.   Скъпи македонци, някои хора ще забогатеят. Ще забогатеят доста.   Те ще придобият милиони от европейската ви перспектива, но ще са първите, които ще се противопоставят на Европа, когато получат команда да го направят. Пазете се от тях и от техните политически пионки, които ще се нароят, за да громят всичко западно.   Скъпи македонци, националният ви отбор по футбол ще става все по-слаб, колкото повече се приближавате към Европейския съюз. Ще ядете френски и холандски сирена, ще пиете белгийска бира и ще цъкате с език - \"Тая си е като нашата\". Цигарите и алкохолът ще поскъпнат драстично, здравеопазването няма да стане по-добро. А когато границите се отворят, лекарите ще потеглят на запад, защото ще имат право да работят същото за много повече пари.   Скъпи македонци, да си в Европа, е до голяма степен е като да си извън Европа.   Всичко зависи от това както искате и какво сте готови да изтърпите. Колко ще изисквате и как ще избирате тези, които ще трябва да ви водят. Въпрос на стандарти, като във всичко в живота.   Дали ще сте пасивни, когато виждате, че ви лъжат, дали ще сте пасивни при безчестие и корупция. Никога не забравяйте, че една власт винаги е огледало на вашия общ колективен обществен манталитет. И на изток, и на запад, и на север, и на юг и името тук няма значение.   Останалото са дъвки. Или, както гласеше онази реклама на дъвки по македонската телевизия: „Джвакай и енергизирай се\".", "date": "2018.06.18", "title": "Скъпи македонци, някои хора ще забогатеят..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/383147-%D0%BA%D0%B0%D0%BA%D0%B2%D0%BE-%D0%BA%D0%B0%D1%84%D0%B5-%D0%BF%D0%B8%D0%B5-%D0%B1%D1%8A%D0%BB%D0%B3%D0%B0%D1%80%D0%B8%D0%BD%D1%8A%D1%82-%D0%B8%D0%BB%D0%B8-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D0%B4%D0%B0%D0%BD%D1%87%D0%BE-%D1%84%D0%B8%D0%B7%D0%B8%D0%BA%D0%B0", "text": "К азвахме му Данчо Физика. Беше завършил физика и започнал научна кариера в края на соца. По онова време не е и предполагал, че един ден ще се занимава с кафе…   Някои може би си спомнят какво кафе се пиеше във времената на соца,. Или виетнамско, или анголско, или никарагуанско, понякога кубинско. Все от братски страни, с които социалистическа България поддържаше някакви връзки и подкрепяше с доставки на храни и оръжие, а оттам се отплащаха с кафе, ама нередовно. Кафето, види се, не беше някаква насъщна потребност, стока от първа необходимост за тогавашния пазар.   Никога тези видове кафе ги нямаше наведнъж. Два-три месеца по магазини и кафенета има от никарагуанското, после изчезне, появи се виетнамско, и то изчезне. Два-три месеца няма кафе въобще, през това време продават печена леблебия, ръж и полски заместител от цикория. В такива периоди любителите на кафето си купуваха от „Кореком”. Там имаше 2-3 вида, съвсем не най-добри марки. Но ухаеха невероятно, в сравнение с онова, което се появяваше по другите магазини, макар и дефицитно. Който беше любител на кафето, купуваше от „Кореком”.   В онези условия нямаше такова масово пиене на кафе, като сега – сутрин, обед, вечер, от кафене или капанче на всеки ъгъл. Но в заведенията на „Балкантурист” в края на соца навсякъде имаше машини за еспресо – няма как да се развива туризъм, пък да няма кафе. И в по-представителните заведения на София – също. Кафето беше дефицитно, не достигаше, въпреки снабдяването специално за заведенията. Затова барманите правеха номера – смесват употребявано вече кафе, изцедено на машината, с малко прясно смляно. Нещо като втора цедка. И се носеха шеги и легенди за кафето тогава. Някои ходеха специално в едно или друго заведение, защото там правели по-истинско кафе… А на много места барманите по този метод заделяха кафе за себе си и за свои хора. Разреждането и кражбите бяха ежедневие в обслужването и магазините.  Така че, нямаше как тогава нашенецът да познае истинското кафе, и да си изработи вкус и предпочитания към него.  А в някои сладкарници нямаше въобще машини за еспресо, правеха турско кафе. Оттогава е забележителният надпис в някои от тях „Турското кафе е виетнамско”.   Т очно тогава, в края на соца, Данчо Физика започна работа в някакъв институт на военните, по оптика или нещо такова. Беше престижно за онова време, и забавно, колкото и да беше секретно всичко свързано с военните тогава. Беше донесъл вкъщи от института някакъв лазер като пушка с оптически мерник и с него вечер с един художник от общата ни компания светеха от балкона на седмия етаж по колите на улицата. Големи вече мъже си играеха като деца.   И така дойде краят на комунизма, настъпиха гладни времена, а кафето не излезе масово на пазара в началото. По сергии се появяваха спорадично два-три вида, от онези, станали познати от „Кореком”. После се оказа, че някакъв наш предприемач си направил цех край София, пече го там и го опакова в опаковките на познатото виенско кафе от „Кореком”. Менте, с една дума. Ама пак по-добро от другото дотогава, което …го нямаше. И кой да ти познае, че е менте? Прясно опечено кафе, макар и не от високо качество.   Някъде тогава, в онези гладни времена, Данчо смени работата. Институтът му го закъса, съкращения, парите не стигат, а той семейство храни. Къде и как се беше запознал с някакъв от новопоявилите се предприемачи, не запомних, но мина на работа при него. Никаква физика повече, занимаваше се с изчисления на инвестиции и прогнози за печалби, финанси, доставки, такива неща. Изглежда е бил добър, защото предприемачът, когото в компанията всички наричахме с прозвището Чичо, му беше дал големи права и отговорности, и му плащаше добре. Данчо черпеше всички от компанията, а ние благославяхме Чичо.   Тогава бизнес се правеше с кредити, а кредити можеше да вземе някой с връзки. Банките даваха щедро, особено на свои хора, а банкерите взимаха комисиони от кредитите, които отпускаха. Оправяше се кой както може. А народът и досега живее с мисълта, че всеки забогатял е получил тайно куфарче с пари отнякъде, от Луканов и прочее. Като че ли няма банки, които да ти дадат, стига да знаеш как да си поискаш. И както се пееше в една песен от онова време: „Девет милиона мишлета изкарват се взаимно ченгета. А котараците подхвърлят досиета и си пият кафето…” Да се отбележи – в песните пиенето на кафе в началото на 90-те се смята за нещо престижно.  И тогава Данчо се захвана с кафето. Към онзи момент се занимаваше с минерална вода – част от бизнеса на неговия Чичо. Данчо разработи инвестицията и пазара на една от най-прочутите днес минерални води, от Родопите. Да не й споменавам марката, че оттогава досега е сменила 3-4 пъти собственика си.   И  един ден Чичо решил да направи инсталация за кафе в безмитната зона в Русе. Не помня дали идеята беше на Данчо, но той разработи всичко, развитието на този бизнес беше негова заслуга. Започнаха да внасят истинско кафе от Бразилия и да го пекат там, направиха своя марка, една черна луксозна опаковка, с малко елипсовидно изображение на възрастен мъж с млада жена на маса в кафене, сигурно някъде в Бразилия. Кафето се казваше „Рандеву” и беше хубаво. Но и странно на вкус, за девствения откъм истинско кафе вкус на българина. Затова повече го изнасяха някъде за Източна Европа. Данчо беше разработил рецептата, подбрал видовете, измислил марката. Тогава някъде ходи за пръв път в Бразилия. Като физик опозна кафето в дълбочина. Сортове, реколти, технологии на печене, рандемани, блендове , как се смила за различни видове еспресо екстракции и т. н. Тогава у нас нямаше експерти по кафето. Хората от „Билкокооп”, които по соца печаха кафето за пазара, не бяха излизали навън и не бяха виждали истинско кафе. Данчо Физика беше пионер.   В тези първи години се позагубихме с него, всеки навлязъл в своята работа. Аз работех в „24 часа”, по време, когато един куп млади журналисти се състезавахме да се доказваме какво можем. В това се състоеше и успехът на вестника. Някъде по това време още имаше свобода на печата. И с вестниците се съобразяваха, собствениците им имаха някаква тежест и започнаха „да си го мерят” с политиците. Свободата на печата я приключиха някъде към края на 90-те. Към 2000 година всичко вече беше улегнало, подредено, медийните олигарси се търкаха задниците с другите олигарси и т. н.   Н якъде през 1994 г. се виждаме с Данчо Физика, седнахме да пием по нещо, да си разправяме едно-друго. И той почна да ми разправя какво кафе се продава на пазара. Вече беше приключил със своя Чичо, който продал целия си бизнес. Сега Данчо работеше като консултант или агент към някаква фирма, занимаваше се с внос и износ, кафето му беше само част от работата. А на пазара на кафе бяха навлезли ливанците… Навсякъде се продаваше „Нова Бразилия” в едни прозрачни целофанени опаковки, по 1 кг, по 0,5 кг и по-малки разфасовки. Ливанска фирма. И течаха едни реклами по телевизията всяка вечер. „Нова Бразилия”, „Нова Бразилия”… Даже една от рекламите на „Нова Бразилия” гласеше „Гордостта на българската индустрия” – защото направили някаква нова пекарна край София. В страната затваряха или западаха предприятия и производства, заводи за тежко машиностроене, за електрокари, корабостроителници. Ама по телевизията тече реклама, че гордостта на българската индустрия е някаква пекарна за кафе. Абе, добре се развивахме.   Сега, да прощават днешните собственици на марката „Нова Бразилия” – голяма швейцарска компания. И днес те си рекламират тази марка, „Огън кафе”, не знам си какво. Но тогава беше ливанска фирма, на съвсем други хора. И, нали се разбрахме, тогава още имаше свобода на печата, можеше да се казват някои неща за марките на пазара. Не като сега, да ти говорят в медиите за някакви измами или извращения с потребителя, пък да не казват марката.   И седим с Данчо Физика и си приказваме, а той вика за кафето – „Абе, това „Нова Бразилия” няма нищо общо с Бразилия, това е евтин сорт от Индонезия, индонезийска робуста.” „А стига, бе”, викам. Тогава пишех едни страници „Менте”, имаше много ментета на алкохол на пазара, на цигари и др. И веднага ме засърбяха ръцете – сега ще напиша за „Нова Бразилия”, дето е от Индонезия… Всички наивно вярваха, че това е бразилско кафе. Едно черно, едри зърна, силно изпечено, мазно. А Данчо се смее – „Едрото кафе не означава, че е хубаво. Има кафета с дребни зърна, пък са от най-скъпите. И това, че е мазно – като го препекат повече, мазнината от зърното избива на повърхността, става и по-черно, ама и по-изгоряло на вкус.” Започнах да навлизам „в материята” и слушах със зяпнала уста.   Д анчо очерта една смешна картина – цял народ наивници лочи „Нова Бразилия”, с пълен монопол на тогавашния пазар, може би над 80% от продаваното кафе, а това кафе е от Индонезия, най-евтин сорт, който се продаваше доста скъпо за онова време, дори за сегашно време. И от вида робуста. Когато седнах да пиша статия после, направих едно такова сравнение – има захарно цвекло и фуражно цвекло. Така при кафето има арабика и робуста. Ние, журналистите, трябва да обясним някои сложни неща с думи прости, и не винаги може да сме точни. Да не говоря, че може и да лъжем, или пък съвсем да не сме разбрали за какво става дума. Но, както е казал лорд Нортклиф, един от основателите на масовия печат във Великобритания – „Журналистът е човек, който обяснява на другите неща, които сам не разбира”.     Така или иначе, но на най-хубавите кафета с гордост изтъкват на опаковката си „100% арабика”. А робуста не се използва 100%, само като по-малък процент в бленд, смеска с други видове арабика. И по-евтините кафета имат повече робуста, по-малко арабика. Арабиката е по-ароматна, с по-малко кофеин, с различни вкусове, според произхода. Робустата е с повече кофеин и по-плътен вкус, но и по-блудкав. Пък ако го препечеш повече, става съвсем блудкав и на изгоряло.   И така, тогава „Нова Бразилия” беше 100% индонезийска робуста (за сега не коментирам), прекалено препечено, мазно, блудкаво на вкус, но силно, плътно. И народът пие, а никога не е опитвал хубаво кафе. При соца е пил каквото падне, и то когато го има. Дори от „Кореком” кафето не е било от най-доброто. Таман си отишъл соца, появяват се ментета оттук-оттам, после идват ливанците и засипват с телевизионни реклами, каквито при соца не е имало. Народът гледа с отворена уста, после го вижда на сергиите, едно едро, мазно,… Бразилия, бе.  Като писах после, си спомням, че и това написах – когато става дума за домати, боб или цици, българинът налита на по-едри. Само че с кафето греши…   И девственият откъм кафе български вкус свиква с „Нова Бразилия”, тази марка става еталон за вкус, най-предпочитаното, около 10 години монопол на пазара, най-продаваното.  А в бизнеса с кафето, като акцизна и всекидневна стока от първа необходимост, навлязоха и мутрите.      ", "date": "2018.06.18", "title": "Какво кафе пие българинът или историята на Данчо Физика"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/383148-%D0%BE%D0%BF%D1%8A%D0%B2%D0%B0%D0%B9%D1%82%D0%B5-%D0%BB%D0%B0%D1%81%D1%82%D0%B8%D0%BA%D0%B0", "text": "Старо правило е, че при махмурлук една по­пръжня има ефекта на два аналгина – болката понамалява! Мислехме, че това е пиянско суеверие, но се оказа истина – според британска невробиоложка, прославена от „МОНИТОР”, „грубият език успокоява мозъка и дори облекчава болката”!   Бил направен и експеримент – доброволци потопили ръцете си в ледена вода и се оказало, че „ако псуват, издържат така с 50 процента по-дълго”… Ето защо момата англичанка и вестникът препоръчват: „Псуването е полезно дори за децата”. Защо? Ами – „Ако децата бъдат учени да псуват, ще разбират по-добре езика”.  Очевидно.   Така децата ще могат да следят и разбират по-добре освен това, което си говорят чичковците в кръчмите, и парламентарните дебати – според „24 ЧАСА” „Всеки втори българин е чувал реч на омразата”. Изследването е сериозно, има и графики, възниква въпросът – къде са блели хората от другата половина на нацията, та не са чули такава реч? Невероятно е чак толкова много народ да недочува.   А родната полиция въпреки всичко, което се пише и говори напоследък за нея, бележи нови успехи – „Шуменец с дрога счупи зъб на униформен” – информира компетентно „ТРУД”. Полицаи спрели осемнайсетгодишно хлапе за проверка, то се притеснило, че има „угарка от цигара с марихуана” в джоба си и налетяло на бой. Ами да – няма да си дава фаса на всеки срещнат, разбира се!   Това, да се сбиеш с полицай, напоследък се превърна в нещо като национален спорт – предполага се, защото на полицаите не им дават да се сбиват с непознати. А когато решат да вземат участие в мелето, стават бели – „Трима нападнаха полицай, той се простреля в ръката” – твърди „МОНИТОР”. Станала малка катастрофа, от едната кола слезли трима да бият виновния според тях, той пък взел, че се оказал полицай, извадил пищова и без да ще се гръмнал сам…   Сигурно заради това не дават на полицаите да отговарят на агресията – за да не се наранят. И без това са малко! Но стига с тия произшествия, достатъчно криминални новини ни заливат, дайте малко култура на тоя народ! Ето, дори неизвестната досега певица Антонина се е загрижила: „Никой вече не чете поезия. Спряхме да мислим, много се обездушихме” – заявява девойката пред „ТРУД”.   Последната дума малко напомня на обезвъздушаване на спирачки, май я няма в речниците, но важна е загрижеността на момичето за душевността на нашия народ – седнало, какво ти седнало, от време на време и полягва, за да изпее по-убедително предсмъртните стихове на Вапцаров, писани часове преди разстрела, та да ни овъздуши.   Обезвъздушени от чутото обръщаме с плаха надежда, че нещо свястно може да се прочете поне на спортните страници – ето, Мондиалът започва, четири години сме го чакали!   Първата потресающа новина е че има „Дефицит на проститутки в Русия” (според „ТРУД”). Невинните обяви „Търси се помощничка на мениджър с трети размер гърди и добри познания на английски език” от 800 на брой през февруари в края на май станали вече 8000! И пак няма!   Слава Богу, новите технологии са насреща – „Отвориха публичен дом с роботи в Москва” – четем дни преди първия мач в „24 ЧАСА”. Роботите били с изкуствен интелект, изпълнявали всякакви желания, имали си имена и „решават един от най-старите проблеми в Русия – експлоатацията на жени” – твърди гордият им собственик.   Ако прочитът на всичко това ви е стресирал, опитайте да се преборите чрез техниката, препоръчана от „МОНИТОР”: „Винаги носете ластик на китката си и в стресове моменти го дърпайте”. С каква цел? Елементарно – „за да спрете кръговрата на негативните си мисли”!   А ако нямате ластик и детето не е край вас, може и да теглите една, но тихичко, че през тия тънки стени всичко се чува. Щом помага срещу студ и болка – сигурно помага и срещу вестници!", "date": "2018.06.18", "title": "Опъвайте ластика!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/383149-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BE%D1%84%D0%B8%D1%86%D0%B5%D1%80-%D0%BE%D1%82%D0%BA%D0%B0%D0%B7%D0%B2%D0%B0-%D0%B4%D0%B0-%D0%BF%D0%BE%D0%B4%D0%B0%D0%B4%D0%B5-%D1%80%D1%8A%D0%BA%D0%B0-%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D0%BA,-%D0%B4%D0%BE%D1%88%D1%8A%D0%BB-%D0%B4%D0%B0-%D0%B7%D0%B0%D0%BA%D1%80%D0%B8%D0%B5-%D0%BF%D0%BE%D0%B4%D0%B5%D0%BB%D0%B5%D0%BD%D0%B8%D0%B5%D1%82%D0%BE-%D0%BC%D1%83%E2%80%A6", "text": "“Желю идва да закрива поделението в Горна баня. Някой от групата служил ли е с полковника Рошкев,който е отказал да подаде ръка на предателя.”   Това е съвсем истински случай.   Действително в най-“демократичните” времена, когато властта на психо-десните бе всеобща и непоклатима, и тогава е имало достойни офицери и българи.   Този не се е поддал на политиците и тяхната разруха.     За срам на България, в момента има улица на името на Желю Желев, а няма улица на името на достойни офицери, служили на България. За самия Рошкев е още рано, защото все още е жив…  Хора, служили с него, в дискусията потвърждават, че е изключително почтен и горд човек…    ", "date": "2018.06.18", "title": "Български офицер отказва да подаде ръка на политик, дошъл да закрие поделението му…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/383150-%D0%B0%D0%BD%D0%B3%D0%B5%D0%BB%D0%BA%D0%BE%D0%B2%D0%B0-%D0%BF%D0%BB%D0%B0%D1%82%D0%B8%D0%BB%D0%B0-10-000-%D0%B4%D0%BE%D0%BB%D0%B0%D1%80%D0%B0-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%BB%D0%BE%D0%B1%D0%B8%D1%81%D1%82%D0%B8-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE%D1%82%D0%BE-%D0%BE%D1%82%D1%80%D0%B8%D1%87%D0%B0", "text": "  Министерството на туризма е наело лобистки фирми в САЩ, които са уреждали по имейл срещи с политици, фондации и медии за министър Ангелкова. Те са получили за услугите си минимум 10 000 долара. Министерството отрече категорично да е плащало на лобисти, въпреки публичните документи в официален американски сайт.   Български министри често посещават САЩ, но само Николина Ангелкова си е позволила такова разточителство за задачи, които обичайно се изпълняват от служители на българското посолство. За нейното работно посещение във Вашингтон през февруари т.г. българските данъкоплатци са се бръкнали допълнително с по 500 долара за имейл.   Толкова струват лобистките услуги на фирмите Glanz Inc. и Sanitas International, става ясно от документите, публикувани от Министерството на Правосъдието на САЩ. От отчет на Sanitas International за извършена дейност по Закона за чуждестранните агенти (FARA) се вижда и какво са свършили лобистите. Срещу сумата от 10 601 долара те са изпратили около 20 имейла и са провели една лична среща.   Министерството: Glanz? Никога!   От пресцентъра на Министерството на туризма отрекоха категорично да са сключвали договор за лобистки услуги с фирмата Glanz Inc., чието име фигурира в публикуваните документи. „По повод на постъпил въпрос, касаещ взаимоотношения между Министерството на туризма и компания Glanz Inc., правим следното уточнение: Министерството на туризма никога не е имало нито договорни отношения с цитираната компания, нито пък осъществява проучвания за възможна съвместна дейност, с лобистки характер“, гласи отговорът на ведомството.     „През 2017 г. Министерството на туризма проведе макар и сравнително скромна по мащаб, предвид бюджетните ограничения и обема на северноамериканския пазар, но въпреки това новаторска и успешна кампания на България като туристическа дестинация. Контрагент на министерството по проведената рекламна кампания е Corner Media.“   По-натам от подробния отговор става ясно, че на Corner Media са платени пари за рекламна кампания в САЩ за периода от 01.09 до 27.10.2017 г., тоест доста време преди визитата на Ангелкова. Сумата на договора не е известна.   Странни фантомни фирми   Документът, с който Glanz Inc. и Sanitas International оповестяват своето споразумение с Министерството на туризма на България е подписан от Кристофър Харвин от Sanitas International и Томас Фараси от Glanz, Inc.   Проверка във фирмените регистри обаче показва, че Glanz Inc. и Corner Media имат едни и същи собственици, а Corner Media всъщност е новото име на Glanz.tv. Компанията наистина афишира като дейност външна реклама, но никога не се е занимавала с лобизъм.  Повечето от телефоните на фирмите, посочени на уеб страниците им, както и в публичните бизнес директории, не са активни.   Базата на Glanz Inc. е в офшорния щат Делауеър, но свързани фирми с такива имена и едни и същи собственици, са регистрирани едновременно в няколко щата във виртуални офиси – пощенски кутии. Всички те са фантомни и неоткриваеми. В бизнес справочниците фирмите под шапката на Glanz афишират разнообразна дейност, варираща от разработки на иновационни графенни батерии до външна реклама.   Остава загадка как Министерството на туризма е успяло да установи бизнес-отношения с Corner Media през 2017 г, както и на какво основание през 2018 свързаната с нея фирма Glanz Inc. е провела лобистка кампания, след като Министерството категорично отрича дори да е проучвало възможността за такава, а и Glanz не се явява негов контрагент.   Незаконно лобиране за Унгария, България и Азербайджан   Sanitas International се е регистрирала като лобист на 7 март 2018. В същия ден и под същия формулярен номер 6530 са регистрирани четири лобистки договора на Sanitas International – с България, Унгария, Азербайджан и един с частната фирма Aeromax. Както регистрацията на Sanitas, така и четирите заявления са подадени в нарушение на закона, след като е изтекъл десетдневния срок от началото на лобистката дейност. Освен това в тях липсва и задължителната за оповестяване информация като сумата на договора.   В случая с България, дейностите са започнали на 15 февруари и са приключили на 28 февруари, а декларацията от Sanitas е подадена чак на 7 март, много след задължителния десетдневен срок. Лобистката операция в полза на правителството на Унгария е от началото на 2018 г. Заявлението е попълнено с голямо закъснение и също без да бъде указана сумата, която унгарците са платили за услугите на посредника BSI, пише Daily Beast. От публикувания документ се разбира, че унгарското посолство е платило за стратегически съвети и анализи 15 000 долара на Sanitas. Лобирането в полза на Азербайджан е проведено няколко дни преди да започне кампанията за Ангелкова. В тази дейност посредник на Sanitas е лобистката фирма BGR Group. Тарифата на лобистите за Ангелкова е съпоставима за десет дни, срещу 10 000 долара, а както се вижда свършеното е твърде малко. Министерството на туризма твърди, че фирмата Corner media, с която то е сключило рекламен договор през 2017 г., също е трябвало да го оповести по FARA. Такава декларация обаче изобщо не е подадена.   „На Оскарите съм“   Не става ясно колко от срещите, подготвени за министър Ангелкова, са се реализирали. Нейното посещение във Вашингтон беше представено като „двудневно работно“, а всички срещи, за които е съобщил пресцентъра на Министерството на туризма са от 22, 23 и 24 февруари.   Документирани са посещения във фондация Carnegy, фондация NED, Центъра за анализи на европейски политики, World Affairs Councils of America – WACA и няколко разговора с не особено известни политици. В отчета на лобистите от Sanitas International обаче е записана активно лобистко „ухажване“ на конгресмена Джо Уилсън, като на 26 февруари, вече след края на работната визита на Ангелкова, е проведена и лична среща с него. Няма данни Ангелкова да се е срещала с Уилсън през февруари. Няма данни и да се е прибирала в България след 24-и февруари. Следващата официална изява на министърката е от 7 март от Берлин.   Но в началото на март, тя бе засечена в Лос Анжелис на церемонията за връчването на наградите „Оскар“. Относно посещението на Ангелкова в Лос Анжелис от пресслужбата на министерството съобщиха, че то било „на лични разноски по покана на актрисата и продуцент Джизела Маренго“. На една от снимките от церемонията Ангелкова позира с Маренго, след което получи признание за стилен тоалет от лайфстайл изданията. Самата министърка не пропусна да се похвали в социалните мрежи като свърза личното си присъствие на гламурната церемония със служебната си мисия в САЩ.   Очевидно е обаче, че билетът за презокеанския полет не е платен като „лични разноски“ от Ангелкова. Тя пътува до Вашингтон и обратно в качеството си на служебно лице за работна среща, макар и с твърде спорна ползотворност, а и в крайна сметка ненужно оскъпена чрез лобисткия договор.  ", "date": "2018.06.18", "title": "Ангелкова платила 10 000 долара на американски лобисти. Министерството отрича"}
{"url": "http://www.classa.bg/%D1%81%D0%B2%D1%8F%D1%82/item/383140-%D0%BA%D0%B0%D0%BA-%D1%80%D1%83%D1%81%D0%B8%D1%8F-%D0%BD%D0%B0-%D0%BF%D1%83%D1%82%D0%B8%D0%BD-%D1%81%D0%B5-%D0%BF%D1%80%D0%B5%D0%B2%D1%8A%D1%80%D0%BD%D0%B0-%D0%B2-%D1%81%D1%81%D1%81%D1%80-%D0%BD%D0%B0-%D0%B1%D1%80%D0%B5%D0%B6%D0%BD%D0%B5%D0%B2", "text": "Световното първенство по футбол превърна Русия на Владимир Путин в СССР на Леонид Брежнев, твърди  в коментара си Константин Егерт. Ето защо:           Никога няма да забравя вкуса на онзи ягодов сок в пъстро пластмасово шише с капачка на винт. На шишето беше изписано \"Made in Finland\". Истинско чудо беше, че по онова време това произведение на гастрономическото изкуство можеше да се закупи във всеки магазин на улица \"Малая Бронная\" в Москва, където живееше моето семейство.   Годината е 1980. В Москва се провеждат Летните олимпийски игри. Столицата на СССР е изолирана от целия свят. В сила е негласна забрана за командировки и отпуска в Москва. По време на \"световния празник на спорта\" проститутките, валутните спекуланти и другите личности, нарушаващи хармоничния образ на \"страната на победилия социализъм\" са изселени принудително на 100 километра от Москва. Милицията от целия Съветски съюз е изпратена в столицата, за да поддържа идеален ред. И най-важното: в магазините има предостатъчно финландски ягодов сок и финландски колбаси, за да не си помислят чуждестранните гости, че в Съветския съюз няма достатъчно храна, както съобщаваше навремето \"лъжливата буржоазна преса\". Вносът от независима Финландия трябваше да запълни тази пропагандна празнина.     Евреите, Сахаров и \"профилактиката\"   Хората, които сега управляват Русия, бяха около 30-годишни по времето на \"Брежневската Олимпиада\". Всички те - млади капитани и майори от КГБ и епохата на застоя - се занимаваха тогава с \"профилактиката\" на дисидентите, препечатващи \"Архипелаг Гулаг\", с евреите, които настояваха за правото си да напуснат СССР, и с активистите от московската Хелзинкска група, следяща за (нe)спазването на човешките права в страната. \"Гражданино Иванов, не се показвайте на улицата през тези две-три седмици. Така е по-добре за Вас и за семейството Ви! Ако пък решите да се изправите някъде с плакат, се сърдете на сeбе си!\"; \"Гражданко Розберг, не ходете в холандското посолство в отдела, който представлява интересите на Израел. Чужденците могат да Ви видят и да започнат да разпитват за напускането на СССР. А това сега не ни е нужно. Нали все някога Вие искате да емигрирате? Помогнете ни сега, пък ние може в бъдеще да не ви се бъркаме в работите.\"   Властите затваряха или депортираха най-непокорните. Изселиха носителя на Нобелова награда за мир Андрей Сахаров и жена му в град Горки (Нижни Новгород), който тогава беше затворен за чужденци.   1980 и 2018 - открийте разликите!   Сега историята се повтаря. Полицията изиска подписи от активистите и най-вече от поддръжниците на Алексей Навални, че няма да \"нарушават реда по време на Световното първенство\". Самият Навални на излизане от следствения изолатор (в който прекара 30 дни) приветства в профила си в Инстаграм големия евроремонт на затворите. И гостите на Световното първенство трябвало да бъдат потресени от нивото на услугите в руските следствени изолатори, с които не можели да се сравняват дори най-хуманните скандинавски държави. По данни на опозиционера, в \"местата за изтърпяване на наказанията\" били инсталирани големи екрани, на които затворниците можели да следят мачовете. Затворническият стол бил превърнат в ресторант, където можело да си поръчаш не само обичайното свинско шишче, но и овче месо за мюсюлманите.   По-нерадостни новини пристигат от Московския държавен университет. Там инициативна група, протестираща срещу създаването на специална зона за феновете в защитен природен парк, обвинява ръководството на университета начело с ректора в корупция, \"срастване\" с полицията и с \"командированите\" сътрудници на тайните служби. По думите на активистите, силоваците преследвали неудобните студенти и преподаватели.   Обвиненията в корупция са едно от нещата, които отличават 2018 от 1980 година. Както и соковете и колбасите, които бяха по магазините и преди началото на тазгодишното Световно първенство. Методите на властите обаче изобщо не са се променили. И днес налице е същата комбинация от целенасочени репресии, заплахи, присъди и затваряне на собствените граждани в потемкински села. А днес дори и в потемкински следствени изолатори.   Както през 1980, така и сега чужденецът е най-важният човек, колкото и навремето вестник \"Правда\" и информационната емисия \"Время\" да говореха за патриотизъм. Западните страни не бойкотират Световното първенство по футбол, както навремето Олимпиадата, след като Брежнев нахлу с войски в Афганистан. Вярно, че на откриването на Световното първенство не присъстваха висши представители на ЕС и САЩ, но в замяна на това вече пристигнаха всички отбори. А това, разбира се, е важно. Всичко останало на пръв поглед е непроменено.   Кремълските реставратори   Застаряващото руско ръководство се превърна в клуб на реставраторите. Те старателно реконструират образите на своята младост. В съвременна Русия вече е построен онзи \"СССР-light\", за който мечтаеха тогавашните обитатели на Кремъл и Лубянка преди 40 години - без партийни събрания, но с идеология, с изобилие от стоки, но без свобода, с възможност за пътуване зад граница, но без \"чуждопоклоничество\" към Запада. И най-важното: с такива възможности за лично обогатяване, за каквито Брежнев, Суслов и другите старци от Политбюро дори не са могли и да мечтаят.   Излетелият над стадиона Лужники талисман на Световното първенство по футбол \"Миша\" помаха с ръка не само на Олимпийските игри, но и на Съветския съюз, който изчезна 11 години след Олимпиадата. Путинова Русия обаче ще си отиде по друг начин - не като Съветския съюз. Защото игрите на реставраторите се различават толкова от сегашната история, колкото китайски от швейцарски \"Ролекс\". \"СССР-light\" няма да просъществува дълго. А засега: Добре дошли в 1980 година! Някой да иска още една чаша финландски сок?", "date": "2018.06.18", "title": "Как Русия на Путин се превърна в СССР на Брежнев"}
{"url": "http://www.classa.bg/%D1%81%D0%B2%D1%8F%D1%82/item/383141-%D1%81%D0%B5%D0%B2%D0%B5%D1%80%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B2%D0%B5%D1%87%D0%B5-%D0%B5-%D1%84%D0%B0%D0%BA%D1%82-%D0%BD%D0%B5-%D1%81%D1%8A%D0%B2%D1%81%D0%B5%D0%BC", "text": "В неделя сутринта бе подписан договорът за името \"Северна Македония\" - на фона на сериозно напрежение в Гърция и Македония. Докато обаче новото име стане официално, договорът трябва да премине  още няколко препятствия.           В неделя сутринта, 17 юни, в малкото гръцко селце Псарадес на Преспанското езеро бе подписан договорът за разрешаване на македонско-гръцкия спор за името и за стратегическо партньорство между правителствата на Република Македония и Република Гърция. За втората част от официалната среща на двете делегации - в Отешево от македонската страна - премиерите Алексис Ципрас и Зоран Заев прекосиха езерото с лодки. За церемонията в Псарадес и в Отешево пристигнаха върховният представител на ЕС за външната политика и сигурността Федерика Могерини, еврокомисарят Йоханес Хан и зам.-генералният секретар на ООН Розмари ди Карло. 70% от гърците не искат Северна Македония     Зоран Заев и Алексис Ципрас при подписването на договора   Този договор се чака над четвърт век, но бе подписан на фона на сериозно напрежение както в Гърция, така и в Македония. И в двете страни подписването бе съпроводено от протести. За мнозина гърци този договор е \"национално предателство\". Според последните проучвания, публикувани в гръцките медии, 70% от гърците са против името Северна Македония. Според коментарите, това ще срине доверието в управляващата \"Сириза\". Във връзка с подписването на договора опозиционната партия в Гърция \"Нова демокрация\" внесе вот на недоверие към правителството на Ципрас, който обаче беше неуспешен. Същевременно македонският президент Георге Иванов не възнамерява да подпише документа след евентуалната му ратификация в македонския парламент, тъй като, според него, той предвижда промени в конституцията и име за всеобща употреба. Премиерът на Македония Зоран Заев обаче е твърдо убеден, че договорът ще донесе само ползи за двете страни и целия регион.   Подписаният договор най-вероятно ще бъде внесен на правителствено заседание в понеделник сутринта, а до средата на следващата седмица и в парламента в Скопие. Преди да получи зелена светлина на пленарно заседание, договорът ще трябва да мине и през парламентарната комисия за външна политика, председателствана от ВМРО-ДПМНЕ. След ратификация в парламента договорът трябва да бъде подписан от президента Георге Иванов. Над четвърт век спорове   Спорът за името се води от над 25 години. След разпадането на Югославия през 1991 година малката страна на север от Гърция обяви независимостта си под името \"Република Македония\". Гърция не признава това име, защото се опасява от териториални претенции към едноименната гръцка провинция. Дълго време различните гръцки правителства отхвърляха всяко компромисно име, което съдържаше прилагателното \"македонски\" под каквато и да е форма. Все пак през 1995 година двете страни постигнаха временно споразумение, според което Атина призна съседната държава под името \"Бивша югославска република Македония\". Скептиците в Гърция не искат да използват и това име и предпочитат да говорят за \"скопска държава\".", "date": "2018.06.18", "title": "\"Северна Македония\" вече е факт? Не съвсем."}
{"url": "http://www.classa.bg/%D1%81%D0%B2%D1%8F%D1%82/item/383142-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%BA%D1%83%D0%BF%D0%B0-%D0%BD%D0%B0-%D1%84%D0%B8%D1%84%D0%B0-2018-%E2%80%93-%D1%82%D1%83%D1%80%D0%BD%D0%B8%D1%80-%D1%81-%D0%BC%D0%BD%D0%BE%D0%B3%D0%BE-%D0%B2%D1%8A%D0%B7%D0%BC%D0%BE%D0%B6%D0%BD%D0%BE%D1%81%D1%82%D0%B8-%D0%B7%D0%B0-%D1%84%D0%B5%D0%BD%D0%BE%D0%B2%D0%B5%D1%82%D0%B5-%D0%BD%D0%B0-%D1%81%D0%BF%D0%BE%D1%80%D1%82%D0%BD%D0%B8%D1%82%D0%B5-%D0%B7%D0%B0%D0%BB%D0%BE%D0%B7%D0%B8", "text": "Световното първенство по футбол е едно от най-значимите спортни състезания. Състои се само веднъж на четири години и всички фенове на най-популярния спорт в света го очакват с вълнение.   тази година се провежда в Русия между 14 юни и 15 юли. Феновете на футбола по света очакват да видят 32 от най-добрите национални отбора в битка за трофея. Последният път Германия спечели титлата, след като се наложи над домакина Бразилия със 7:1 в полуфиналите и след това си осигури победа след класическия резултат 1:0 срещу Аржентина. Трябва да отбележим, че никой не очакваше Германия да победи Бразилия по такъв убедителен начин и най-вероятно затова мачът привлече толкова много внимание по цял свят. Тазгодишната световна купа по футбол в Русия може също да предложи изненади и да даде страхотни възможности за феновете на спортните залози по света.  Ще е интересно да видим какво ще стане. Независимо дали ви харесва или не, със сигурност е вярно, че има силна връзка между спорт и хазарт, и това са спортните залози. Особено във футбола. Според статия на   само във Великобритания над 1 млрд. паунда са били заложени по време на миналото световно първенство. Очаква се тази година цифрите да са още по-големи.  Със сигурност всички срещите на всички букмейкъри по света ще се погрижат феновете да имат възможност да залагат на всеки възможен изход от отделните мачове или от турнира като цяло.  Ако вие сте решили да залагате, препоръчително е да се възползвате от богатата селекция промоции и бонуси, които предлагат букмейкърите. Има стотици хазартни оператори по света и всички те се борят за вниманието на хората, които искат да залагат. Това си личи много ясно в света на онлайн хазарта. Онлайн букмейкърите предлагат безплатни залози, а онлайн казината създават всякакви видове нови бонуси за да привлекат вниманието на ентусиаститеи те да залагат на даден сайт вместо при конкуренцията. Разбира се, тези бонуси и промоции обикновено се правят така, че букмейкърите и онлайн казината да печелят, но е хубаво да се възползвате от тях, ако все пак сте решили да играете и имате възможност. Тук можете да откриете  с най-новите казино бонуси в България и да се възползвате от тях. Просто се уверете, че сте прочели внимателно условията и правилата. Бонусите и промоциите, за които споменахме по-горе, са стандартни оферти на казината и букмейкърите, които се предлагат постоянно в една или друга форма. При събитие като Световното първенство по футбол обаче, компаниите за спортни залози предлагат още по-добри оферти за максимално увеличаване на приходите, използвайки вълнението около турнира. • Пари обратно при дузпи – ако заложите за победител в турнира и \"вашият\" отбор отпадне при дузпи, залогът ще ви бъде възстановен. Още по-хубавото е, че тази промоция се предлага дори и по време на турнира, така че можете да заложите на победителя непосредствено преди финалите и да се възползвате от офертата. • Ранни изплащания - заложете на победител от който и да е мач и ако избраният от вас отбор води с два гола в даден момент от мача, вашият залог автоматично ще стане печеливш. • Нулево равенство: отменен залог - ако даден мач завърши с равен резултат 0:0 след 90 минути, всички губещи залози за точния резултат, резултата на полувремето/редовното време и голмайсторите ще бъдат възстановени. • Първи голмайстор – заложете на това кой играч ще вкара първия гол в мача и ще спечелите, ако избраният играч действително вкара. Не е необходимо да е първи. Тези залози се уреждат с коефициент от 1/3, така че няма да спечелите пълната сума, но все пак са някакви пари отгоре. Най-интересната от тези промоции определено е първата, \"Пари обратно при дузпи\". Мачовете в Мондиала обикновено са стегнати и с малко голове, така че вероятността да няма победител след 90 минути е голяма, което също така увеличава възможността мачът да се реши чрез дузпи. ", "date": "2018.06.18", "title": "Световна купа на ФИФА 2018 – турнир с много възможности за феновете на спортните залози"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383133-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-18-%D1%8E%D0%BD%D0%B8", "text": "ОВЕН ( 21 март - 20 април ) Очаквайте, не просто събития, а истински сензации в живота. Може да създадете силна и хармонична връзка с човек, когото отдавна виждате като свой спътник в живота. Късмет, ще имате на път, ако тръгнете рано сутринта. Необвързаните трябва да бъдат по-взискателни в интимните си отношения. В противен случай, няма да може да избегнете интригите . ТЕЛЕЦ ( 21 април - 21 май )  Днес, ще бъдете толкова добродушни и искрени, че други ще ви сметнат за Робин Худ. Опитайте се да наблегнете на изпълнението на непосредствените си задължения на работното място. Ако някой се опита да ви включи в интрига, е по-добре да се отдръпнете. Дори незначително изкушение, може да бъде катастрофално за отношенията с избраника. БЛИЗНАЦИ ( 22 май - 21 Юни ) Днес трябва да сте старателни и прилежни, като ученици. Колкото по-уверено се заемете с всичко ново и обещаващо, толкова по-бързо ще напреднете в кариерата. Възможна е любов от пръв поглед, която ще се случи далеч от дома. Отдавна сте мечтали за подобна среща, че днес няма да повярвате на това което се случва.   РАК ( 22 юни - 23 юли ) Очаква ви успешен ден, ако не започнете да подозирате всички наоколо в лъжи и измама. Не прехвърляйте финансовите си проблеми на други хора. Вие сами може да си върнете това, което сте разпилели на вятъра по време на развлечения с приятели. Щастие чака онези, които неотдавна са сключили брак. Възможно е скоро да станете родители! ЛЪВ ( 24 юли - 23 август ) Днес е препоръчително да избягвате съмнителни операции свързани с пари. Но ако имате загуби, те едва ли ще са значителни, така че не се притеснявайте. Има възможност да се запознаете с лице, коетоще ви хареса. Дългосрочни планове не трябва да изграждате, но може да си помечтаете. Основното нещо е, ако се потопите във фантазии, не го правете по време на работа. ДЕВА ( 24-ти август - 23 септември ) Креативните от вас, ще се впуснат в проекти, които в близко бъдеще ще ги направят известни и успешни. Лесно може да се измамите в любимия човек, така че не правете предположения за това, което за сега е само фантазия. Ако имате желана цел в професията, тогава трябва да я постигнете. Между другото, стар приятел ще ви помогне. ВЕЗНИ( 24 септември - 23 октомври) Откажете се от тежките и сложни задачи, особено ако силата и енергията не са ви достатъчни. За да постигнете велики неща, трябва да натрупате опит. Едно събитие, ще ви отвори очите за някои неща, които не сте забелязвали преди. Оказва се, че ръководите процесите прекрасно, ако никой не ви дава инструкции от горе.   СКОРПИОН ( 24 октомври - 22 Ноември ) Ще събирате плодовете на упоритата си работа. Вашата естествена целеустременост, ще ви помогне да решите много проблеми, както и да привлечете интересни личности. Ако сте се скарали с някого, трябва да направите първите стъпки към сдобряване. В любовта, приятел ще ви помогне, като по ваша молба, ще предаде нещо.   СТРЕЛЕЦ ( 23 Ноември - 21 Декември ) Вгледайте се добре в човека, когото наричате \"любим\". Може би не трябва да бързате с предложението за брак? Проверка на силата на чувствата, на никого не е попречила. Просто не правете сцени на ревност. Вечерта, ако ви предложат нова работа, не е нужно да отказвате. КОЗИРОГ (22 Декември - 20 януари ) Ще искате да оставите на заден план всичко, което някога е било приоритетно. Причината за това поведение е елементарна-мързел и апатия. Кога за последен път сте почивали и отделяли време за себе си? В любовта, ще се държите твърде независимо. Внимавайте, само избраникът ви да не сметне, че това е отчуждение и безразличие.  ВОДОЛЕЙ ( 21 януари -  19  февруари ) Възможно е леко неясно положение на работното място. От една страна, всички ви уважават и ценят, от друга - всички зад гърба ви обсъждат личния ви живот. Поради невниманието си във финансите, може да попаднете в кризисна ситуация. Но вечерта, ще берете плодовете от всичко, за което преди време сте положили максимални усилия.   РИБИ ( 20 февруари - 20 март ) Трябва да оставите на заден план, своята гордост и свободолюбие. Ако искате да укрепите отношенията си с любимия човек, такова поведение е неподходящо. На работния фронт всичко, ще е наистина войнствено. Но, новите задачи, ще ви изглеждат толкова леки и лесни. Въпреки, че да получи за тях твърде бързо пари, не разчитайте.", "date": "2018.06.18", "title": "Дневен хороскоп 18 юни"}
{"url": "http://www.classa.bg/%D1%81%D0%B2%D1%8F%D1%82/item/383134-%D0%BF%D1%80%D0%B8%D1%8F%D1%82%D0%B5%D0%BB%D0%B8%D1%82%D0%B5-%D0%BD%D0%B5-%D1%81%D0%B5-%D1%88%D0%BF%D0%B8%D0%BE%D0%BD%D0%B8%D1%80%D0%B0%D1%82", "text": "3 ноември 1999 г., сряда, някъде в Германия. В 12:05 ч. името на австрийско индустриално предприятие е добавено в електронния архив заедно номера на факса в централата му. Става дума за производител на стомана с централа във Виена, международно активна компания, с богати традиции.   Само една секунда по-късно са включени още четири абоната от провинция Долна Австрия, сред които два номера на факс. Единият - в Баден край Виена - принадлежи на австрийското подразределение на германско-американска фирма, специализирана в комуникационните технологии. Другият номер е в района на Винер Нойщат и е собственост на австрийско средно предприятие, което произвежда моторизирана техника и я изнася в Малайзия   Всяка секунда системата регистрира нови и нови абонати. И не става дума само за частни фирми. Сред тях са и телефоните на австрийското федерално канцлерство, Вътрешното министерство, Министерството на икономиката, Стопанската камара на Австрия .   За две минути са записани общо 442 нови абоната - предимно с факс-машини и по-рядко от стационарни номера. И това е само началото.       Описаната процедура в Германия е продължила да функционира до 2006 г. Електронният регистър включва все повече нови имена, телефони, факс- и мобилни номера, а от 2002 г. вече има и мейл-адреси. Към края на съществуването си има около 2000 отделни единици, подлежащи на следене.   Тези \"селектори\" или комуникационни единици са част от нещо по-голямо. Представляват елемент от база със секретни данни, с които се оказва, че разполагат австрийското списание Profil и вестник Der Standard.   Данните произлизат от ядрото на Германската федерална разузнавателна служба (BND) и разказва една непозната досега история - външното разузнаване на Германия систематично е следяло телекомуникациите на безбройни обекти в Австрия около края на 90-те години.   Австрийският канцлер Себастиан Курц и президентът Александер Ван дер Белен осъдиха остро намесата на германските служби за сигурност след публикуването на разследването.    \"Шпионажът между приятелски държави е не само необичаен и нежелан, но е и неприемлива практика. Взаимното доверие трябва да бъде възстановено\", каза президентът на Австрия в изявление пред медиите, в което подчерта, че сигурността на личното пространство е фундаментален приоритет за него.   \"Мащабът на наблюдението е бил ненормален\", коментира Курц. Той призова Германия да обяви кой и колко дълго е бил следен, както и да даде гаранции, че тези мерки вече не се прилагат.   Курц поиска всички данни, които са събирани в Австрия, да бъдат изтрити. Той посочи, че Германия е дала сигнал за готовност да реши този проблем в сътрудничество с Виена още от 2014 г. \"Това не е само надежда, но и очакване\", каза канцлерът.   В архивите на BND се намират два абоната от Сектор 4 на австрийското правителство, в който се координира \"Източното сътрудничество\" на Австрия (комуникацията със страните от бившия соц-блок, включително България). Следени са мейлите на бивша сътрудничка на Външното министерство, която между другото е отговаряла за програмата за развитие с Пакистан. Следени са още шест стационарни и факсови номера в МВнР, шест номера в Министерството на отбраната, четири - във Вътрешното министерство; два - в Министерството на икономиката; още един - в Министерството за регионалното развитие. Един от следените мейли принадлежи на служител на Криминалната полиция, отговарящ за борбата с прането на пари. Наблюдавани са и близо 40 абоната от Стопанската камара на Австрия - преди всичко мейлите на организацията за външна търговия.   Подслушвани са Техническите университети в Грац и Виена, Федералната служба за бежанците, множество джамии в столицата, Ислямското вероизповедания в Австрия, мюсюлмански съюзи, неправителствени организации.    Очите и ушите на BND са насочени и към дипломатическите представителства и международните организации, базирани във Виена. Данните обхващат над 200 връзки в 75 посолства, сред които САЩ, Иран, Ирак, Пакистан, Либия, Израел, Афганистан, Северна Корея; два номера принадлежат на турския военен аташе; дузина от следените абонати са от ОПЕК, над 20 - от ОССЕ, 180 - от Международната агенция за атомна енергия MAAE. Следени са и 128 контакта от ООН - от бюрото за борба с наркотиците и престъпността, от организацията за индустриалното развитие, от Космическата агенция.   Към този списък се добавят и десетки фирми с централи в Австрия, множество оръжейни компании като Хиртенбергер и Щайер-Манлихер; Банк Австрия; Централата на Райфайзен; австриската Национална банка; Фьосталпине, производителят на целулозни влакна Ленцинг, създателят на машини за противопожарна безопасност Розенбауер, редица спедиторски и посреднически фирми, предимно от сферата на биотехнологиите, дървопреработатването, машинното производство, всички те - успешни износители на продукция.   В един момент списъкът на BND започва да включва и безбройни мобилни номера, които са вписани на неизвестни лица, за които са използвани за разследвания, свързани с тероризъм и финансиране на терористична дейност, организирана престъпност или пране на пари. Това се разбира от шифрите, които са вписвани до тях.   Сред наблюдаваните е дори една медийна компания - Австрийската информационна агенция (APA), по-точно Външнополитическата редакция е била контролирана от BND през факс-номер.    Повече от половината от близо 2000 абоната са регистрирани с факс номера или съответните TSI-идентификатори на машините. Това не е изненадващо, доколкото телефакъст все още беше важен комуникационен инструмент в края на 90-те години.   Фактът, че западните служби за сигурност наблюдават потоци от информация в огромни размери, беше публично потвърден по време на случая с Едуард Сноудън. Този казус, на свой ред, сложи началото на разследването срещу германската федерална разузнавателна служба BND, след като стана ясно, че и тя е била част от глобалния шпионски съюз. BND е подслушвало в полза на американците, но и за свои собствени цели - и то приятелски държави и техни предприятия, европейски институции, правителствени ръководители, НПО-та.   Разследването на Profil и Standard разкрива методите, по които е събирана информацията от съседна Австрия. Следени са абонати по имена, номера, идентификатори на устройства, мейл-адреси, като чрез шпионски софтуер се сканира и автоматично се пресява информация по предварително определени ключови думи.   Още през 1996 г. германското вътрешно министерство трябваше да признае, че BND е в състояние да филтрира и да анализира телекомуникационни данни от чужбина (по това време ставаше дума само за стационарни телефони, факс и телекс).   Данните, получени от двете австрийски медии, идват от германски източник и са потвърдени като автентични от много страни, включително о тлице, което е имало достъп до списъците със \"селектори\" на германското външно разузнаване.    От централата на BND отказват да коментират случая, като заявяват пред Profil, че \"службата отговаря за оперативните аспекти на своята работа само пред федералното правителство и на компетентните комисии от германския Бундестаг\".   Фактът, че Австрия е една от целите на външното разузнаване в BND, е известен отдавна. Още през 2015 г. първите доклади на германската анкетна комисия показват, че Вътрешното министерство във Виена е било \"слушано\" от BND. Тогавашният австрийски министър Йохана Микл-Лайтнер подаде сигнал до прокуратурата, но разследването по подозрения в шпионаж потънаха в пясъка.   Новото разследване обаче за първи път показва каква е била целта на подслушването на отделните обекти. Срещу дадените абонати са вписани съкращения:  TER е за \"тероризъм\", WPR - за \"производство на оръжие\"; OKI - организирана престъпност; GW - пране на пари . Отделни абонати, като посолствата на САЩ, Канада, Австралия или Израел във Виена, са маркирани като SP - \"ограничителна бележка\". Това означава, че трябва да се предотвратява попадането на неправилен материал, който приятелските служби не трябва да виждат.   Колко данни са изтекли през годините от Австрия към BND и какво се е случило вследствие на прихващането им, не става ясно от наличния материал. Ако се има предвид данните за работата на NSA, германците вероятно са събирали метаданни (т.е. не конкретното съдържание на разговорите, смс-ите или факсовете, а преди всичко кой, кога, на кого и колко често се е обаждал). Впоследствие тези метаданни са вкарвани във вътрешната система на BND за анализ на разузнавателна информация (VeraS).   Прави впечатление, че австрийските телекомуникационни елементи в системата на BND са донякъде много прецизни, а в някои случаи - доста неспецифични. В много случаи не са въвеждани никакви конкретни имена на наблюдавани лица, а просто телефонната централа на дадена институция или организация, или номера на централния факс. Трудно е да се разбере или да се реконструира логиката, по която BND е следяла дадените обекти в толкова продължителен период от време.   За сметка на това са изключително подробно описани контактите в Международната агенция за ядрена енергетика, в която са следени близо 200 канала за комуникация, от които 39 мобилни телефона.    Следенето е насоечено директно върху службата и сътрудниците в бюрото във Виена. Виждате се имената на финландец, британец и японка, които по това време са разследвали случая на пакистанеца Абдул Кадир Кан, известен като \"бащата на пакистанската атомна бомба\".   В списъка не се откриват имената на австрийски политици или партии. Това обаче не означава, че комуникацията им не е била следена - BND ползва множество подобни списъци със \"селектори\".", "date": "2018.06.18", "title": "\"Приятелите не се шпионират\""}
{"url": "http://www.classa.bg/%D1%81%D0%B2%D1%8F%D1%82/item/383135-%D0%B4%D0%BE-%D0%BA%D1%80%D0%B0%D1%8F-%D0%BD%D0%B0-%D1%81%D0%B5%D0%B4%D0%BC%D0%B8%D1%86%D0%B0%D1%82%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BC%D0%BE%D0%B6%D0%B5-%D0%B4%D0%B0-%D0%B8%D0%BC%D0%B0-%D0%BD%D0%BE%D0%B2-%D0%BA%D0%B0%D0%BD%D1%86%D0%BB%D0%B5%D1%80", "text": "До края на седмицата Германия може да има нов канцлер.    Това заяви в интервю за Би Би Си депутатът от Християндемократическия съюз Кай Виттакер.    Политическата криза в Германия се задълбочи и в понеделник ще стане ясно дали коалицията между ХДС на Ангела Меркел и баварския ХСС може да се задържи, пише “Епицентър”.   Двете партии спорят за това как Германия трябва да реши проблема с прииждащи бежанци на границата. Министърът на вътрешните работи Хорст Зеехофер заплаши, че ще действа на своя глава без разрешението на правителството и ще затвори границите за бежанци, които са регистрирани в други европейски държави.     Зеехофер е дал срок на Меркел до този понеделник да приеме плана му. Според вестник „Ди Велт ам зонтаг“ той е заявил пред свои съпартийци: „Не мога повече да работя с тази жена“. В същото време пред други медии пък обяви, че никой няма интерес да сваля точно сега канцлера Меркел. Въпреки това, ако той се наложи, най-вероятно Меркел ще трябва да поиска да се гласува вот на доверие към управлението й в Бундестага.   Канцлерката отхвърля плана на Зеехофер за отблъскване на бежанците от германските граници обратно в другите европейски държави и настоява за общо европейско решение.   Меркел свиква спешна среща на върха на ЕС, която да се проведе преди насрочената за 28 юни. На нея трябва да се обсъдят само проблемите с бежанците и засега участие са заявили Италия, Гърция и Австрия. Все още не е ясно дали страните от Балканския път, сред които и България, ще участват в тази среща, чиято цел е да се намери общо решение на бежанския проблем.  ", "date": "2018.06.18", "title": "До края на седмицата Германия може да има нов канцлер"}
{"url": "http://www.classa.bg/%D1%81%D0%B2%D1%8F%D1%82/item/383136-%D0%B8%D1%81%D1%82%D0%B8%D0%BD%D1%81%D0%BA%D0%B0%D1%82%D0%B0-%D0%B0%D0%BC%D0%B5%D1%80%D0%B8%D0%BA%D0%B0-21,5-%D0%B1%D0%B5%D0%B7%D1%80%D0%B0%D0%B1%D0%BE%D1%82%D0%B8%D1%86%D0%B0,-10-%D0%B3%D0%BE%D0%B4%D0%B8%D1%88%D0%BD%D0%B0-%D0%B8%D0%BD%D1%84%D0%BB%D0%B0%D1%86%D0%B8%D1%8F-%D0%B8-%D0%BE%D1%82%D1%80%D0%B8%D1%86%D0%B0%D1%82%D0%B5%D0%BB%D0%B5%D0%BD-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8-%D1%80%D0%B0%D1%81%D1%82%D0%B5%D0%B6", "text": "Цифрите са следните:     …Така че, моля ви се, не вярвайте на официалната пропаганда…   Да, ние определено се надяваме, че нещата ще отиват към по-добро, но истината е, че тези неща не са никак добри за американската икономика от много, много дълго време…     21,5% действителна безработица /спрямо 3,8% “официална”, уж най-ниската за последното столетие/ – 102 милиона американци в трудоспособна възраст нямат постоянна или никаква работа;   10% инфлация на годишна база спрямо 3% “официална”;   0% икономически растеж от 2000 г. насам;   0% ръст на средните заплати от 2000 г. насам   Цялата статия, ", "date": "2018.06.18", "title": "Истинската Америка: 21,5% безработица, 10% годишна инфлация и отрицателен икономически растеж"}
{"url": "http://www.classa.bg/%D1%81%D0%B2%D1%8F%D1%82/item/383137-%D1%8E%D0%B2%D0%B0%D0%BB-%D0%BD%D0%BE%D0%B0-%D1%85%D0%B0%D1%80%D0%B0%D1%80%D0%B8-%D0%BD%D0%B5-%D1%81%D0%B8-%D0%B8%D0%B3%D1%80%D0%B0%D0%B5-%D0%BD%D0%B0-%D0%BF%D1%80%D0%BE%D1%80%D0%BE%D1%87%D0%B5%D1%81%D1%82%D0%B2%D0%B0,-%D0%B7%D0%B0%D0%B4%D0%B0%D0%B2%D0%B0-%D0%B2%D1%8A%D0%BF%D1%80%D0%BE%D1%81%D0%B8", "text": "  Намират му кусури заради привидния парадоксален максимализъм, но внушенията му са точни. Знаем го от „SAPIENS. Кратка история на човечеството”. Макроистория. Сега наднича напред, но не по-малко ценно е, че интерпретира станалото до тук като причина за бъдещето.     Какво се задава – ще го кажат биотехнологиите и изкуственият интелект. Как те ще променят човека и обществото? Доминиращата доктрина на либерализма е осъдена при всички възможни сценарии.   Какво ще я замени – технохуманизъм? Датизъм? „Датизмът твърди, че Вселената се състои от информационни потоци и стойността на всяко явление или субект се определя от неговия принос за обработването на информацията.” Датизмът е вече тук. Води началото си от информатиката и биологията. Новата религия. Застрашава пряко формите на властта и сигурността…   Ноа Харари не си играе на пророчество. Задава въпроси: „Ако погледнем на живота в наистина дългосрочна перспектива, всички проблеми и промени ще бъдат засенчени от три взаимносвързани процеса: 1. Науката все повече се обединява около една всеобхватна догма, според която организмите са алгоритми, а животът – обработка на данни. 2.Интелектът се откъсва от съзнанието. 3. Несъзнателни, но високоинтелигентни алгоритми може би скоро ще ни познават по-добре, отколкото ние сами се познаваме.   Тези три процеса повдигат три важни въпроса, които, надявам се, ще останат в съзнанието ви дълго след като сте прочели тази книга: 1. Наистина ли организмите са просто алгоритми, а животът – просто обработка на данни? 2. Кое е по-ценно – интелектът или съзнанието? 3. Какво ще се случи с обществото, политиката и ежедневния живот, когато несъзнателни, но високоинтелигентни алгоритми ни познават по-добре, отколкото ние сами се познаваме?”", "date": "2018.06.18", "title": "Ювал Ноа Харари не си играе на пророчества, задава въпроси"}
{"url": "http://www.classa.bg/%D1%81%D0%B2%D1%8F%D1%82/item/383138-%D1%82%D0%B0%D0%BA%D0%B0-%D0%B5%D1%81-%D0%BD%D1%8F%D0%BC%D0%B0-%D0%B4%D0%B0-%D0%BE%D1%86%D0%B5%D0%BB%D0%B5%D0%B5", "text": "Всички в ЕС мислят първо за себе си. Така обаче Общността не може да оцелее. Ако скоро европейците не вземат насериозно принципа на солидарност, скоро ще настъпи краят на ЕС. Коментар на Макс Хофман.           \"Зимата наближава!\" - тази реплика често се повтаря в сериала \"Игра на тронове\". Една дълга, мразовита зима, която съсипва благосъстоянието и всичко постигнато дотук. В Европейския съюз мразовитите ветрове също се усилват. И те идват от всички посоки.   В миграционната криза досега силните повеи идваха предимно от Изток. От Унгария, Полша, Чехия. Сега обаче се надигат бурни ветрове и от италианския Юг. Те носят със себе си заплахата за края на ЕС в досегашния му вид, защото поставят под въпрос основния принцип на солидарността.   Популизъм=егоизъм   \"Надявам се от цялото си сърце, че Франция и Италия ще работят ръка за ръка за нови европейски решения на миграционната криза и на еврокризата\", заяви френският президент Еманюел Макрон в петък в Париж, а неговият гост - италианският премиер Конте - само кимна в знак на съгласие. Те обаче имат съвсем различни позиции. Макрон залага на солидарността - дори когато не претворява всичките си думи в дела. Конте пък е премиер на едно популистко правителство, а популизмът означава най-вече едно: егоизъм.   Политици като Льо Пен, Фараж, Орбан или Гауланд постоянно внушават на избирателите си, че са в неравностойно положение: било то спрямо по-богатите, спрямо други страни и най-вече - спрямо мигрантите. Зад всичките тези изпълнени с омраза дискурси винаги се крие онова \"аз, аз, аз\", което познаваме от четиригодишните деца в детската градина. Когато обаче всичко се върти около това \"аз\", \"ние\" остава на заден план. И това означава едно: краят на ЕС.   Преди две години вече преживяхме един провал: резултатите от референдума за Брекзита. Във Великобритания междувременно дори красноречиви политици като Фараж трудно могат да обяснят на хората в Обединеното кралство защо след излизането им от ЕС ще живеят по-добре, отколкото като част от Общността. Въпреки това много избиратели намусено се прикриват зад това \"аз\" и твърдят, че Брекзитът бил правилното решение.   Когато толкова много ирационалност сред народа се сблъска с толкова малко компетентност сред (популистките) политици, краят на ЕС е програмиран. В Италия народът гласува все по-голямо доверие на дяснопопулистката \"Северна лига\". А какво е сторил нейният председател Матео Салвини за това? Той фантазираше, подстрекаваше и крещеше. Ако това са новите атрибути на успешните политици, тогава трябва да си кажем: \"Сбогом, Европа!\".   Понастоящем пред апокалиптиците се откриват безгранични възможности. В миграционната криза няма никаква надежда страните-членки на ЕС да се обединят около едно ефикасно и хуманно решение за обща система за предоставяне на убежище и преразпределение на бежанците. В момента Африка бележи демографски бум, на който местната икономика не може да издържи. А това означава, че там растат милиони нови икономически мигранти и голяма част от тях иска да дойде в Европа.     Понятието \"солидарност\" се износи   В еврозоната пазарите са в очакване на момента, в който Италия ще предизвика следващата катастрофа. Държавните дългове там са прекомерни, а новото правителство обещава в най-добър популистки стил да залее хората с пари, с които изобщо не разполага. Това вече е егоизъм в национална форма. То няма нищо общо с един отговорен и успешен ЕС. Защото солидарността означава и това: да взимаш национални решения, съобразявайки се с партньорите си в Европа.   Само че сред хората понятието \"солидарност\" вече се изтърка. За голяма част от европейците то вече не е толкова важно - нито по отношение на миграционната криза, нито по отношение на кризата в еврозоната. Дори бившата \"кралица на Европа\" Ангела Меркел вече сама трябва да се бори за солидарност в собствените си редици. А това е единственото нещо, което може да спаси ЕС в досегашната му форма. Дори и северняците в \"Игра на тронове\" разбраха, че без солидарност е трудно. Сега те търсят помощ от богатия там Юг. Не е ясно обаче дали начинанието им ще завърши с успех, защото сериалът още не е свършил.   А в ЕС вероятно започва последната битка. Но след като дори няколко размахващи брадви диваци във вълчи кожи са способни да проявят поне малко солидарност и емпатия, то тогава и европейските политици на 21-ви век би трябвало да могат да го сторят. Европейци! Заобичайте се отново поне малко! Защото в противен случай ще стане много студено...", "date": "2018.06.18", "title": "Така ЕС няма да оцелее"}
{"url": "http://www.classa.bg/%D1%81%D0%B2%D1%8F%D1%82/item/383139-%D1%85%D0%B8%D1%82%D0%BB%D0%B5%D1%80-%D0%B5-%D0%B1%D0%B8%D0%BB-%D1%82%D0%B0%D0%B5%D0%BD-%D0%BF%D0%BE%D1%87%D0%B8%D1%82%D0%B0%D1%82%D0%B5%D0%BB-%D0%BD%D0%B0-%D0%B7%D0%B0%D0%B1%D1%80%D0%B0%D0%BD%D0%B5%D0%BD%D0%B0-%D0%BC%D1%83%D0%B7%D0%B8%D0%BA%D0%B0", "text": "Хитлер е обичал операта. Особено Вагнер. Но той е бил и таен почитател на забранена музика, както става ясно от изложбата \"Хитлер. Власт. Опера\". Тя разкрива как нацистите са превърнали музиката  в пропаганден инструмент.           През 1933 година Адолф Хитлер обявява, че ежегодните конгреси на Националсоциалистическата партия ще се провеждат в Нюрнберг. Традиционната роля на средновековния град като център на германската икономика, изкуство и култура е трябвало да придаде на партийните мероприятия съответната рамка. Решаващите импулси за това дават Хитлер и министърът на пропагандата Йозеф Гьобелс.      Хитлер в Нюрнберг, 1936 В Третия райх Гьобелс отговаря за цензурата, разпространението на филмите, музикалните произведения, театралните спектакли и изкуството. Сега изложбата \"Хитлер. Власт. Опера\" се конфронтира с тези прапагадни материали. На 530 квадратни метра в Документационния център в Нюрнберг са представени над 350 експонати, сред които има оригинални аудио- и видеозаписи, научни текстове, фотоколажи. Това е една от най-големите изложби, посветени на музикалния театър по времето на националсоциализма.   Вагнер и нацистите   Операта на Рихард Вагнер \"Нюрнбергските майстори-певци\" e била любимо музикално произведение на националсоциалистите. През март 1933 година тя е поставена в държавната опера в Берлин по повод създаването на Третия райх. Майстерзингерът Ханс Закс е характеризиран като патриотичен творчески гений, който работи в служба на народа и расата си. Прелюдията към трето действие на операта прозвучава и в пропагандния филм на Лени Рифенщал \"Триумф на волята\" от 1935 година, който представя конгреса на националсоциалистите в Нюрнберг от 1934 година. След като филмът излиза на екран, новата сграда на Нюрнбергската опера е открита официално с \"Нюрнбергските майстори-певци\". Солистите са подбрани лично от Хитлер, декорите и костюмите са дело на нацисткия дизайнер и архитект Бено фон Арент.   Представлението поставя началото на бъдещите спектакли на Третия райх. От изложбата \"Хитлер. Власт. Опера\" научаваме, че Хитлер лично е разпоредил възстановяването на Нюрнбергската опера, което подчертава нейното символично значение. Архитектът Паул Шулце-Наумбург е бил натоварен със задачата да изчисти всички елементи на сецесиона и да сътвори минималистичен интериор, за да може сградата на операта да изпълнява едновременно две функции - като място за оперни спектакли и конгресен център на националсоциалистите. Те провеждат своите ежегодни партийни конгреси под променящо се мото като \"Конгрес на победата\" през 1933 или \"Конгрес на честта\" през 1936 година. Партийните мероприятия на нацистите протичат под стриктна режисура - с пищни декори, музика и светлинни ефекти. Нацистите поръчват на композитора Фридрих Юнг да композира монументална симфония за партийния конгрес през 1939 година. В последния момент обаче нацистите се отказват от поръчката - без да назовават първоначално конкретни причини. Няколко дни по-късно Германия нахлува в Полша и така започва Втората световна война.   Адолф Хитлер е бил голям почитател на Рихард Вагнер. Въпросът дали днес могат да се поставят негови опери без угризения на съвестта така и не е получил отговор. Рихард Вагнер не е бил нацист, но пък е бил антисемит. Той подчертава своя антисемитизъм още през 1850 година в статията си \"Юдаизмът в музиката\". Адолф Хитлер е бил голям почитател на операта и по времето си във Виена почти всяка вечер гледа оперни спектакли. В \"Моята борба\" той описва първото си посещение на операта \"Лоенгрин\" като 13-годишен младеж като преживяване, което може да промени живота на човек. Диктаторът често води своя антураж на Вагнеровата опера \"Риенци\", в която един италиански националист възстава срещу корумпираните елити в Рим. Също както при \"Нюрнбергските майстори-певци\", и в \"Риенци\" става дума за един спасител на народа.   Дегенериращата музика   През 1938 година националсоциалистите организират Музикални дни на Райха с националистическа музика, с участието на хитлеровия младежки хор и Берлинската филхармония. По същото време в Дюселдорф се провежда изложбата \"Дегенерираща музика\", която осъжда \"негерманската\" черна и еврейска музика: тук биват заклеймени еврейски композитори като Арнолд Шьонберг и Курт Вайл, както и афроамериканските джазмузиканати. Същевременно националсоциалистите рекламират оперите на Вагнер и пред чуждестранната публика.   Адолф Хитлер обаче бил таен почитател на забранената музика. В откритата през 2007 година негова колекция от плочи има произведения на руски композитори като Чайковски, Бородин и Рахманинов. А в един от записите на Чайковски свири един полски евреин - големият цигулар Бронислав Хуберман.    ", "date": "2018.06.18", "title": "Хитлер е бил таен почитател на забранена музика"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383132-%D1%82%D1%80%D0%B8%D1%82%D0%B5-%D0%BD%D0%B0%D0%B9-%D0%B8%D1%81%D0%BA%D1%80%D0%B5%D0%BD%D0%B8-%D0%B7%D0%BE%D0%B4%D0%B8%D0%B8", "text": "На някои хора им е по-лесно да казват истината в очите, колкото и жестока да е тя. Ето кои са трите най-откровени зодии:      Стрелец   Не се интересуват, че ситуацията може да стане неловка - те винаги изричат на глас това, което им хрумва. Те дори може да се изразяват по-грубо, не смекчават истината. Затова приятелите понякога им се сърдят. Стрелците не крият чувствата си. Твърди се, че те изричат на глас това, което всички други си мислят, но не смеят да кажат.    Овен  Импулсивната им природа ги кара на мига да изрекат всичко, което им дойде наум, дори да не е приятно. Никога не мислят преди да говорят, а реагират първосигнално. Дори когато са на работа или на професионална среща, трябва да знаете, че те са казали точно това, което смятат. Предпочитат да са искрени, дори кариерата им да е застрашена. Ако Овен ви направи комплимент, бъдете сигурни, че има защо.    Дева   Те са перфекционисти и виждат дори най-дребните грешки, които никой друг не вижда. И ще ви уведомят за това, колкото и малък да е проблема. Няма да ви спестят забележките, но го правят за добро - за да може да се поправите. Болезнената им откровеност идва от това, че искат всичко да е свършено по възможно най-добрия начин. Те са приятелите, които ще ви кажат, че определени дрехи и прически не ви отиват.", "date": "2018.06.18", "title": "Трите най-искрени зодии"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383129-%D0%B3%D0%BE%D0%BB%D0%B0%D1%82%D0%B0-%D0%BD%D0%B8%D0%BA%D0%B8-%D0%BC%D0%B8%D0%BD%D0%B0%D0%B6", "text": "Американската рап певица Ники Минаж, която освен с творчеството си е известна и със своите пищни форми, публикува в своя акаунт в \"Instagram\" нов видеоклип, в който изпълнителката се появява пред своите 88 милиона абонати напълно гола.  \r\n   \r\n   В краткото видео, американската знаменитост се плиска безсрамно в леко пенещата се вода. Когато камерата се доближава до Минаж, певицата гледа изкусително в обектива на оператора и движи своя пищен задник. Само преди дни пък рапърката шокира феновете си с друг пост в Инстаграм.  \r\n   В социалната мрежа хитовата изпълнителка намекна, че има връзка с колегата си Еминем. Ники Минаж е носител на наградите BET като най-добър хип-хоп артист сред жените. През 2015 г. тя е била единствената жена в класацията на най-платените рапъри в света според списание \"Форбс\". \r\n    ", "date": "2018.06.18", "title": "Голата Ники Минаж"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383130-%D0%B7%D0%B2%D0%B5%D0%B7%D0%B4%D0%B0-%D1%80%D0%B0%D0%B7%D0%B3%D0%BE%D0%BB%D0%B8-%D0%B3%D1%80%D1%8A%D0%B4", "text": "Руската звезда от телевизионното риалити \"Къща-2: Изградете своята любов\" Алена Водонаева публикува в \"Instagram\" нови \"горещи\" снимки, на които тя е почти напълно гола в ефектни пози в банята. Водонаева показа, застанала настрани, своя бюст пред своите фенове като бе направила минимален опит да го прикрие.        ", "date": "2018.06.18", "title": "Звезда разголи гръд"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383131-%D1%82%D0%BE%D0%B2%D0%B0-%D0%B5-%D0%BD%D0%BE%D0%B2%D0%B8%D1%8F%D1%82-%D0%BD%D0%B0-%D0%B0%D0%BD%D0%B5%D0%BB%D0%B8%D1%8F", "text": "Анелия най-накрая показа тайнственото си гадже! Това си помислиха феновете на певицата, след като тя пусна снимка как мъж я целува, пише HotArena. Фотото беше придружено и с иконка на сърце за да е ясно всичко. Мъжът нежно я целува по бузата, а звездата на Пайнер сияе доволна.      Проверка обаче показа, че Анелия пак е скроила номер на всички които и се пъхат в личния й живот. На снимката не е гаджето й, а колегата й Дани Леван. Двамата имат и едно общо парче от преди 2 години. Това разбира се не означава, че Анелия е сама, а че просто продължава да крие гаджето си. От което пък се пораждат множество слухове.    Мълчанието на Анелия по темата подклажда всевъзможни интерпретации. Скоро името й бе забъркано в любовна афера с турски дипломат, нещо което звездата отрече. Самата тя заяви, че има мъж в живота й, но няма намерение да го разкрива, както и да вдига сватба – слух, който също се върти от известно време сред феновете на Анелия.", "date": "2018.06.18", "title": "Това е новият на Анелия"}
