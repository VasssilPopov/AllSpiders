{"url": "http://www.classa.bg/%D1%81%D0%B2%D1%8F%D1%82/item/405796-%D0%B8%D0%BD%D0%B4%D0%B8%D1%8F-%D1%87%D0%B5%D1%81%D1%82%D0%B2%D0%B0-%D0%B4%D0%B5%D0%BD%D1%8F-%D0%BD%D0%B0-%D1%80%D0%B5%D0%BF%D1%83%D0%B1%D0%BB%D0%B8%D0%BA%D0%B0%D1%82%D0%B0-%D0%B8-%D0%BF%D1%80%D0%B5%D0%B4%D0%BE%D1%82%D0%B2%D1%80%D0%B0%D1%82%D0%B8-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%87%D0%BD%D0%B0-%D0%B0%D1%82%D0%B0%D0%BA%D0%B0", "text": "Индия отбеляза своя 71-и републикански ден с грандиозен парад, демонстриращ военната мощ, историята и културното многообразие на нацията. Главен гост е президентът на Бразилия Жаир Болсонаро . Премиерът Нарендра Моди започна церемонията с посещение на Националния военен мемориал, където отдаде почит на войниците, загинали в борбата за свобода на страната. Междувременно, „индийските власти предотвратиха мащабна терористична атака в Деня на републиката, като убиха трима бойци - джихадисти по време на нападение в Кашмир, включително ръководителя, стоящ зад взрива в Пулвама през 2019 г\". заявиха ръководители на армията и полицията. Бандитите, принадлежащи към джихадистката група Jaish-e-Mohammed (JeM), били убити в сблъсък със силите за сигурност в окръжния град Пулвама в контролираната от Индия част от оспорвания Кашмир, преди да започнат националните празненства, информираха от полицията и армията. Модулът JeM е активен и планирал да направи „нещо сензационно в Деня на републиката\". Генералният инспектор на полицията в Кашмир Виджай Кумар каза пред репортери, че един от убитите терористи е Кари Ясир, главатар на групата в региона. „Той беше експерт, участвал в набирането, както и в разполагането на бойци, идващи от Пакистан\", каза Кумар и добави също, че Ясир е „замесен\" в самоубийствения атентат през февруари 2019 г., при който загинаха 40 военни полицаи в област Пулвама. Командващият XV корпус, базиран в Кашмир, генерал-лейтенант Кануал Сингх, заяви \"Със смъртта на терористите е предотвратен голям инцидент на 26 януари\". В неделя имаше поредица от експлозии на различни места в източния щат Асам: два взрива от самоделни бомби и три експлозии с гранати. Няма съобщения за жертви. Нито една група не пое отговорност за атентатите, но местните медии твърдят, че те вероятно са били извършени от забраненото сепаратистко движение - Обединеният освободителен фронт на Асам (ULFA).", "date": "2020.01.27", "title": "Индия чества Деня на републиката и предотврати терористична атака"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/405799-%D0%BA%D0%BD%D0%B8%D0%B3%D0%B0%D1%82%D0%B0-%D0%BA%D0%B0%D1%82%D0%BE-%D0%BC%D1%83%D0%B7%D0%B5%D0%B9,-%D0%BA%D0%BE%D0%B9%D1%82%D0%BE-%D1%81%D0%B5-%D0%BF%D0%BE%D0%B4%D1%80%D0%B5%D0%B6%D0%B4%D0%B0-%D0%BE%D1%82-%D0%BF%D0%BE%D0%B1%D0%B5%D0%B4%D0%B8%D1%82%D0%B5%D0%BB%D0%B8%D1%82%D0%B5", "text": "На 1 декември 1955 г. чернокожата шивачка Роза Паркс се прибира от работа, автобусът се пълни и я карат да стане за да седне бял. Арестуват я за нарушаване на закона за сегрегация, глобяват я. И тя, заедно с активистите Мартин Лутър Кинг и Ед Никсън подхващат кампания за бойкот на обществения транспорт. Чернокожите вървят пеш или на автостоп 381 дни и транспортните фирми клякат. Слага се край на транспортната сегрегация. На цената на арестувани над 100 души, тормоз над активистите, Роза и съпругът й са принудени да напуснат града. „Събитията, които промениха света” припомня случая (Хермес, превод Марина Симеонова). „Тази книга има за цел да припомни и открои най-значимите моменти от миналия век и да ги възкреси”, обясняват британските съставители. От специалната теория на относителността на Айнщайн до оттеглянето на папа Бенедикт XVI. Случката с Роза Паркс променя света. Впечатлява, че наред с политическите и военни „моменти”, са отбелязани откриването на пеницилина, на противозачатъчното хапче, на интернет и др. под… Изглежда Октомврийската революция и Ялтенската конференция не са променили достатъчно света, за сметка на изкачването на Еверест, смъртта на принцеса Даяна, оттеглянето на Бенедикт XVI… Но снимките са фантастични!     „Тъй като това по същество е „материална история”, без съмнение ще има читатели, които няма да са съгласни с моя избор”, обяснява Роджър Мурхаус за „Третият райх в 100 предмета” (Прозорец, превод Елена Кодинова). Значи музеят, защото книгата на британския историк е това, е изначално субективна подборка. И е онова, което е правилно да се разбира за мястото и времето, а не непременно което е било. Съотношението е измеримо чрез масовостта на предметите. Банкнотата от 100 трилиона марки, издадена пез ноември 1923 г. е най-едрата, печатана някога в Германия и достатъчен документ за невъобразимата инфлация. Материалната история не е възможна и без радиоапарата „Фолксемпфенгер”, основния инструмент за промиване на мозъци, униформата на Хитлеровата младеж, любимия на Хитлер обект аутобана, знамето със свастиката… Народната кола Фолксваген „Бръмбар”, макар че се оказала съвсем не народна и т.н… Четката за мустаци на Хитлер, бюстът на Гели Раубал, долните гащи на Рудолф Хес са днешни допълващи щрихи към историята. Тук е и картата на Полша от Германо-съветския договор. Липсва картата на Чехословакия от Мюнхенското споразумение, на което Англия и Франция пускат зеления светофар пред Хитлер. Неизбежна политкоректност. И банално потвърждение на баналната истина, че музеят се подрежда от победителите, или от тези, които се изживяват като такива.    ", "date": "2020.01.27", "title": "Книгата като музей, който се подрежда от победителите"}
{"url": "http://www.classa.bg/%D1%81%D0%B2%D1%8F%D1%82/item/405797-%D0%B2%D1%8A%D0%BD%D1%88%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D0%B5%D1%81-%D1%83%D0%B4%D1%8A%D0%BB%D0%B6%D0%B8-%D1%81%D1%80%D0%BE%D0%BA%D0%B0-%D0%B7%D0%B0-%D1%80%D0%B5%D1%88%D0%B0%D0%B2%D0%B0%D0%BD%D0%B5-%D0%BD%D0%B0-%D1%81%D0%BF%D0%BE%D1%80%D0%B0-%D0%BF%D0%BE-%D1%8F%D0%B4%D1%80%D0%B5%D0%BD%D0%BE%D1%82%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D1%81-%D0%B8%D1%80%D0%B0%D0%BD", "text": "Външният политик на ЕС Жозеп Борел заяви в петък, че е удължил времето за обсъждане на начините за спасяване на ядрената сделка с Иран от 2015 г. по спорния механизъм, задействан от Франция, Германия и Великобритания. „Съществува съгласие, че е необходимо повече време поради сложността на въпросите. Следователно срокът е удължен \", казва Боръл в изявление. На 14 януари Борел бе уведомен от Париж, Лондон и Берлин, че е задействан механизмът за решаване на спора, като на теория стартира 15-дневен процес за решаване на проблемите с Иран. Не е ясно обаче кога трябва да започне 15-дневният период, тъй като Иран официално не е признал процеса на консултации, заяви Ройтерс, позовавайки се на официални представители. Борел каза, че съвместната комисия, която регулира ядрената сделка, ще се срещне през февруари. Великобритания, Франция и Германия официално обвиниха Иран, че е нарушил условията на споразумението си от 2015 г. за ограничаване на ядрената му програма, което в крайна сметка може да доведе до повторно налагане на санкциите на ООН, вдигнати в рамките на споразумението.", "date": "2020.01.27", "title": "Външният министър на ЕС удължи срока за решаване на спора по ядреното споразумение с Иран"}
{"url": "http://www.classa.bg/%D1%81%D0%B2%D1%8F%D1%82/item/405798-%E2%80%9E%D0%B2%D1%80%D1%8A%D1%89%D0%B0%D0%BC%D0%B5-%D1%81%D0%B5-%D0%BA%D1%8A%D0%BC-%D1%81%D1%80%D0%B5%D0%B4%D0%BD%D0%BE%D0%B2%D0%B5%D0%BA%D0%BE%D0%B2%D0%B8%D0%B5%D1%82%D0%BE-%D0%BD%D0%B5%D0%BE%D1%84%D0%B5%D0%BE%D0%B4%D0%B0%D0%BB%D0%B8%D0%B7%D1%8A%D0%BC,-%D0%B2-%D0%BA%D0%BE%D0%B9%D1%82%D0%BE-%D0%BF%D0%B5%D1%82-%D0%BA%D0%BE%D0%BC%D0%BF%D0%B0%D0%BD%D0%B8%D0%B8-%D1%89%D0%B5-%D0%BF%D1%80%D0%B8%D1%82%D0%B5%D0%B6%D0%B0%D0%B2%D0%B0%D1%82-%D0%B2%D1%81%D0%B8%D1%87%D0%BA%D0%BE%E2%80%9C", "text": "Анализаторът Макс Кайзер разгледа историческия максимум, достигнат от съотношението цена-продажби на S&P 500, което показва, че инвеститорите наистина се интересуват от реални продажби. Той също коментира как плановете на Обамакеър с високи приспадания унищожават селските болници. Макс интервюира Крис Мартенсън от PeakProsperity.com за единственото добро, което Федералният резерв носи. „Отново се връщаме към Средновековието. Откриваме тези четири или пет царства с техните големи владения: земите на Епъл, равнините на Тесла и планините на Гугъл. Хората, които живеят извън стените на тези феодали, не са нещо повече от номади, които нямат нищо в свое притежание\", заключава Макс Кайзер. Новото средновековие, което той нарича неофеодализъм, \"се издига с удивителна скорост, като тези големи компании - Apple, Microsoft, Google, Amazon и Facebook - притежават 18% от пазарната капитализация. Както той предупреждава, това „е резултат от действията на Федералния резерв, от лечението с пиявици, което се прилага във финансовата система\". „Тръгваме към нов неофеодален период, в който тези пет компании, заедно с някои частни дружества, като Blackrock, ще притежават абсолютно всичко\", казва Макс. Той обяснява, че „пазарът на акции и облигации ще приключи в частни ръце, благодарение на безплатните пари, което ще доведе до установяване на така наречения неофеодализъм.\" В опит да контролира масите, Федералният резерв на САЩ с инвестициите си поддържа дишащи „зомби компаниите\", които, съставляват повече от 40% от компаниите в S&P 500. По този начин регулаторът създава „мръсна система на фиктивна икономика, в която няма реална конкуренция или нещо подобно. \" Той твърди, че \"те трябва да се преструват, че има 500 компании, тъй като не е представително да бъдат S&P 5 и искат хората да вярват, че всеки може да бъде част от S&P 500, че има конкуренция и капитализмът работи\". „Неолиберализмът говори за пазар, който ще реши всичко; трябва да има един пазар, една цена и пр. Това, което се случва с финансовите пазари, е, че Федералният резерв казва, че потребителите не харчат достатъчно и като наказание им налага Инфлационни данъчни ставки и отрицателни лихвени проценти, отнемат им парите и всичко ни струва повече. Дотолкова, че вече да изглежда, че не си струва да спестяваме 1000 долара, а да предпочитаме да ги похарчим.\", заключава Макс.", "date": "2020.01.27", "title": "„Връщаме се към Средновековието - неофеодализъм, в който пет компании ще притежават всичко“"}
{"url": "http://www.classa.bg/%D1%81%D0%B2%D1%8F%D1%82/item/405800-%D0%B0%D0%BD%D0%B4%D0%B6%D0%B5%D0%BB%D0%B8%D0%BD%D0%B0-%D0%B4%D0%B6%D0%BE%D0%BB%D0%B8-%D1%89%D0%B5-%D0%BF%D0%B0%D1%80%D1%82%D0%BD%D0%B8%D1%80%D0%B0-%D0%BD%D0%B0-%D0%B1%D0%B8-%D0%B1%D0%B8-%D1%81%D0%B8,-%D0%B7%D0%B0-%D0%B1%D0%BE%D1%80%D0%B1%D0%B0-%D1%81-%D1%84%D0%B0%D0%BB%D1%88%D0%B8%D0%B2%D0%B8%D1%82%D0%B5-%D0%BD%D0%BE%D0%B2%D0%B8%D0%BD%D0%B8", "text": "BBC е наела Анджелина Джоли, за да учи децата как да забелязват фалшивите новини и да оформят собствените си мисли по належащи проблеми. Но предвид обширната си история на пристрастия, дали точна Би Би Си е правилният авторитет, който да преподава на децата за истинското и фалшивото? ВВС ще излъчва нов сериал всяка неделя от 11:30 ч. - веднага след сутрешните анимационни филми - по BBC World News, в YouTube и BBC iPlayer във Великобритания. Поредицата ще илюстрира как репортерите отсяват факти от измислиците, за да помогне на деца на 13 и повече години да „разграничат истинското от фалшивото онлайн\", по думите на директора на BBC World Service Group Джейми Ангъс.. Джоли наистина има отношение към фалшивите новини. Докато някои от колегите й знаменитости вдигаха шум за ваксини, причиняващи аутизъм, а Гуинет Полтроу призова жените да „чистят с пара вагините си \", Джоли говори за собствените си преживявания с рака, привличайки вниманието към болестта и обосновавайки решението си да се откаже от двойна мастектомия с помощта на солидни научни изследвания. Този път тя ще трябва да се облегне отново на тези изследователски умения – много сложна задача, предвид политическите игри, които Би Би Си играе. BBC пък има звездна репутация в информационната игра. Въпреки че отразяването на събитията несъмнено е по-балансирано от хиперпартийното разтърсване на Fox News и MSNBC в САЩ, BBC през годините позволи да бъде използвана като пропаганден глашатай от британското правителство. По-рано този месец разсекретени правителствени документи разкриха как правителството на Нейно величество убеждава Ройтерс да създаде репортерска служба в Близкия изток в края на 60-те години, финансирайки я тайно чрез BBC. От правителствения отдел за информационни изследвания се надяват, че службата ще им позволи да упражнят „политическо влияние\" върху този политически нестабилен регион, в разгара на Студената война. През 1953 г. Би Би Си е използвана от MI6 и ЦРУ за подкрепа на опита за преврат срещу демократично избрания премиер на Иран Мохамед Мосаде. Дори самата Би Би Си признава това, с документален филм от 2011 г., в който се описва как „анти-масадов материал е излъчван многократно, докатото иранският персонал в радиослужбата на персийскота радио BBC стачкува в знак на протест.\" Напред към днешното време, BBC използва непроверени видео кадри и твърдения на американски служители, за да обвини сирийския лидер Башар Асад, че уж е обгазявал собствените си граждани в град Дума през 2018 г. Кадрите бяха оправдаване за съвместни британски, американски и френски ракетни удари по Сирия, въпреки, че действащ служител на OЗХО, обвини организацията във фалшифициране на доклада и кадрите за нападението. По-късно същата година кореспондентът на BBC Русия Олга Ившина беше хваната да праща смс-и на свой контакт в Париж, отчаяно искайки да докаже, че „Русия стои зад протестите на Жълтите жилетки\", залели града по това време. \"Редакционният съвет иска кръв\", казва тя на контакта си, след като не успява да намери никакво руско влияние при демонстрациите. Така че дали BBC е най-добрият авторитет да преподава на децата истинност и безпристрастност? Вероятно не. Може би вместо това децата трябва да се научат на старата руска поговорка, популяризирана от Роналд Рейгън: „Доверявайте се, но проверявайте\".", "date": "2020.01.27", "title": "Анджелина Джоли ще партнира на Би Би Си, за борба с фалшивите новини"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/405801-%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%BE%D1%80%D0%B3%D0%B0%D0%BD%D0%B8%D0%B7%D0%B8%D1%80%D0%B0-%D1%84%D0%BE%D1%80%D1%83%D0%BC-%D0%B7%D0%B0-%D1%82%D0%BE%D0%BF%D0%BB%D0%BE%D1%81%D0%BD%D0%B0%D0%B1%D0%B4%D1%8F%D0%B2%D0%B0%D0%BD%D0%B5%D1%82%D0%BE", "text": "Председателят на гражданската платформа \"Изправи се.БГ\" Мая Манолова организира форум за топлоснабдяването. Форумът ще се проведе на 27 януари 2020 г., понеделник, от 11,00 ч. в зала So Hall на конферентен център \"Сохо\" в София на ул. Искър 4. На дискусията ще бъде обсъден проектът на Наредба за топлоснабдяването и защитата на правата и интересите на потребителите на топлофикационната услуга. Форумът се организира във връзка с обявената на 13 януари от Министерството на енергетиката процедура за обществено обсъждане. Според нея, в срок до един месец могат да бъдат представени предложения за промени в наредбата. На срещата са поканени представители на Народното събрание, Министерството на енергетиката, Столичната община, омбудсмана, топлофикационните дружества в страната, фирмите за дялово разпределение, потребителски организации и граждани.", "date": "2020.01.27", "title": "Мая Манолова организира форум за топлоснабдяването"}
{"url": "http://www.classa.bg/%D1%81%D0%B2%D1%8F%D1%82/item/405802-%D1%81%D0%B0%D1%89-%D1%80%D0%B5%D1%88%D0%B8%D1%85%D0%B0,-%D1%87%D0%B5-%D0%B3%D1%83%D0%B0%D0%B9%D0%B4%D0%BE-%D0%B5-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82,-%D0%B0-%D0%B5%D1%81-%D0%BA%D0%B0%D0%B7%D0%B0-%D0%B9%D0%B5%D1%81-%D1%81%D1%8A%D1%80", "text": "Опозиционният лидер на Венецуела Хуан Гуайдо свика концентрация на своите последователи в центъра на Мадрид по време на посещението си в Испания като част от международното си турне. Междувременно кметът на испанската столица обяви, че той ще бъде приет като президент на латиноамериканската държава и дори ще му връчи златния ключ на града. В тази връзка аналитикът Хавиер Кусо определи тази акция като \"обида\", тъй като кметът трябва да представлява всички граждани. \"Връчването на златния ключ на посетител означава, че го оценявате високо, но този човек единствено се е опитал да извърши държавен преврат\", каза експертът в интервю. След признаването на Гуайдо за легитимен президент на Венецуела от Европейския съюз (ЕС), Кусо счита, че по този начин се доказва „подвластността\" на блока от Вашингтон: „САЩ решават, че г-н Хуан Гуайдо е президент, защото се е самообявил за такъв на площада, без да се съобразява с Конституцията на Венецуела, а ЕС единствено казва „Йес сър!\". От негова гледна точка ЕС би трябвало да благоприятства климата на \"диалог и разбирателство с една опозиция, която приема законността и да изолира опозицията, която носи преврат и насилие и която не е получила гласовете на населението\". От друга страна, попитан за причините, поради които испанската десница продължава да подкрепя Гуайдо, дори след като се разбра, че самопровъзгласяването му не е успешно, анализаторът счита, че е изградена медийната идея, че във Венецуела се живее под диктатура. Освен това Кусо смята, че турнето на самопровъзгласилия се президент е част от опит на САЩ. да \"окаже първа помощ на човек, който вече е политически мъртъв\". Накрая политикът спомена няколко сериозни обвинения към Гуайдо за измама и незаконно обогатяване, в които са замесени „над 400 милиона долара, дарени на Гуайдо и неговите последователи, за които не се знае къде се намират\".", "date": "2020.01.27", "title": "\"САЩ решиха, че Гуайдо е президент, а ЕС каза: Йес сър!\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/405803-%D0%B3%D0%B5%D1%80%D0%B1-%D0%B8%D0%B7%D0%BB%D0%B0%D0%B3%D0%B0%D1%82-%D0%BD%D0%B0-%D1%80%D0%B8%D1%81%D0%BA-%D0%BA%D1%83%D1%80%D1%81%D0%B0-%D0%BB%D0%B5%D0%B2-%D0%B5%D0%B2%D1%80%D0%BE-%D0%B2-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%B7%D0%B0-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0", "text": "Народното събрание трябва да забрани отклоняване от сегашния курс лев/евро при преговорите за влизане в чакалнята на еврозоната. Теоретичен, но недопустим риск за валутния курс, при който България би приела еврото, се създава с последните поправки в Закона за Българска народна банка. Те са авторство на Менда Стоянова, която председателва бюджетната комисия към парламента и нейни колеги ГЕРБ. Самите текстове са отправени чрез преходните и заключителни разпоредби на поправките във валутния закон между първо и второ четене. Внасянето им е станало по класическия начин в последния момент преди да изтече крайния срок, без да се обявят за публично обсъждане, въпреки, че касаят изключително сериозната тема за спестяванията на населението, финансовата стабилност и са аспект на националната сигурност. Какво се променя Валутният курс на лева към еврото в отношение 1.95583 лв. за едно евро е фиксиран в чл. 29 от Закона за Българска народна банка. Той постановява, че левът е вързан към германската марка в отношение едно към едно, а след като Германия влезе в еврозоната, курсът на лева към еврото ще се получи като се умножи по курса, по който марката се конвертира в евро. С промените в Закона за БНБ, към чл. 29 се добявя трета алинея, която гласи следното: Считано от датата на участие на България в механизма на обменните курсове (Exchange Rate Mechanism ІІ) официалният курс на лева към еврото е равен на централния курс между еврото и лева, договорен съгласно параграф 2.3 от Резолюция на Европейския съвет за установяване на механизъм на обменните курсове през третия етап на Икономическия и паричен съюз Амстердам, 16 юни 1997 г. и членове 1.1 и 17.1 от Споразумение от 16 март 2006 година между Европейската централна банка и централните банки на държавите членки извън еврозоната за определяне на процедурите за работа на механизма на обменните курсове в третия етап от икономическия и паричн съюз. Съвкупността от документи, към които този текст препраща, очертават процедурата, по която всяка държава членка на Европейския съюз, трябва да мине, за да приеме еврото. В това отношение България не е уникален случай. Процедурата включва преговори между правителството на кандидатстващата държава, Европейската централна банка и Еврогрупата (страните от еврозоната и тези, които вече са в ERM2), за курса, по който държавата желае да бъде наблюдавана в продължение на две години. Опитът с балтийските държави показва, че е напълно възможно една страна да посочи курса, желан от нея и той да бъде приет. Опасността някоя държава, или ЕЦБ да посочат че сегашния курс лев/евро надценява валутата ни е само теоретична, но не може да се отписва. Запознати с по-стари сондажи на България за присъединяване към еврозоната, посочват, че влиятелни представители на германското правителство са били против сегашния курс. Дали тези нагласи са останали, не е известно. За разлика от всички останали нови страни членки, които влязоха в еврозоната през изминалото десетилетие, в България валутният борд и стабилността на валутния курс имат статут на догма. Те са гарант за финансова стабилност, след като политическата класа и централната банка се провалиха да осигурят финансова стабилност в условията на плаващ валутен курс през 90-те години на миналия век. Именно с цел запазванена на доверието в действащата досега система, преди да се подходи към преговори, ще е полезно рисковете да се отстранят. Това може да стане като се допише текст, който дава мандат на правителството да преговоря само и единствено при условие, че присъединяването на България към механизма („чакалнята“) и по-късно към еврозоната ще стане при сегашния курс лев/евро и той няма да се променя. Същото трябва да е гарантирано със закон и за срока на престой в \"чакалнята на еврозоната\", колкото и дълго той да продължи. При натиск за обезценка на валутата, трябва правителството да е задължено да изтегли България от механизма, защото противното ще може да предизвика фактическо обедняване на българите.  ", "date": "2020.01.27", "title": "ГЕРБ излагат на риск курса лев/евро в преговорите за еврозоната"}
{"url": "http://www.classa.bg/%D1%81%D0%B2%D1%8F%D1%82/item/405804-%D0%BC%D0%B5%D1%87%D1%82%D0%B0%D1%82%D0%B0-%D0%BD%D0%B0-%D1%80%D1%83%D1%81%D0%BA%D0%B0%D1%82%D0%B0-%D0%BC%D0%B5%D1%87%D0%BA%D0%B0-%D0%B7%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%BE-%D0%B3%D0%BE%D1%81%D0%BF%D0%BE%D0%B4%D1%81%D1%82%D0%B2%D0%BE-%D0%B5-%D0%BE%D1%81%D1%8A%D1%89%D0%B5%D1%81%D1%82%D0%B2%D0%B5%D0%BD%D0%B0", "text": "Според теорията за Хартланд контролът върху арабския свят ще гарантира световното господство, тъй като той е ключът към Западна Азия и стратегическия регион на Евразия. Според автора Русия се движи в правилната посока и ако Москва може да изгради необходимите алианси, то утре ще управлява Близкия изток, което означава целия свят. Превод от Rai Al Youm, Великобритания:     През 1974 г., след като приключи войната на Съдния ден, в Рабат се проведе секретна конференция с подкрепата на американското разузнаване. Американците призоваха Египет и Саудитска Арабия да им помогнат да прогонят руснаците от Африканския рог и Близкия изток. Кайро отговори на този призив и даде голям принос в процеса, като изгони съветските специалисти от страната преди и след споменатата война, въпреки факта, че египетската армия бе снабдена със съветско оръжие. Причината за това беше споразумението между Анвар Садат (Anwar as-Sadat) и Хенри Кисинджър (Henry Kissinger). След разпадането на Съветския съюз, падането на Берлинската стена, разпадането на Организацията на Варшавския договор и началото на формирането на единна глобална система (глобализацията), Руската федерация се стремеше да изгради оста Москва-Техеран, за да проникне в Близкия изток. Започна нова борба за арабския свят, чието стратегическо значение е признато във всички геополитически теории. Авторът на теорията за Heartland, Халфорд Макиндър, смята арабския свят за един от ключовите региони, контролът върху който ще доведе до световно господство, тъй като исторически той е ключов за Западна Азия и стратегически регион за Евразия. Следователно, ако някоя държава иска да контролира сърцето на Евразия, е необходимо преди всичко да работи за гарантиране на сигурността в този регион и да засилва влиянието си там. Ако погледнем политическите отношения между Иран и Турция, от една страна, и Съединените щати и Руската федерация, от друга, ще видим, че арабският свят е ключът към американско-руската геополитическа конкуренция. Арабските страни имат достъп до проливите, през които преминават най-важните търговски морски пътища, водещи от Близкия изток към западната част на Европа. Говорим за Ормузкия и Баб ел-Мандебския проливи и Суецкия канал, които имат стратегическо значение за политическата география на арабския свят. Последният се намира на мястото на сливането на трите континента и контролира най-важните пътища на световната търговия. По този начин арабският свят е арена на конфронтация между великите сили. Новият режим в Русия достигна границите на Сирия, а САЩ проправиха пътя за влизането й в Персийския залив след революциите от „Арабската пролет“. Тогава те позволиха на престолонаследника от Саудитска Арабия да установи контакт с Москва и да започне сътрудничество на различни нива. Египет беше сред онези държави, които бяха първите, които се сдобиха с руски изтребители. Той подписа споразумения с Москва, включително за изграждането на ядрен реактор… Русия смята себе си за способна да защитава основните концепции, които подкрепят влиянието и присъствието й в Близкия изток, в арабския свят, както и тежестта на Москва на глобално ниво. Това се дължи на някои фактори, най-важният от които е правото за защита и използване на сухопътните и морски пътища, което е в основата на нейната политика в Близкия изток и Черноморския регион. 50% от руските стоки се изнасят по посочените морски пътища. То е повлияно и от религиозни концепции и съображения, от необходимостта от защита на запасите от нефт и икономическия фактор, който започна да определя настоящата политическа стратегия на Москва и зае мястото на идеологията, доминираща в съветската епоха… Днес Турция, която получи руската ракетна система, заедно с Москва, разработват политиката в Северна Сирия. Ердоган и Путин наскоро постигнаха примирие в Идлиб, а на следващия ден призоваха всички в Москва, за да обсъдят примирието в Либия. Днес Русия управлява либийското досие в Берлин, а утре с началото на формирането на новия ред в Близкия изток ще управлява региона. Тоест — света.    ", "date": "2020.01.27", "title": "Мечтата на руската мечка за световно господство е осъществена"}
{"url": "http://www.classa.bg/%D1%81%D0%B2%D1%8F%D1%82/item/405805-%D0%BF%D1%80%D0%B8%D0%B7%D0%B8%D0%B2%D1%8A%D1%82-%D0%BD%D0%B0-%D0%BF%D1%83%D1%82%D0%B8%D0%BD-%D0%B7%D0%B0-%D0%BD%D0%BE%D0%B2%D0%B0-%D1%8F%D0%BB%D1%82%D0%B0-%E2%80%94-%D0%BF%D1%80%D0%B8%D0%B7%D0%BD%D0%B0%D0%BA-%D0%BD%D0%B0-%D0%BE%D0%BA%D0%BE%D0%BD%D1%87%D0%B0%D1%82%D0%B5%D0%BB%D0%BD%D0%B8%D1%8F-%D0%BA%D1%80%D0%B0%D0%B9-%D0%BD%D0%B0-%D0%B5%D0%B4%D0%BD%D0%BE%D0%BF%D0%BE%D0%BB%D1%8E%D1%81%D0%BD%D0%B8%D1%8F-%D1%81%D0%B2%D1%8F%D1%82", "text": "На петия форум за Холокоста в Йерусалим Путин предложи да се проведе среща на върха между лидерите на страните основателки на ООН — Русия, САЩ, Франция, Великобритания и Китай:         „Забравянето на миналото, разединението пред заплахите, може да се превърне в страшни последици. Трябва да имаме смелостта не само да кажем това директно, но и да направим всичко, за да защитим света. Според мен примерът може и трябва да бъде даден от страните основателки на Организацията на обединените нации. Петте държави, които носят специална отговорност за опазването на цивилизацията. Обсъждахме с някои колеги и, доколкото разбирам, като цяло видяхме положителна реакция. Да проведем среща на държавните ръководители на постоянните членове на Съвета за сигурност на ООН, Русия, Китай, САЩ, Франция и Великобритания в която и да е точка на света, където ще бъде удобно за колегите. Русия е готова за такъв сериозен разговор. Възнамеряваме незабавно да изпратим подходящи съобщения до лидерите на петорката», каза Путин. Ако анализираме това, което се случи по-рано: — Неуспешен опит на САЩ да свали ръководството на Иран — убийството на генерал Сюлеймани и последвалата провокация със сваления украински Боинг. А беше неуспешен, защото Иран, очевидно не без подкрепата на Русия, нанесе навремен удар върху 2 американски бази. След това Израел най-накрая разбра, че е време да спре да блъска с оръжия, че е необходимо споразумение за нов баланс на силите в Близкия изток. — преговорите между Путин и Меркел в Кремъл. Очевидно двете страни се споразумяха и затова следващата среща беше проведена с голям брой договарящи се страни. — Берлинската конференция за Либия, където Русия си свери часовника не само с Франция, но и с Великобритания. — «Прочистване» на 5-та колона в Русия — Обръщението на Путин на 15.01.20. и смяната на правителството. В резултат на горното човек може да си направи очевидния извод, че еднополюсният свят е разрушен. Американските васали се измъкват от подчинението на Вашингтон и затова е повече от необходима Нова Ялта, за да се обсъдят въпросите на новия световен ред. Ясно е, че Германия няма да присъства, тъй като страните, които основават ООН, са страните победители във Втората световна война, а Германия беше страна-агресор, загубилата страна. Но в Новата Ялта тя ще участва незримо, тъй като без предварителните споразумения между Путин и Меркел събитието не би могло да се случи. Двете страни се превърнаха в основата на свикването на Новата Ялта. Сега всичко зависи от САЩ. Ще се съгласи ли Вашингтон, че Русия и Европа ще осигурят на САЩ меко приземяване? Или ще наперят отново рога така, че сами ще си счупят челото? Тъй като ако наплюят и Новата Ялта, сапуненият балон ще се спука и тогава, най-вероятно, ще последва гражданската война в САЩ.    ", "date": "2020.01.27", "title": "Призивът на Путин за Нова Ялта — признак на окончателния край на еднополюсния свят"}
{"url": "http://www.classa.bg/%D1%81%D0%B2%D1%8F%D1%82/item/405786-%D1%82%D0%B0%D1%82%D1%83%D0%B8%D1%80%D0%BE%D0%B2%D0%BA%D0%B8-%D0%B2-%D0%BE%D1%84%D0%B8%D1%81%D0%B0", "text": "\"В последните няколко години, татуирането вече е всеобща мания.\" Това е коментарът на Джордж Боун за масовото възприемане на татуировките. Дори на Лондонската татуистка конференция, за която се смята, че е една от най-големите в Европа, Боун бие на очи. Някога най-татуираният мъж във Великобритания, на 74-годишна възраст той все още е начело на своето едноименното студио в Лондон. И въпреки целия пик на тату културата, той не е впечатлен от насоката, в която нещата се развиват.   \"Татуирането се е превърнало в моден аксесоар, и аз съм тотално срещу това, защото татуирането не е моден аксесоар, то е начин на живот. Някога беше различно и шокиращо, но сега изглеждам нормално. Трябва да измисля нещо друго шокиращо!\", коментира той.     Въпреки че Боун вероятно подценява способността си да шокира - не всеки ден виждате стар човек с толкова мащабен боди-арт - той е прав. Татуировките са се превърнали в нещо изключително разпространено в много държави. И изглежда те вече биват приемани съвсем нормално, дори и в бизнес среда. Проучване от 2010 г. на Pew Research Centre пък констатира, че 38% от милениалите в САЩ са имали татуировка (въпреки че 70% казват, че татуировките им обикновено не са били видими за околните). Когато берлинската компания за пазарни изследвания Dalia Research провежда през 2018 г. друго проучване, този път сред 9000 души в 18 държави, данните показват, че 46% от респондентите в САЩ, 47% в Швеция и 48% в Италия вече имат своя татуировка. На много места татуировките вече не са запазени за бунтарите в периферията на обществото. Вземете например Антъни Фоукс. ИТ консултант на различни инвестиционни банки, Фоукс дошъл конференцията в Лондон, за да бъде татуиран от 47-годишната Никол Лоу, собственик на Good Times Tattoo в Шордич, Източен Лондон. Тя работи върху сложен детайлен образ на дракон около лявата ръка на Фоукс, който в крайна сметка ще е част от дизайн от пет елемента. \"Правя си биещи се шаолински животни; змия, тигър, дракон, леопард и жерав\", казва Фоукс, чиято дясна ръка вече е татуирана с тигър и змия. \"Първоначално смятах, че ще се налага да ги прикривам на работното ми място, но смятам, че татуировките вече са толкова приети навсякъде, че единствените реакции, които получавам, са комплименти.\" Фоукс изчислява, че целият дизайн ще му струва около 12 000 лири (14 200 евро), в зависимост от това колко време ще отнеме. Това е голяма сума пари, но татуирането не е необичайно за получаващите големи заплати в утвърдени професии. Висши представители на бизнеса и политиката са харчили доста пари за татуировки. Интересни примери за това са канадският премиер Джъстин Трюдо и Лаклан Мърдок, изпълнителният съпредседател на борда на News Corp.     Би трябвало да е подразбиращо се, че ако националните лидери и главните фигури в бизнеса го правят, татуирането е официално приемливо, нали? Не съвсем. Въпреки че някои се чувстват комфортно да демонстрират бодиарта си, във Великобритания, САЩ и много други държави все още е законно компаниите да имат политика \"без татуировки\". Някои институции като американската армия имат детайлни препоръки какво е приемливо и какво не, докато други правят изключения по културни причини; през 2019 г. Air New Zealand премахна политиката си \"без видими татуировки\" донякъде защото това означаваше, че традиционните за маорите рисунки върху кожата трябваше да се прикриват, което предизвика силни негативни реакции. Ако оставим настрана обаче културните изключения, консервативните корпоративни нагласи не са непременно разминаващи се със социалните нагласи. Може да смятате, че в държави, където голям дял от жителите имат татуировки, би трябвало да има по-свободни възгледи за бодиарта, но далеч не винаги нещата стоят по този начин. Изследвания, проведени за университета на Северна Айова от Кристин Брусар и Хелън Хартън разкриват, че дори в САЩ видимите татуировки могат да доведат до социална стигма. В изследването си от 2017 г., Брусар и Хартън са събрали две групи; едната е била от студенти със средна възраст 19 години, а другата - от общото население на САЩ, със средна възраст 42 г. И на двете групи са били показани снимки на мъже и жени с татуировки по ръцете, след което са им били показани същите снимки, но с дигитално заличени татуировки. Групите са били приканени да дадат оценка на хората на снимките по 13 характерови и личностни характеристики като искреност, успех, надеждност и интелигентност. Извън студентите, възприемащи жените с татуировки като \"по-силни и по-независими\", участниците и от двете възрастови групи като цяло са оценили снимките на хората с татуировки на ръцете по-малко позитивно, отколкото тези на същия човек без татуировката. Брусар коментира, че е била изненадана, че двете групи са имали сходни възгледи: \"Много от 19-годишните младежи имат татуировки, така че бихте очаквали те да ги считат за по-приемливи.\"     Тя обаче констатира, че дори когато хората имат татуировки по себе си, те все пак може да имат негативни нагласи по темата. \"Хората са склонни да интернализират стигмата. Няма реално значение дали имате тази идентичност или тази характеристика като притежание на татуировка. Ако има много силна социална стигма срещу това, я интернализирате и все пак вярвате в нея. Това е нагласата \"за мен е приемливо, но не и за тях\", обяснява тя. Дори ако сте изпълнителен директор с татуировка, може да не наемете човек, който има такава. Джони Тейлър-младши, президент и изпълнителен директор на американската Асоциация за управление на човешките ресурси, представляваща около 300 000 професионалисти в областта на човешките ресурси глобален мащаб, казва, че има променлива скала на приемливост по отношение на татуировките. \"В контекста на скалата от най-приемливо до най-малко приемливо, ако можете да я скриете, е добре. После идват работодателите, които казват, че можете да имате татуировка, но тя не би трябвало да представлява разсейващ фактор; ако покрива половината лице или нещо такова, или ако може да засегне други хора, например разголена жена върху бицепса на мъж. Накрая идва категорията на просто неприемливото, и това обикновено означава татуировките да са върху лицето и да са нещо, което никой не може да избегне да види, или когато естеството им е много спорно или скандално, например свастика\", обяснява той. \"По-консервативните браншове, например финансовите услуги, банкирането и здравеопазването, са по-консервативни и по отношение на татуировките. Имаме много по-либерални политики в развлекателния бранш, дори в корпоративна развлекателна среда, където хората на най-високи йерархични нива може да имат видими татуировки. Тези хора никога не биха го сторили, ако бяха висши мениджъри в банка\", допълва още Тейлър. В някои държави самата идея за татуиран изпълнителен директор е немислима. Такъв е случаят в Япония, където има доста обременено отношение към тази форма на изкуство. Татуировките там отдавна се асоциират с Якудза, японските мафиоти, известни с носенето на сложни рисунки като демонстрация на богатство, мъжественост и способност за издържане на болка. Татуировките там са били обявени извън закона през 1948 г. заради Якудза, и макар днес вече да са позволени, все още не се приемат като цяло за социално приемливи.   Татуировките на Якудза   Този консерватизъм е разочароващ за Ютаро, съсобственик на студиото Red Point в Лондон, който произхожда от Чиба, близо до Токио. Докато си почива от татуирането на клиент с хакутаку, чудовищно създание от японската и китайската митология, Ютаро не крие раздразнението си. \"Татуирането е културен феномен; хората декорират тялото си, за да се чувстват по определен начин, но хората в Япония имат трудности да преодолеят нагласата си\", коментира той. Нагласите по отношение на татуировките често са толкова сложни, колкото и самите дизайни, но за почитателите на постоянния бодиарт това е тенденция, която няма да отмине в обозримо бъдеще.", "date": "2020.01.27", "title": "Татуировки в офиса?"}
{"url": "http://www.classa.bg/%D1%81%D0%B2%D1%8F%D1%82/item/405787-%D0%BF%D0%BE%D0%BB%D1%88%D0%B0-%D0%B8%D1%81%D0%BA%D0%B0-%D0%BE%D0%B1%D0%B5%D0%B7%D1%89%D0%B5%D1%82%D0%B5%D0%BD%D0%B8%D1%8F-%D0%BE%D1%82-%D1%80%D1%83%D1%81%D0%B8%D1%8F", "text": "Освен Германия, и Русия трябва да изплати обезщетения за вредите, които е нанесла на Полша по време на Втората световна война, категоричен е лидерът на партията \"Право и справедливост\" - Ярослав Качински. Той е изказал това мнение пред германския вестник \"Bild\", цитиран от агенция \"Фокус\". Качински обаче е убеден, че \"Германия и Русия не могат да бъдат сравнени, защото в Берлин има демократично избрано правителство\". \"В Германия действат законите и моралът, а това не може да се каже за Русия. Русия също трябва да си плати, но аз и моето поколение няма да доживеем Москва да поеме отговорност\", казва още Качински. Напрежението между Москва и Варшава по темата за Втората световна война тлее от известно време. През март 2019 г. Полша не покани президента Владимир Путин на честванията по случай 80-годишнината от началото на войната. Тогава говорителят на полския президент подчерта, че този ход е съобразен със съвременния, а не с историческия контекст. В-к \"Сега\" припомня и че Павел Муха, зам.-началник на кабинета на президента Анджей Дуда, постави под въпрос приноса на Съветския съюз за поражението на Третия райх. Муха припомня и пакта Молотов-Рибентроп, както и събития преди него. Според резолюция на Европарламента, приета през септември миналата година и озаглавена \"За важността на съхраняването на историческата памет\", Втората световна война е провокирана от Германия и СССР с подписването на Молотов-Рибентроп. Тогава външното министерство към Кремъл протестира срещу \"този подход към историческите данни\". Според руския президент Владимир Путин това е опит за изкривяване на историческите истини и \"поставя на една и съща плоскост и нацистките агресори, и Съветския съюз\". Той допълни, че Русия ще продължи да публикува архивни материали за войната, в частност за мъжеството на защитниците и безчинствата на нацистите.", "date": "2020.01.27", "title": "Полша иска обезщетения от Русия"}
{"url": "http://www.classa.bg/%D1%81%D0%B2%D1%8F%D1%82/item/405788-%D1%82%D1%8A%D1%80%D0%B3%D0%BE%D0%B2%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8%D1%82%D0%B5-%D0%BF%D0%BE%D0%B1%D0%B5%D0%B4%D0%B8-%D0%BD%D0%B0-%D1%82%D1%80%D1%8A%D0%BC%D0%BF-%D1%81%D0%B0-%D0%BF%D0%B8%D1%80%D0%BE%D0%B2%D0%B8", "text": "Историците ще бъдат озадачени от този обрат на събитията: Републиканският президент на САЩ възприема централно планиране на търговията, докато комунистическото правителство в Китай предупреждава в търговската си сделка със САЩ, че международната търговия трябва да отразява \"пазарните условия\". Американският президент се хвали с повишаване на данъците върху вноса за американците и с ограничаване на имиграцията, докато китайците намаляват търговските бариери, насърчават чуждестранните инвестиции и разчитат повече на софтуера с отворен код, пише за Wall Street Journal Робърт Зелик, бивш президент на Световната банка, търговски представител на САЩ и заместник държавен секретар.\"Първата фаза\" от търговското споразумение с Китай на щатската администрация задължава правителството в Пекин да се ангажира с покупки на американски селскостопански и промишлени стоки, което само увеличава ролята на Комунистическата партия в икономиката. Сделката позволява на всяка страна да използва собствена статистика, така че Китай вероятно ще „изпълни“ някои квоти, като прекласифицира американски износ за Хонконг, който посредниците продават в континенталната част. Пекин ще пренасочи покупките на суровини - горива, храни, химикали - но други вносители ще преминат от американските производители към трети страни. Тръмп плаща цена за манипулирането на двустранния търговски баланс, като това няма да повлияе на общия търговски дефицит на Америка. Числата вероятно ще влязат в конфликт, което ще доведе до повече битки - след изборите. Протекционизмът на Тръмп със сигурност е скъп. Новите му мита ще покрият почти две трети от американския внос от Китай, при средно мито от почти 20%, в сравнение с 3% преди. Китайските ответни мита удрят близо 60% от американския износ, със средна стаква от 20,5%, спрямо 8% преди настоящата администрация. И не забравяйте, че Тръмп трябваше да плати около 25 милиарда долара, за да компенсира земеделските производители, пострадали от неговата търговска война. Фалититте сред фермерите се увеличиха с 24% през 2019 г., а САЩ загубиха около един процентен пункт от икономическия си растеж (още 200 милиарда долара), показва проучване на Федералния резерв. Отношението на президента към Китай е част от вярата му в командната икономика относно търговията и инвестициите. Новите административни директиви също добавят контрол върху износа, веригите за доставки и чуждестранните инвестиции. Тръмп лично тормози компаниите да не инвестират в чужбина, когато не е доволен. САЩ се нуждаят от защита на сигурността си, но той размаха безразборно националната сигурност като тояга пред съюзниците. Компаниите ще трябва да правят политически услуги, за да предразположат регулаторите. Меркантилизмът на Тръмп представлява фундаментален разрив с историческата амбиция на Америка и отклонение от виждането, че търговията е обмен, който е добър и за двете страни. Договорният план от 1776 г., изготвен от Джон Адамс и подкрепен от Бенджамин Франклин и Томас Джеферсън, се стремеше да освободи частните страни от държавните намеси, за да създаде „перфектна свобода“ за търговия. Основателите не са разглеждали търговията единствено като икономическа ефективност. Адамс декларира през 1785 г., че иска „реформация, един вид протестантство в търговската система на света“. В контраст с това митническият закон Смуут-Холи от 30-те години на 20 век и американският контрол през Голямата депресия успяха да постигнат глобален търговски излишък - и 25% безработица.   Търговският представител на САЩ Робърт Лайтхайзър започна преговорите, като настоя за модерни търговски правила, но той не успя да изгради международна коалиция, която да работи с китайските реформатори и до голяма степен изостави правилата за обещаните от Тръмп покупки. Тъй като Китай осъзна собствената си нужда от защита на правата върху интелектуалната собственост и въведе специални съдилища, които се произнасят спрямо чужденците, приоритетът трябва да бъде увеличаването на наказанията. Китай се съгласи през 2001 г. да не въвежда принуда за прехвърлянето на технологии, но компаниите не са склонни да споделят опита си. Най-доброто решение би било да се блокират изискванията за съвместни предприятия, които водят до нарушения.Американските търговски споразумения с други държави налагат правила, които принуждават държавните предприятия да се конкурират като частни фирми, в противен случай рискувайки санкции. САЩ можеше да се опитат да проверят дали президентът Си Дзинпин ще подкрепи обещанията си за инициативата „Един пояс, един път“ - антикорупция, открити обществени поръчки, екологични и дългови стандарти - с ангажименти, подкрепени от неутрално разрешаване на спорове. Най-важните бъдещи предизвикателства са свързани с новите технологии, данните и комбинирането на иновациите със сигурността. Сделката на Тръмп игнорира тези въпроси. Президентът изисква управлявана търговия с всички. Пактът му с Южна Корея ограничи вноса на стомана, възобнови митата за камионите и въведе квота за продажбите на автомобили в САЩ. Добрата новина е, че след 25 години интеграция северноамериканците стопираха прекратяването на търговското споразумение с Канада и Мексико от Тръмп. Независимо от това неговата ревизия добавя разходи, които ще направят автомобилите, произведени в Северна Америка по-скъпи. Когато Роналд Рейгън стартира президентската си кампания през 1979 г., той предвиди, че „ключът към нашата собствена бъдеща сигурност може да се крие в това Мексико и Канада да станат много по-силни страни... Време е да престанем да мислим за най-близките си съседи като за чужденци.“ Трудно Тръмп може да бъде по-несъгласен. Америка проиграва най-добрите си карти винаги, когато предаде своя ангажимент за открити, справедливи правила - подкрепени и наложени от съюзници. Това са и принципите, които са в основата на интересите на САЩ по отношение на сигурността, като свободата на океаните и морските права в Южнокитайско море. Повече от 70 години партньорствата на САЩ в областта на сигурността зависят от взаимните ползи - подкрепени от комбинация от американски личен интерес и идеализъм - не от заплашване на другите с искания за почит. Свободите от 1776 г. и тези, към които се стремят американците, са най-силните страни на САЩ в конкуренцията с Китай. Събитията в Хонконг, Тайван и Синдзян илюстрират привлекателността на системите, основани на върховенството на закона, откритостта и ограниченията на властта. САЩ трябва да вдигнат стандартите за свобода и законност, независимо дали съперничеството е относно политиката, икономиката и сигурността - или търговията и инвестициите.    ", "date": "2020.01.27", "title": "Търговските победи на Тръмп са пирови"}
{"url": "http://www.classa.bg/%D1%81%D0%B2%D1%8F%D1%82/item/405789-%D0%B1%D0%B8%D1%82%D0%BA%D0%B0%D1%82%D0%B0-%D0%BD%D0%B0-%D0%B4%D0%B6%D0%BE%D0%BD%D1%81%D1%8A%D0%BD-%D1%81-%D1%80%D0%B5%D0%B3%D0%B8%D0%BE%D0%BD%D0%B0%D0%BB%D0%BD%D0%B8%D1%82%D0%B5-%D0%BD%D0%B5%D1%80%D0%B0%D0%B2%D0%B5%D0%BD%D1%81%D1%82%D0%B2%D0%B0-%D0%BD%D0%B0-%D0%BE%D1%81%D1%82%D1%80%D0%BE%D0%B2%D0%B0-%D0%BF%D1%80%D0%B8%D0%BC%D0%B5%D1%80-%D0%B7%D0%B0-%D0%B5%D0%B2%D1%80%D0%BE%D0%BF%D0%B0", "text": "Заявката на британския премиер Борис Джонсън, че ще преодолее неравенството във Великобритания има за цел да фокусира обществото върху положителен дневен ред и да измести вниманието от Brexit, спасявайки Консервативната партия. Парадоксът е, че неговото предизвикателство – да преодолее регионалното неравенство, е споделяно от всяка друга страна в Европа и отвъд, пише Financial Times. Безпокойството в провинциалните части на Великобритания изигра голяма роля референдумът през 2016 г. да бъде наклонен към страната на напускането, както и в победата на Джонсън на изборите миналия месец. Насочвайки погледа си към политическата възможност, той открадна марша от другите партии, предлагайки надежда на безнадеждните на правилните места, т.е.там, където се наблюдаваха най-големи загуби на фона на десетилетия растеж на водещите градове. Регионалното неравенство във Великобритания е крайно, но далеч от ситуацията в Европа. Почти всяка европейска държава не успява да се отърси от десетилетията на неуспехи от страна на политиците да поддържат икономическия си модел.  Така че нарастващата икономическа доминация на Лондон в британската икономика е просто случай на общозападен феномен. Ако Джонсън е прав, че Великобритания се нуждае от „изравняване“, то това важи за почти всяка друга зряла икономика. Това означава, че трябва да очакваме политиците на други страни да постигнат електорални успехи, повтаряйки стратегията на Джонсън. От гледна точка на политиката, неговият успех или неуспех да преодолее неравенството в регионите на Обединеното кралство ще бъдат разгледани поне толкова близо от континентална Европа, колкото у дома. И обратното, той би могъл да предложи опита си на други страни, демонстрирайки какво работи успешно и какво не. Наскоро Френският съвет за икономически анализи публикува доклад за основните причини за протестите на движението на „жълтите жилетки“. Приликите с недоволството в изостаналите райони на Великобритания, подкрепящи Brexit, са поразителни. Първо, участието в протестите е свързано с други признаци на недоволство, като например по-ниската избирателна активност и по-лошите индикатори за благоденствие. Второ, тези общности са икономически неуспешни, което се забелязва по по-слабия растеж на работни места или по-ниските цени на жилищата. Но един от най-впечатляващите показатели за недоволство е изчезването на местните магазини, културни събития и обществени услуги. Това трябва да звучи познато. Отвъд статистиката икономическият спад често се усеща в реалния живот чрез залеза на някои главни улици и загубата на места за социални срещи. Доказателството за всяка политика за подобряване на регионалното неравенство трябва да се измерва не само в индивидуалния жизнен стандарт, но и в сближаването на общността. Френското изследване например установява, че индивидуалната тревожност варира в зависимост от средния доход в общността: местното икономическо подобрение кара хората да се чувстват по-добре, дори ако тяхната финансова ситуация остава непроменена. Вместо да си задаваме въпроси дали корените на политическото недоволство са икономически или културни (противодействие срещу имиграцията или либералните ценности например), трябва да разберем как икономическите условия поддържат местните култури или не успяват да направят това. Джонсън е направил първата стъпка в този процес, разбирайки дълбочината на отчаянието и служейки си с него. Но следващата стъпка – изпълнението на обещанието – ще е много по-трудна. Както става ясно от френското проучване, тя изисква не само промяна на начина, по който политиката е оценявана, но също така и как е прилагана. Местните общества се нуждаят от роля при формирането ѝ, нещо което хиперцентрализираната Великобритания не е в добра ситуация да постигне. Популистите имат предимство в това, че не чувстват никакво угризение да изпълнят своите обещания. Ако Джонсън покаже на други политици, че това е възможно, той ще извърши страхотна обществена услуга.  ", "date": "2020.01.27", "title": "Битката на Джонсън с регионалните неравенства на Острова - пример за Европа"}
{"url": "http://www.classa.bg/%D1%81%D0%B2%D1%8F%D1%82/item/405790-%D0%BA%D0%B0%D0%BA-%D1%80%D1%83%D1%81%D0%B8%D1%8F-%D1%81%D0%BC%D1%8F%D1%82%D0%B0-%D0%B4%D0%B0-%D1%81%D0%BF%D0%B0%D0%B7%D0%B8-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BE%D0%BF%D0%B5%D0%BA", "text": "За първи път в рамките на Организацията на страните износителки на петрол (ОПЕК) страна променя начина, по който намалява производството на петрол, пише Bloomberg в свой анализ. През това тримесечие на Русия – един от архитектите на споразумението за намаляване на производството на петрол между ОПЕК и нейните партньори, ще бъде позволено да изключи вид лек петрол, наречен кондензат, от данните за производството, които представя пред групата. Картелът винаги е изключвал кондензатите от производствените обеми на страните си членки, така че не беше правилно те да бъдат включени в тези на останалите членки от групата ОПЕК. Това би трябвало да помогне на Русия по отношение прилагането на споразумението, което не успя да направи през 2019 г. на фона на общото производство на петрол и кондензат, което достигна постсъветски рекорд. Придържането към споразумението не беше пълно в Русия, а „Роснефт“ посочи, че то противоречи на руските интереси.  Какво е кондензатът? Кондензатите са въглеводороди, които под земята са под формата на газ, но след това се кондензират в течност, когато достигнат земната повърхност. Те обикновено се стабилизират, преди да бъдат транспортирани, чрез отстраняване на останали газове и много леки течности. След това те могат да бъдат смесени с петрол и преработени за производството на нефтохимикали или други горива с по-висока стойност, както и изнесени на външни пазари. Защо руските кондензати досега сега се изключват от целите на ОПЕК+? Производството на кондензат в Русия нараства, тъй като най-големите газови производители в страната, \"Газпром\" и \"Новатек\", установиха дейност на нови полета и увеличиха производството на съществуващите. Това е част от стратегията на страната да насърчи износа на природния газ, които се транспортира по газопроводи, и на втечнен природен газ (LNG), който се пренася чрез специално модулирани танкери, към Европа и Азия.  „Това нарастващо производство оказва натиск върху руското изпълнение на споразумението в рамките на ОПЕК+“, заяви министърът на енергетиката на Русия Александър Новак през ноември. Страната твърди, че нейният кондензат, който представлява 7-8% от общото производство на петрол, трябва да бъде изключен от целите на ОПЕК+ за намаляване на производството, защото останалите страни в картела също не го включват. ОПЕК се съгласи и по време на заседанието си през декември позволи на всички съюзници извън картела да изключат кондензата от производствените си данни. Ще помогне ли това на Русия да се справи с целите на ОПЕК+? Според Министерството на енергетиката на страната това ще ѝ помогне да се справи с целите. Изключвайки кондензатите, производството на Русия през декември се сви с 234 хил. барела на ден спрямо производствените нива само на петрола от октомври 2018 г., посочи правителството в изявление. Това е по-голямо намаление от договореното в споразумението на ОПЕК+. Ако кондензата се добави, цифрата би надвишила производствената цел на страната със 72 хил. барела на ден. Русия не успя да изпълни изцяло сделката си с ОПЕК през по-голямата част от 2019 г., като растежът на кондензата беше само една от причините, посочени от правителството. На декемврийската среща на ОПЕК + Новак заяви, че изключването на кондензата не трябва да се приема като вратичка, която позволява на Русия да изпомпва повече петрол, като страната все още иска да се придържа към споразумението.  Съгласно новата сделка, която беше удължена до март, Русия пое ангажимент да задълбочи намаляването на производството си с около 300 хил. барела на ден спрямо нивата от октомври 2018 г. Как пазарите ще знаят дали Русия се придържа към споразумението? Изключването на кондензата ще направи по-трудно следенето на руското изпълнение на споразумението в рамките на ОПЕК+. По-рано руските петролни наблюдатели, включително Bloomberg, изчислиха производството на страната и придържането ѝ към сделката, използвайки подробни данни от подразделението ЦДУ-ТЕК към руското енергийно министерство. Тези цифри обаче не отчитат разделянето между кондензата и суровия петрол. Министерството обеща да предостави пазарните данни, свързани с новата сделка. И все пак през декември институцията не разкри пряко производствените цифри за суровия петрол и кондензата, а само увеличението или намаляването на продукцията за всеки сорт. Отделно Новак посочи на репортерите изходните данни за октомври 2018 г., спрямо които се измерват тези промени. Този хаос от данни позволява на наблюдателите на петролните пазари да знаят следното: През октомври 2018 г. Русия е изпомпвала 10.6 млн. барела на ден суров петрол и 795 хил. барела на ден кондензат според информацията на Новак. Към декември 2019 г. производство на суров петрол е намаляло с 234 хил. барела на ден от това ниво, а продукцията на кондензата се е повишила с 58 хил. барела на ден. Необходими ли са тогава данните на ЦДУ-ТЕК? Не съвсем. Настоящата сделка за намаляване на продукцията ще се прилага през първото тримесечие на 2020 г. ОПЕК + ще вземе решение за бъдещето на споразумението в началото на март. Ако сделката бъде разширена след това и включва само производството на суров петрол, познаването на данните за общото производство на петрол в Русия все още е полезно за по-широкото разбиране на нейната петролна индустрия.    ", "date": "2020.01.27", "title": "Как Русия смята да спази споразумението на ОПЕК+"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/405791-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE-%D0%BD%D0%B0-%D1%84%D0%B8%D0%BD%D0%B0%D0%BD%D1%81%D0%B8%D1%82%D0%B5-%D0%BD%D1%8F%D0%BC%D0%B0-%D1%80%D0%B8%D1%81%D0%BA-%D0%B7%D0%B0-%D0%B2%D0%B0%D0%BB%D1%83%D1%82%D0%BD%D0%B8%D1%8F-%D0%B1%D0%BE%D1%80%D0%B4", "text": "Последните промени в Закона за БНБ не поставят под въпрос действащия режим на фиксиран валутен курс. Както многократно е подчертавано от правителството и БНБ, този режим ще бъде запазен до присъединяване на страната към еврозоната и приемането на еврото. Това се посочва в прессъобщение на Министерството на финансите (МФ). Предложението е в закона за БНБ да се запише, че от датата на влизане на България във валутно-курсовия механизъм ERM II, т.нар. чакалня на еврозоната, официалният курс на лева към еврото трябва да стане равен на курса, договорен по съответните резолюции между ЕЦБ и останалите държави от еврозоната.  На 23 януари 2020 г. председателят на Бюджетната комисия Менда Стоянова внесе за разглеждане проект за допълнение на чл. 29 от ЗБНБ. Министерството на финансите и Българската народна банка подкрепят внесения проект. Законопроектът се подкрепя и от ЕЦБ, уточняват от финансовото министерство. Целта на законопроекта е да се осигури съответствие на вътрешната нормативна рамка с европейската нормативна рамка, регулираща административния процес и оперативните процедури за одобряване на валутните курсове в условията на Валутно-обменния механизъм (ERM II). Това съответствие е задължително условие за присъединяване към Валутно-обменния механизъм, допълват от МФ. Промените се правят, за да въведем европейските директиви и са едно от условията нашата правна рамка да отговори на изискванията за членството ни еврозоната, обяснява Менда Стоянова пред в. Труд по повод на информация, че предложените промени могат да доведат до отклоняване от курса лев-евро. По думите й няма опасност за борда, а всичко останало е спекулация. Правителството и Българската народна банка подписаха споразумение за условията, при които ще се водят преговори включването на България във валутно-курсовия механизъм ERM II, т.нар. чакалня на еврозоната. Първите два ангажимента в това споразумение казват точно това – курсът на лева спрямо еврото да остане какъвто е в момента, посочи председателят на бюджетната комисия.", "date": "2020.01.27", "title": "Министерство на финансите: Няма риск за валутния борд"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/405792-%D0%BA%D1%80-%D0%B3%D0%B5%D0%BE%D1%80%D0%B3%D0%B8%D0%B5%D0%B2%D0%B0-%D0%BD%D0%B0%D0%BF%D1%8A%D0%BB%D0%BD%D0%BE-%D0%BE%D0%B1%D0%BE%D0%B7%D1%80%D0%B8%D0%BC%D0%BE-%D0%B5-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B4%D0%B0-%D0%B2%D0%BB%D0%B5%D0%B7%D0%B5-%D0%B2-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0-%D0%BF%D1%80%D0%B5%D0%B7-2023-%D0%B3", "text": "България като цяло  стои „много добре“ по пътя към еврозоната  и влизането й по план през 2023 г. е „напълно обозримо“, заяви в интервю за БНР управляващият директор на Международния валутен фонд (МВФ) Кристалина Георгиева. В предаването „Неделя 150“ на програма „Хоризонт“ тя каза, че преди дни в Давос е разговаряла с председателя на Европейската централна банка (ЕЦБ) Кристин Лагард и по тази тема и тя вижда доста позитивно пътя на България. България в еврозоната „Моето очакване е, че плановете, които са направени за влизането в еврозоната ще се реализират точна така, както са направени. България като цяло стои много добре. Има две банки, за които имаше бележки, но те работят по това да бъдат решени и аз не виждам никакви проблеми. Това, което тя ми каза беше, че както изглежда в моята зала на заседания на еврозоната скоро ще се говори на български“, ката Георгиева. И потвърди, че влизането през 2023 г. в еврозоната е „напълн „За България влизането в еврозоната сега е по-добре, отколкото в миналото, именно защото светът е по-турболентен“, каза Георгиева. Според нея скептицизмът за присъединяването на България към валутния съюз, включително и в банкерските среди, ще донесе на страната повече парична сигурност в несигурно време. „Когато се въвеждат повече контролни механизми, не се учудвам, че ще има скептични гласове, особено от средите на субектите на наблюдение. Ние нямаме независима парична политика, левът е закачен за еврото. Обществото поддържа сигурността от валутния борд, а не искаме да присъстваме в залата, където се взимат решения“, коментира Георгиева. „Еврозоната разполага с ресурс от 800 млрд. евро за защита от евентуална криза или атака. Не мога да си представя конструктивно обяснение защо за нас е зле да имаме 800 млрд. евро“, продължи коментара си Георгиева. Тя допълни, че  при разговорите си в Давос с ръководителя на Европейската централна банка Кристин Лагард е получила уверение, че в скоро време в ЕЦБ ще се говори и на български. Прогресивен или плосък данък Управляващият директор на МВФ посочи, че разумно прогресивно облагане не пречи на растежа, а даже помага, защото намалява неравенството в обществото. „Страните, които са избрали плосък данък имат причини да го изберат и трябва много внимателно да преценят дали тези причини все още диктуват това да бъде правилният избор“, каза Георгиева. „В България неравенството е относително по-високо, отколкото много други страни в ЕС, затова България трябва да мисли как да го решава този проблем. Не искам да правя никакви изявление в едната или другата посока, защото тази оценка трябва да бъде направена много внимателно, като се поставят на баланс ползите и рисковете. И дали няма други инструменти, с които страната разполага – да кажем как използваме разходната страна на бюджета“, посочи тя. „Най-важно за България е да инвестира в хората. В образование на децата от 0 до 5-годишна възраст, когато много от това, което те ще бъдат един ден, се формира. Да дава възможност за квалификация и преквалификация. Да стимулира бизнеса да инвестира в хората, защото „сега всички се оплакват, че има работа, а няма хора“, коментира Кристалина Георгиева. Зелените политики – тласък за инвестициите Управляващият директор на МВФ предупреди, че България не трябва да изостава от зелените политики, защото нисковъглеродната икономика ще даде нов тласък на инвестициите и ще спомогне за създаването на нови работни места.   „Ние търсим области, в които да се декларираме като лидери. И в тази област, ако ние действаме бързо и решително, за Европа има шанс да генерира по-висок растеж и да заеме конкурентна позиция в нещо, което безусловно ще става в бъдещето. И аз се надявам, че България ще намери своето място в тази ниша на нова конкурентоспособност“, отбеляза Георгиева. „Климатичните промени са огромно предизвикателство…, но и огромна възможност за трансформиране на нашите икономики. Вярно е, че преходът към нисковъглеродна икономика означава за някои тежка промяна. Ако сте в сектора производство на въглища, това никак няма да бъде лесно. Но тя е възможна промяна, в която ние можем не особено трудно да пренасяме от едните, които печелят към другите, които губят, за да направим така, че обществото да е по-добре“, каза Георгиева. „Преди година прочетох доклада за това, че всички наши прогнози за климатичните изменения се потвърждават и се надхвърлят от това, което реално става. Свърших да го чета, легнах си, а не мога да заспя – през цялото време си мислех за моята внучка, тогава тя бе на 8 години, че когато стане на 20 години, 100 милиона души ще бъдат в бедност заради шоковете от майката природа. А като стане на 40, ще има най-малко 130 милиона климатични бежанци, повечето от тях от Близкия изток и Африка, повечето от тях, бягащи към Европа. Ако е с късмета да стане на 90 години, ако нищо не направим, планетата ще бъде 3-4 градуса по-топла, това означава почти невъзможно да се живее, ако ние не действаме днес“, продължи тя. „Сребърен куршум“ срещу ниския растеж, лихви и инфлация „Но ние можем да действаме днес и да направим така, че да бъде по-добре не само за вас, младите хора, а за всички, защото даваме стимул на нашата икономика. Търсим го този „сребърен куршум“, с който да убием ниския растеж, ниските лихви и ниска инфлация, което ни държи в недостатъчно динамична икономика. Може би го имаме в ръцете си и той се нарича трансформиране към нисковъглеродна климатично устойчива икономика“, каза управляващият директор на МВФ. Кристалина Георгиева посочи, че на много места по света тази трансформация има успех. И даде за пример Швеция, която бе между първите държави, въвели данък върху въглеводородните емисии, който се увеличава с времето. „Този данък им позволи много бързо да стимулират преход към чиста енергия. В резултат на това те имат цветуща икономика… при много съществено намаляване на емисиите. И е една от най-щастливите страни в света. Същото нещо е с Финландия… Може би зелената икономика е и път към щастието“. Данък върху въглеродните емисии Кристалина Георгиева посочи препоръката на МВФ, че постепенно трябва да се въвежда данък върху въглеводородните емисии, като най-ефективен път за поставяне на цена на тези емисии и предсказуемост на трансформацията на икономиката. „Днес средно в света цената е 2 долара на тон. В рамките на едно десетилетие трябва да вървим към цена 75 долара за тон. Но смятаме, че фискалната политика трябва да бъде много внимателно премислена, за да не се увеличава общото данъчно бреме“. Тя подчерта, че е „много е важно където отиват парите“. „Те трябва да се използват както за инвестиране в зелени технологии, така и за намаляване на тежестта върху хората, които ще понесат бремето на този данък“. Ниски лихви и тази година Ръководителят на МВФ каза, че количествените облекчения – т.нар. лесни пари, са направили голяма услуга на света миналата година. Както и че МВФ е предупредил, че икономиката на света влиза в синхронизирано забавяне, след което централните банки са реагирали синхронизирано. „49 банки свалиха 71 пъти лихвените си проценти и в резултат на това растежът в света се покачи с половин процент“ до 2,9%“, каза тя и посочи, че така е избегната рецесия.  „Трябва да продължим да държим ниски лихвите и тази година, за да можем да осигурим едно малко подобрение на растежа догодина до 3,3%“, каза тя, като посочи, че това решение носи в бъдеще два проблема. „Ниските лихви значат евтини пари – апетит за заимстване, който наду заимстването в световен мащаб до 188 трилиона долара – повече, отколкото бяха преди дълговата криза…Вторият по-сериозен проблем е, че когато лихвите са ниски, търсим доходност някъде другаде с поемането на по-висок риск“. Според нея обаче засега няма причини да се смята, че ни очаква сериозен трус. Проблемите в търговията – преодолими Кристалина Георгиева изрази надежда търговското примирие между САЩ и Китай да се превърне в мир тази година, както и всички – САЩ, Китай, ЕС, да се отнесат сериозно към реформата на търговската система в света. Тя посочи, че услугите – най-бързо развиващата се сфера в световната икономика, са извън системата на международната организация по търговия, както и електронната търговия. „Ако тези проблеми не се решат, няма как да видим подем в търговията, те не са лесни за решаване“, каза Георгиева. Тя обаче посочи, че има добра основа за споразумение между САЩ и ЕС.    ", "date": "2020.01.27", "title": "Кр. Георгиева: Напълно обозримо е България да влезе в еврозоната през 2023 г."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/405793-%D0%BD%D0%B0%D0%B4%D0%B5%D0%B6%D0%B4%D0%B0%D1%82%D0%B0-%D0%B5-%D0%BE%D0%BF%D0%B0%D1%81%D0%BD%D0%BE-%D0%BD%D0%B5%D1%89%D0%BE,-%D0%BD%D0%BE-%D0%BD%D0%B8%D0%B5-%D1%81%D0%B8-%D0%BE%D0%B1%D0%B8%D1%87%D0%B0%D0%BC%D0%B5-%D1%80%D0%B8%D1%81%D0%BA%D0%B0", "text": "Неделя Шегата с найлоновите торбички вече се е изхаBILLA, но нови и нови хора се нареждат на опашката до изчерпване на наличностите. Умираме за промоции. Такова намаление не бяхме виждали от „Локо Сф\" насам. Обществен блокчейн хумор с корпоративна верига. Дано новото шоу на БТВ не се оплете в подобни, че имаме навика да не гледаме срока на годност на шегите по стелажите. Но от друга страна Каракачанов излезе достатъчно траен и сочен, че да има за всички. Яд ме е само, че покрай майтапите не успях да прекарам събота вечер с Дони. Нищо де, прекарах се със закъснение. То и самото предаване е малко изостанало; така че все едно кога ще го гледаш - днес или през 1997-ма. Иначе има унисон между фигурата на водещия и шоуто. И двете са притеснително слаби и явно на особен хранителен режим. Понеделник Животът ни, приятели, е комар. Не в смисъла на хазартна метафора. По-скоро е дребен и гладен, не мислите ли. И е на един шамар, така да се каже, дори да жужим като големи смелчаци. Заприказвахме се за хранене и ето ни вече до хазартната софра. Като обслужващ персонал, естествено. От нас се иска всичко да е изтъркано до блясък. Такава е играта „Златна посуда\". Талончетата не са като торбичките; няма и няма изтъркване при тях и това си е. Спокойно, тоя бизнес никой няма да ни го отнеме. Аз обаче усещам прилив на адреналин. Най-после елемент на несигурност и при организаторите на игрите. Ако стана рапър един ден, както са тръгнали нещата, ще се нарека Хендикап. Искам да съм рисков. Няма само Хазарта от Ъпсурт и Тото от Скандау да обират позитивите. Вторник . Бравос! Адски подвеждащо име е това, да знаете. Нищо не дават там. Освен снимки с нахилена Иванка Тръмп. Чаровна и естествена като найлонова торбичка. Какво ли й каза нашият шоумен, че така я зарадва? Нямам съмнения в способностите на премиера да развесели всекиго с английския си. Само дано не изхаби твърде много харизма за външнополитически закачки, че нали с нея ще пълним язовир „Студена\". Новият министър на водопада - Ревизионеро - вика, че не можело и вода, че и въздух, и работа, и парно наведнъж. Наистина се прекалява с тия искания. Тук благата са на лотариен принцип - каквото ти се падне, това е. После държавата може да си го вземе. Иначе се радвам, че и тоя министър излезе шегаджия. Случихме на гологлави комици в тая страна. Сряда Дълго не знаехме кой ще е  . Пак не го знаем кой е. Дано бързо преодолеем ефекта на името и продължим по същество. От опит глава не боли. Имам предвид малко работен опит, не пореден опит на гърба на зрителя. За толкова години шоу така и не свикнахме, че по-важният въпрос е кои са сценаристите. Там е големият риск. Шоубизнесът е коварна лотария. Включително и самото шоу на лотарията. Според мен Захари ще е страхотен водещ, дори сценарият да се одържави. При Цитиридис печелившият засега е неясен. Но кое ли не е всъщност лотария у нас? Вземете например изборите.  . Не уцелил точното име на партията. Сега ще пробва с пак друго. Голям късмет вадим като народ с толкова продуктивен водач. Така де - водещ. С тия двадесет и кусур албума все ще уцели накрая заглавие. И после ще видим. Като при всичко. Четвъртък Чета, че новият Бонд нямало да е жена, но било твърде възможно е да е чернокож. Черно и бяло пак са единствените полета в тази епидермална рулетка. На жълто никой никога не залага. Светът се държи, все едно азиатците нямат развит шпионаж. Това дори не е расизъм, това е просто наивност. Изпуснал съм момента в законотворчеството ни, че хазартните компании могат да си избират колко такса да плащат. И Влади Горанов явно го е изпуснал. Малко изпусната работа е тоя бранш, не мислите ли? Пълно тото. Много ясно, че лотарията трябва да е държавна, след като самата ни държава функционира на произволен принцип. Петък Фенове на \"Левски\" са на среща с премиера да го питат докога любимият им клуб ще е заложник на политически интереси. Нима запалянковците не разбират, че без хазартът да е спонсор на футбола ни, играчите сами ще трябва да решават изхода от двубоя. И тогава наистина ще настъпят несигурни времена. Кефи ме, че намерили от кого да търсят сметка.  . Като самия клуб. Нужна е сериозна карантина с подобен патоген в атмосферата. Намерете някой здрав да питате. Споменахме вируси и нещата в Китай не изглеждат добре. Хазарт е и там, ама био. Може би човек трябва да подбира по-внимателно с кого общува и да пази известна хигиена. Важи и за големи общности от хора, да не кажа за цялата държава. За Китай говоря. У нас вече е късно: всеки с всекиго е обменил твърде много флуиди. Събота Съобщиха, че сме арестували двама грузински килъри в ролсройс. Дошли били да очистят интригата в заплахите. Чак от далечна Грузия?! Какво, за Бога, се случи с българските наемни убийци? Одържавени ли са вече? При всички случаи това трябва да са много печеливши бабаити, щом карат ролсройс на работа. Колко залагахте на тях? Сорос разправя, че Китай носел смъртна опасност за свободата по света. И с този епидемиолог не случихме. Китайците просто са майстори на карантината. Ако някоя зараза дойде в Европа, по либерална линия ще я приютим и интегрираме, после ще я изследваме. Хора, пак гледах \"Събота вечер\" с Дони. Представяте ли си? Мисля, че развивам хазартна зависимост. Надежда, че следващия път може да имам късмет и да се оправят нещата. Малшанс! Но нищо де, продължавам да залагам. Надеждата е опасно нещо, както викат в „1917\"-та. Но ние си обичаме риска.    ", "date": "2020.01.27", "title": "Надеждата е опасно нещо, но ние си обичаме риска"}
{"url": "http://www.classa.bg/%D1%81%D0%B2%D1%8F%D1%82/item/405794-%D0%BA%D0%B0%D0%BD%D0%B0%D0%B4%D0%B0-%D0%BF%D0%BE%D1%82%D0%B2%D1%8A%D1%80%D0%B4%D0%B8-%D0%BF%D1%8A%D1%80%D0%B2%D0%B8%D1%8F-%E2%80%9E%D0%BF%D1%80%D0%B5%D0%B4%D0%BF%D0%BE%D0%BB%D0%B0%D0%B3%D0%B0%D0%B5%D0%BC-%D1%81%D0%BB%D1%83%D1%87%D0%B0%D0%B9%E2%80%9C-%D0%BD%D0%B0-%D0%BA%D0%BE%D1%80%D0%BE%D0%BD%D0%B0%D0%B2%D0%B8%D1%80%D1%83%D1%81-%D0%B2-%D1%82%D0%BE%D1%80%D0%BE%D0%BD%D1%82%D0%BE", "text": "Здравните служители на Онтарио обявиха, че в болницата в Сънибрук в Торонто е потвърден „предполагаем случай\" на коронавирус, докато броят на инфектираните в световен мащаб достигна 1500. Пациентът е мъж на 50 години, който наскоро е посетил Ухан и се е разболял след завръщането си в Канада на 22 януари. Сега той се лекува в стая с „отрицателно налягане\", като се прилагат всички необходими предпазни мерки и протоколи, разработени след избухване на САРС, за да се предотврати разпространението на вируса, заяви главният медицински директор на Онтарио д-р Дейвид Уилямс. Властите отказаха да разкрият самоличността на пациента или историята на пътуванията му, като показаха на обществеността специален уебсайт за актуализации.", "date": "2020.01.27", "title": "Канада потвърди първия „предполагаем случай“ на коронавирус в Торонто"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/405795-%D0%B4%D0%B0-%D0%BB%D1%8A%D1%81%D0%BD%D0%B5%D0%BC-%D0%BF%D0%B0%D1%82%D1%8A%D1%86%D0%B8%D1%82%D0%B5", "text": "Хубаво е човек от време на време да отваря старите книжки – ако не друго, научава поне две неща – първо, че няма нищо ново под слънцето, и второ – че да се лъскат патъци е стара българска журналистическа традиция. Ето един пример отпреди сто и тридесет години – княз Фердинанд, любител на природата, решава да се разходи из новата си страна. И вестник „Свобода” е по дирите му: „Негово Царско Височество благоволи да се разходи из града нощно време, сам, придружен само от председателя на Народното събрание и околийския началник… Тук съм длъжен да кажа, че Негово Царско Височество спа само няколко часа…” Сто и тридесет години по-късно „ТРУД” продължава славната традиция: „Множеството от селото с минералните извори искрено се зарадва на визитата на министър-председателя. „Да сте жив и здрав, свалям си шапката пред вас от благоволение!”, каза развълнуван възрастен мъж на Борисов. А премиерът му стисна ръката: „И аз съм селянин от Банкя като теб!” Грешката на Фердинанд е, че е благоволил да се разхожда нощем – когато хората спят. Иначе би могъл и той, като г-н Борисов, да благоволи да „предупреди полицай, охраняващ реда, да не прави компромиси и всички кметове, областни управители и политици от ГЕРБ, дошли на инспекцията, да спират на обозначените места… „Ако ли не: на високопоставените гости – актове!” – отсече Борисов. И сам спря на отбивка по ремонтираното трасе.”… Хайде, стига, че стана благниво. Но клевета ще е, ако обвиним родната журналистика, че е останала на нивото на края на ХIХ век, или, както би рекъл бай ни Ганьо, „Фин дю сийекъл” – „ТЕЛЕГРАФ” разширява кръгозора ни до смайващи ширини: „Куче изяло отрязания пенис на заклан гей”! Това прадедите ни дори не са го и сънували! Ако прочетеното ви е развълнувало, пийте една студена вода, за да продължим. Не можете? Няма вода? Глупости! Не гледайте тъпо в кранчето – четете „24 ЧАСА”, където Министерството на регионалното развитие и благоустройството тържествено обявява, че „Само 117 хиляди души са на воден режим”! От тях – най-много в Перник и околните населени места – близо 82 000 души. А другите? „В област Велико Търново на воден режим е град Елена и пет села, в област Търговище засегнати са 10 781 души в Омуртаг и 45 в различни села, в област Шумен частично без вода са 10 000…” Дотук – добре, остана само да разберем къде са се скрили последните десетина хиляди безводници. Лесно е – според „СТАНДАРТ” „Плевен и Ловеч пестят от септември”! Ще речете – Плевен и Ловеч не бяха ли по-големи градове? Ако разделим десет на две – ще се окаже, че във всеки от тях са останали хора колкото за по-големшко село! Глупости, ще ви отвърнем ние – вие ли знаете по-добре от МРРБ колко от избирателите нощем надават ухо към къркоренето на чешмите!  ", "date": "2020.01.27", "title": "Да лъснем патъците!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405776-%D0%BC%D0%B0%D1%80%D0%B8%D1%8F-%D0%BF%D1%80%D0%B8%D0%B7%D0%BD%D0%B0-%D0%BF%D1%80%D0%B0%D0%B2%D1%8F-%D1%81%D0%B5%D0%BA%D1%81-%D1%81%D1%80%D0%B5%D1%89%D1%83-%D0%BF%D0%B0%D1%80%D0%B8", "text": "От години е публична тайна, че фолкпевицата Мария си избира богати спонсори, които угадждат на всеки неин каприз. Тя най-накрая реши да проговори и да си признае, че е правеила секс срещу заплащане.    Нещо повече, Мария възнамерява да последва примера на колежката си Глория и да напише автобиографична книга, Но за разлика от Примата на фолка, тя нямало да говори за песните си, а за интимния си свят, който бил повече от пикантен.      Наскоро в интервю попитаха Мария дали е получавала неприличани предложения, а тя шокира всички с отговора си: \"Разбира се. Също така съм се възползвала от тях. Не се срамувам от това, че някои ми е отправял неприлично предложение, дори се чувствам поласкана за високата оценка, която мъжете ми дават по този начин\".  Признанията на Мария стигат доста по-далеч с откровението, че държи мъжът до нея да е финансово стабилен и да може й угажда и сбъдва всяка нейна мечта. \"И в природата е така - животните от женски пол търсят най-силния от своята порода\", споделя тя.      Миньончето споделя, че изкараните пари от музика влага в образованието на дъщеря си Марая. Много любовници са й подарявали автомобили и апартаменти, но само докато са заедно. След това сиги прибирали.  Мария признава, че е имала най-готините и успели мъже в живота си, но не незаовава точна бройка. \"Всеки по свой собствен начин ми е дал 100% любов и опора. Всеки е допринесъл за това, което съм аз към момента\", допълва тя.  ", "date": "2020.01.27", "title": "Мария призна: Правя секс срещу пари!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405777-%D0%BD%D0%BE%D1%80%D0%B0-%D1%88%D0%BE%D0%BF%D0%BE%D0%B2%D0%B0-%D1%80%D0%B0%D0%B7%D1%86%D1%8A%D1%84%D0%BD%D0%B0", "text": "Нора Шопова се сбогува с кариерата си на синоптичка и вече се развива в съвсем ново поприще.    Красивата моделка, която е магистър по „Право“, е била поканена в консултантската фирма на половинката си Траян Косев, където взима двойно по-голяма заплата от досега, пише \"Галерия\".    Столични клюкари свързаха напускането на Нора Шопова с пререкания с колежката й Никол Станкулова. Всъщност двете са в прекрасни отношения, а решението на Нора било взето преди повече от половин година.     Красавицата нямала намерение да се задържа дълго в телевизията, тъй като искала да работи по специалността си. Половинката й Траян Косев отдавна й предлагал да започне в неговата фирма, но Нора отлагала промяната.   Гаджето й е съосновател на консултантска компания, занимаващи се с правни и бизнес услуги, и Нора предпочитала да започне в независима фирма, разказват нейни колеги. С времето обаче осъзнала, че трябва да натрупа опит, за да бъде забелязана от някоя от водещите компании у нас. Шопова вече е започнала работа при гаджето си и според запознати се справяла изненадващо добре.", "date": "2020.01.27", "title": "Нора Шопова разцъфна"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405778-%D0%BF%D0%BE%D1%81%D0%BB%D0%B5%D0%B4%D0%BD%D0%BE%D1%82%D0%BE-%D0%BF%D0%BE%D1%81%D0%BB%D0%B0%D0%BD%D0%B8%D0%B5-%D0%BD%D0%B0-%D0%BA%D0%BE%D0%B1%D0%B8", "text": "Легендарният баскетболист  .    Малко преди трагичната си кончина, баскетболната икона отправи и послание към настоящата звезда в НБА ЛеБрон Джеймс, който го задмина във вечната ранглиста на реализаторите на НБА и вече е №3. “Продължавай да движиш играта напред. Много уважение, братко мой”, написа Коби в профила си в Twitter по адрес на постижението на ЛеБрон, който в момента защитава честта на Лос Анджелис Лейкърс, където премина цялата кариера на Брайънт. Едно от най-големите разочарования за баскетболните фенове е, че те не можаха да се срещнат във финали на НБА.     През декември 2014 Коби задминава Майкъл Джордан по отбелязани точки в НБА. ЛеБрон Джеймс обаче записа 29 точки при загубата на Лос Анджелис Лейкърс от Филаделфия 76 с 91:108. Така той събра 33655, а Брайънт остана с 33643 на четвърта позиция. Джеймс започна в мача с 18 пункта зад Коби.", "date": "2020.01.27", "title": "Последното послание на Коби"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405779-%D0%BF%D0%B5%D1%82-%D0%B5%D0%BC%D0%BE%D1%86%D0%B8%D0%B8,-%D0%BA%D0%BE%D0%B8%D1%82%D0%BE-%D1%80%D1%83%D1%88%D0%B0%D1%82-%D0%B7%D0%B4%D1%80%D0%B0%D0%B2%D0%B5%D1%82%D0%BE", "text": "Организмът реагира на нашите емоции. Ако те са отрицателни, като гняв, тъга, завист, отговорът на организма е деструктивен - боледуваме.   Въпросът е можем ли да се справим с болестите, ако успеем да овладеем негативните емоции. Най-вредни за здравето са пет емоции: завист (ревност), страх, безпокойство (тревожност), гняв и тъга.       1. Завист и ревност     Завистта и ревността се отразяват на черния дроб, жлъчния мехур и мозъка. Ревността пречи на мисленето, влошава функциите на мозъка. Човек не може да преценява разумно ситуацията, когато завижда и ревнува. Ревността натоварва и стресира своя носител. Расте тревожността му, която в запуснатите случаи може да се трансформира в депресия. Извършва се ударна секреция на хормоните норадреналин и адреналин, натоварват се жлъчката и черния дроб, настъпва застой на кръвта, отслабва имунната защита, нарушават се функциите на стомашно-чревния тракт, нарастват нивата на холестерола, повишава се артериалното налягане, учестява се пулсът.    2. Страх     Страхът ражда тревожност, дестабилизира работата на бъбреците и надбъбречните жлези. Когато човек се бои от нещо, се нарушава циркулацията на енергията в тялото, забавя се честотата на дишането и кръвотокът отслабва. Точно затова ръцете и краката изстиват от страх. Дисфункцията на бъбреците може да се прояви и в често уриниране.  Същевременно, не работи добре репродуктивната система. Когато се страхуваме, надбъбречните жлези секретират повече хормони на стреса. А те са в състояние да увредят всеки вътрешен орган. Например, може да започнат болки в кръста, провокирани от нарушаване функциите на бъбреците и надбъбречните жлези.   3. Тревога и безпокойство     Напълно нормално е да изпитваме тревога за дреболии, като закъсняването за среща или за сериозни поводи, като предстоящо интервю за работа. В леко тревожно състояние се забелязва учестено сърцебиене и дишане, кръвотокът се засилва, но това не уврежда здравето. Но ако тревогата е хронична, ако се безпокоите за всичко в живота си, подмолно отслабва и телесното, и психичното здраве.  Тревогата уврежда храносмилането, тъй като първият удар поемат стомахът, задстомашната жлеза и далакът. След това идва ред на исхемична болест на сърцето, запек, язвен колит. Заради безпокойство може да страдаме от позиви за повръщане, киселини, диария, безсъние. Прекаленото вълнение предизвиква гръдна болка, повишава артериалното налягане, отслабва имунитета и като цяло, настъпва преждевременно стареене.    4. Гняв (раздразнителност и омраза)     Гневът е едно от четирите основни емоционални състояния на човека, наред с щастието, тъгата и страха. Гневът, ако е в конструктивната си форма, може да бъде полезен за здравето. Но ако се гневим постоянно и по всякакви поводи, постепенно се уврежда целият организъм.  Първи под удара попадат сърцето и черният дроб, от стесняването на кръвоносните съдове и износването на стените им възникват сърдечносъдови заболявания. Имунните клетки - цитокини - се активират. Но когато техният брой стане прекалено голям, в организма настъпват възпалителни реакции, провокиращи редица патологии. Повишава се рискът от злокачествени заболявания, диабет, артрит и др. Гневът е отключващият фактор, който нарушава здравословния баланс на цитокините в тялото.    5. Тъга     При продължителна тъга е трудно да се диша, защото мускулите се стягат, правят спазми и пречат на белия дроб да поема нормално количество въздух. Голям е рискът от астма. Хроничната меланхолия и депресия намаляват съдържанието на кислород в кръвта, увреждат функцията на стомашно-чревния тракт. Така че, ако ви се плаче, не се срамувайте да плачете. Тогава се секретират ендорфините, които възстановяват хормоналния баланс. В състояние на тъга и съпътстващото го чувство на самота може да настъпят психични заболявания, болести на сърцето, да отслабне имунитетът. Затова гонете от себе си негативните емоции. Научете се да виждата доброто и не се фокусирайте на проблемите. Така или иначе, проблемите ще се решат, защото всяка криза ражда и своето решение. Но здравето трудно се възстановява.", "date": "2020.01.27", "title": "Пет емоции, които рушат здравето"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405780-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-27-%D1%8F%D0%BD%D1%83%D0%B0%D1%80%D0%B8", "text": "Ще проявите инициатива, дори там където не е необходима. Ще искате да сте пред всички, само за да постигнете целите си. Точно такава решителност, ви е необходима в любовта, но вие за нея сте забравили. Благоприятен ден за ремонт, почистване и домакинска работа. Разговор вечерта с приятел, ще ви отвори очите за много неща. Не играйте двойна игра, ако на карта са заложени отношенията ви с любимия. Искреното отношение и доверието в партньора, е най-важното за вас. Един добър ден за онези, които са планирали лечение или посещение на лекар. Отказът от вредните навици, ще ви помогне да възстановите силите си, да подобрите настроението и укрепите здравето. Ще трябва да завършите нещата, които преди това сте отлагали. Това може да бъдат, не само работни дела, но и отношения с хора. Доверявай се, но проверявай - това трябва да бъде мотото ви днес. Експерименти с финансите, ще ви донесат само загуби, а разумното и твърдо планиране, напротив, ще доведе до солидно благополучие.   Трябва да станете по-прогресивни, за да постигнете резултати в кариерата. Откажете се от авантюри, за ваше собствено спокойствие. В любовта на необвързаните, ще се усмихне не само късмета, но и човека когото харесвате. Един добър ден за кратки екскурзии, пазаруване и промяна на външния вид. Покажете благородство в любовта, за да докажете истинските си чувства на избраника. Към лидерство, може да се стремят само онези от вас, които имат авторитет. Колективната работа, ще ви донесе успех, пари и постигане на целите. Със здравето, всичко ще бъде наред, ако не пренебрегвате профилактичните прегледи. Препоръчително е, да се заемете с творческа дейност, а не да ревизирате стократно плановете си. За да не рискувате репутацията си, трябва да се държите обмислено и уверено. Някои моменти в личния ви живот, могат да ви изкарат от емоционално равновесие. Мнителността в любовта, за вас е истински враг, затова бъдете колкото се може по-разумни. Трябва да поискате прошка от онези, които сериозно сте оскърбили. Имайте предвид, че животът е бумеранг, така че се откажете от гордостта. Ще се наложи да се адаптирате към нова обстановка, ако сте се устроили в друга компания. Също, трябва да се заемете, със семейните и финансови проблеми, ако не искате всички те, да се превърнат в тежест през следващият месец.   Не се препоръчва да играете с думите, а да докажете своите чувства с действия. За финансови решения, ще имате време по-късно. Засега намерете сили, за планиране на бюджета си. Развитието на събитията на работното място, ще бъде непредсказуемо. Но ще може да свършите това, което е на преден план.   Днес ще има приоритет това, което преди сте смятали за безполезно. Сега ситуацията се е променила и вие сте станали, много по-уверени в себе си. В любовта, бъдете нежни, грижовни и не налагайте принципите си на любимия. Възможни са проблеми с кръвното и това да влоши вашето здраве. Вечерта, по-добре си починете. Гледайте по-оптимистично на живота, не се разстройвайте от дребни неща и собствени си грешки. Можете да предадете своя опит на младото поколение, както и да помогнете на нов колега. Тези от вас, които искат да отслабнат, трябва да разработят специална програма заедно с инструктор по фитнес. По-добре следете за поведението си, отколкото да критикувате по-младите колеги. Вие, като риба във вода, се къпете в чест и уважение, но не трябва да прекалявате. Благоприятни дни за получаване на пари, кредити и големи покупки. Добре е, да обърнете внимание на диетата си или начина на хранене. Погледнете обективно на нещата, които преди това са ви разстройвали. Не преследвайте идеали, защото, вие самите не сте ангели. Лекият флирт, изкушението и интимните отношения настрани, могат да доведат до вътрешни опустошения. Вечерта е възможно да получите изгодно предложение за допълнителна работа, разгледайте го внимателно.", "date": "2020.01.27", "title": "Дневен хороскоп 27 януари"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/405781-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2%D0%B5%D1%87%D0%B5-%D0%BD%D1%8F%D0%BC%D0%B0-%D0%BA%D0%BE%D0%B9-%D0%B4%D0%B0-%D0%BB%D0%B5%D0%BA%D1%83%D0%B2%D0%B0-%D1%85%D0%BE%D1%80%D0%B0%D1%82%D0%B0", "text": "Българското здравеопазване кърви: лекари и медицински сестри масово напускат страната. На много места, особено в провинцията, вече няма кой да лекува хората, се казва в репортаж на Euronews.       Пред Центъра за спешна медицинска помощ в София са строени чисто нови линейки. Европейският съюз е вложил много средства в българската медицинска инфраструктура. Но проблемът не е в машините – се казва в сайта на Еuronews – онова, което не достига, са хората. Три четвърти от бъдещите лекари в България искат да заминат, сочи една анкета сред студенти-медици. Най-предпочитаните от тях места за работа и живот са Германия, Австрия и скандинавските страни. Лекарката от Центъра за спешна помощ Кристина Манчева още като дете искала да стане лекарка. Тя е една от онези, които са решили да останат в страната. \"Основният проблем е в недостига на квалифицирани медицински кадри във всички области, и най-вече в спешната помощ. Има огромна нужда от повече хора. Разполагаме с по-малко от половината от нужния персонал\", казва тя. България застарява, населението се топи България бързо застарява и страната има нужда от медици, но младежта напуска. По прогноза на ООН, до 2050-та година България може да загуби още 23 процента от населението си. Само Германия е \"внесла\" близо 50 000 лекари от чужбина - от които някъде другаде има остра нужда. Към тях се прибавят и между 100 000 и 300 000 медицински сестри и санитари, предимно от Източна Европа. По данни на Българския лекарски съюз, цитирани от \"Ди Цайт\", само през 2018 година 348 лекари са напуснали страната, общо в периода между 2015-та и 2018-та те са били 1 692.     Репортерът на Еuronews посещава Видин, където средната възраст на населението е най-високата в България. В града е пълно с аптеки. След успешното лечение на раковото ѝ заболяване Цветелина Милославова има нужда от ежедневни медицински масажи. Но във Видин почти няма физиотерапевти – повечето са заминали. В градската болница пък вече няма урология, а съвсем наскоро е затворена и неврологията. Както посочва главният лекар на частната клиника \"Омега\" във Видин Данчо Кирашки (бивш дългогодишен служител на градската болница) - в града липсват цели отделения. \"Който има нужда от лекар-специалист, трябва да пътува 60 или 100 километра до следващата болница. Преди колегите ми да си стегнат куфарите, имахме във Видин 300 лекари, днес са само 120.\" Болно здравеопазване Софиянката Румяна Тодорова е патоложка, от пет години живее в Бавария. Те е една от двете хиляди български лекари, които работят в Германия. Защо? \"Ние, лекарите, не получаваме достатъчно признание в България. Запитах се дали искам да приема това обществено отношение. За да станеш лекар, трябва да работиш много, да полагаш усилия. За това има нужда от любов към професията и от мотивация. Страхувам се да не изгубя и двете в тази болна система на здравеопазване в България. И заплащането е ниско, и обществено признание липсва.\" Именно в това отношение са препоръките, които дава невроложката д-р Велина Гергелчева. Нейната рецепта за България: по-високи заплати, модерна медицинска техника и шансове за кариерно развитие на младите лекари. \"Аз смятам, че младите лекари трябва да имат избор. По време на специализацията е важно да се съберат знания и опит и в чужбина, защо не? Самата аз съм работила две години в Германия, в Мюнхен, преди да се върна обратно в България\", казва Гергелчева. Младият невролог Александър Фарфаров е сред тези, които искат да останат в България. Той обаче смята, че трябва да се промени цялата система на здравеопазване, включително и да се въведат частни здравни осигуровки. Държавните разходи за здравеопазване, възлизащи на пет процента от брутния вътрешен продукт са твърде ниски в сравнение с тези в другите държави от ЕС, смята Фарфаров. \"Най-големият проблем на българското здравеопазване е отливът на  медици, поради което най-вече селските райони остават без обслужване. Провинцията трябва да стане по-атрактивна за младите хора - така че те да могат да изградят живота си там. Не става дума само за здравеопазването, а и за цялата социална среда.\" Проблемът с доходите Еuronews привежда и данни за чистия доход на лекарите от спешната помощ в България - доскоро средно около 900 лева, а от началото на годината - между 1 200 и 1300 лева. В Германия началната заплата на асистент-лекарите в клиниките е 4 402 евро бруто. Според синдикални данни, през последните десет години България е била напусната от близо 30 000 медицински сестри. В Западна Европа доходите им са до 10 пъти по-високи от тези в родината.", "date": "2020.01.27", "title": "В България вече няма кой да лекува хората"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/405782-%D0%BF%D1%80%D0%B5%D0%BD%D0%B0%D1%81%D1%8F%D0%BD%D0%B5-%D0%BC%D0%BE%D1%89%D0%B8%D1%82%D0%B5-%D0%BD%D0%B0-%D1%81%D0%B2-%D0%B9%D0%BE%D0%B0%D0%BD-%D0%B7%D0%BB%D0%B0%D1%82%D0%BE%D1%83%D1%81%D1%82", "text": "  След като изминали повече от тридесет години от кончината на великия вселенски учител свети Йоан Златоуст в град Комана ,  , който някога бил негов ученик, а след това го заместил на престола му, извършвайки през лятото богослужение в негова памет във Великата Константинополска църква, произнесъл слово към народа, прославяйки Божия угодник с много похвали. \"Никой не може да възхвали свети Йоан по достойнство, казал той. Това би направил само друг такъв Йоан, ако би се явил сега. Подобно на пълноводна река, паметта му, състояща се от възпоменания за безбройните му трудове, подвизи и наставления, напоява душите на верните. В него сияят лъчите на Божията благодат, в които на един с яснота се явява слънцето на Божеството, пред друг се представя очистването на православието от ереси, на някой се показва гибелта на идолите, за друг става явна лъжливостта на заблужденията, някой вижда утвърждаването на вярата и изправянето на нравите, за друг блестят небесни венци.         О, архиерею, паметта за когото е подобна на изпълнен с благоухание въздух! Име, съответстващо на делата и прозвище Златоуст, явно показващо какъв беше той в проповядването на словото Божие! Този Йоан е подобен на  , който е проповядвал покаяние. Онзи е бил проповедник, този е богогласна тръба. Онзи е бил непоколебим, този е непобедим. Онзи е бил девственик, този е защитник на чистотата. Онзи е кръщавал в пустинята, този в града разстилаше мислени мрежи. Онзи изобличил прелюбодееца, този страшно изобличаваше хищниците. Онзи бил хвърлен в тъмница, този беше заточен в изгнание. Онзи бил посечен с меч, този желаеше да приеме същата смърт за истината. Много бяха подвизите му на земята, много венци са му приготвени на небето. Сега Йоан вика заедно с  : \"Аз съм Христово благоухание, защото очистих всички места от заблуди като от зловония: в Ефес отстраних измамата на Мид, във Фригия направих бездетна майката на лъжливите богове, в Кесария  разорих народните блудилища, в Сирия опразних богопротивните събрания, в Персия посях семето на благочестието. Навсякъде насадих корените на православната вяра; просветих целия свят с познанието за Бога посредством своето учение. Като съставих книги, разпрострях навсякъде мрежите на спасението. С   богословствах за Словото на Отца. Заедно с рибарите хвърлих в света мрежите на православието\". - О, Йоане! Животът ти наистина е бил изпълнен със скръб, но смъртта ти е почетна, гробът ти е славен, наградата ти е велика!\" Когато   говорел така в църквата, народът, горящ от любов към свети Йоан Златоуст, не могъл да дочака края на словото, но всички като че ли с едни уста извикали към него, като го молели да побърза с връщането на светите мощи на Йоан от Комана в Константинопол. Силните викове ехтели в църквата толкова дълго, че патриархът не могъл да довърши беседата си. Веднага след църковния отпуст той се отправил към цар Теодосий, сина на Аркадий, внук на Теодосий Велики, и го помолил за пренасянето на честните мощи на Йоан Златоуст, като казал: - Царю, върни този, който евангелски те роди със свето Кръщение и със светителските си ръце те внесе в църквата, тъй както някога старецът Симеон взел на ръце Господа. Църквата вика към теб: \"Красотата ми посърна, устата ми се затвориха, великолепието ми се помрачи. Див глиган разкъса пастирите на Златоустовите овце и кръвожадни зверове унищожиха плодовете на устата ми. Завист оскверни светинята на моя служител. Отсякоха го от мен и го заключиха в гроба на мълчанието. Приятелите на еретиците говореха помежду си: да заградим устата, които говореха много против нас. Да посрамим речите му, защото никой вече не ще може така да поучава и никой вече не ще ни възрази. Царю, докога врагът ще ме хули заради Златоуст? Върни ми този, който беше подобие на моя Жених Христос. Дарувай на мен, твоята майка, твоя духовен отец. Макар че от мен го отстрани твоята майка по плът, ти не следвай немилостивото й сърце и лошото й намерение, но възревнувай за светостта на духа, без която никой не ще види Господа. Славата на Евдоксия премина, а Църквата пребивава во веки. Аз съм твоя майка за вечни времена. Дай ми възможност повсеместно да разпространя радостта от завръщането на Златоуст и ти ще имаш в мое лице ходатайка за себе си пред Бога. Придобий душата на Златоуст в качеството на молитвеница за теб. Бъди син на правдата, утвърждаван от отеческата молитва!\" И така, като казал много от името на Църквата, той склонил царя да се съгласи. В Комана  били пратени най-почетни мъже със сребърна ракла, за да пренесат светите мощи с голяма почит. Когато те пристигнали там и показали царското послание на Команския епископ и на целия народ, между людете настъпили голяма скръб, печал и ридание, поради лишаването от това велико съкровище. Народът не искал да даде светите мощи. Дълго разсъждавали по този повод, но не можели да се противят на царската заповед. А когато изпратените от царя хора искали да вземат мощите от гроба, те в същия миг станали толкова тежки, че въпреки всички усилия, било невъзможно да бъдат помръднати. Пратениците много се потрудили, но нищо не постигнали. Като разбрали от това, че светецът не съизволява мощите му да бъдат взети, те веднага известили писмено царя. Той, като се посъветвал със светейшия патриарх и с други свети мъже, разбрал грешката си, а именно, че не с молба, а със заповед изпратил хората си да вземат мощите на свети Йоан от Комана. Той намислил да му напише послание като на жив човек, просейки прошка за дързостта си и умолявайки го да съзиволи да се завърне на престола си и да утеши стадото си. Царят написал с ръката си следното: \"До вселенския учител и мой духовен отец свети Йоан Златоуст, цар Теодосий. Честнейши отче, като счетох честното ти тяло за бездушно, подобно на телата на другите умрели, заповядах незабавно да го донесат при нас, но не получих желаното по причина на моето недостойнство. А сега ти изпращам като на жив тази моя собственоръчна молба и с вяра те моля да простиш на мен и на хората ми. Прости ми дръзко предприетото начинание, като го покриеш с дълбочината на мъдростта си. Ти, който учеше всички на покаяние, прости на каещия се. Върни ни бащата като на деца, обичащи баща си, и обрадвай с пришествието си тези, които те обичат. Поради голяма нужда, усърдно те умолявам да дойдеш при нас, а не заповядвам. Не ме посрамвай за втори път, честнейши отче! Дарувай себе си на желаещите да те видят; върни се с мир у дома си и своите ще те приемат с любов.\" Като написал това послание, царят го дал на бързоходци и заповядал, като отворят ковчега на светеца, да го положат на гърдите му и след това да извършат всенощно бдение. Когато изпратеното от царя в Комана царско писмо било положено на гърдите на свети Йоан и когато, след това, след извършването на всенощното бдение, царските мъже се допрели до светите мощи, светецът веднага им съдействал: той станал така естествено лек, какъвто бил преди това. Пратениците се зарадвали и като взели честните мощи от ковчега, ги положили в царската рака. Там имало един беден човек с болен крак след ухапване от змия, който живеел при църквата, просейки милостиня. Той взел неголяма кърпа от ковчега на светеца и отрил с нея крака си. В същия миг кракът му оздравял и той започнал да ходи, прославяйки Бога. Целият народ се събрал със свещи в ръце, за да се поклони на честните мощи на светеца и ги изпратил с много сълзи. Царските хора тръгнали на път и стигнали до халкидонското пристанище. Царят с целия синклит, патриархът с клира и голямо множество народ излезли на кораби да посрещнат светите мощи. Бил приготвен специален царски кораб, в който била поставената раката с мощите. Когато се връщали към Константинопол, по Божие допущение, в морето внезапно се извила буря. Всички кораби били разпръснати на различни страни, а корабът, на който била раклата с мощите, като се лишил от рул, се носел, невидимо управляван от Божията сила. Той акостирал на брега, там, където се намирало лозето на вдовицата ,за което свети Йоан Златоуст претърпял толкова бедствия и самото изгнание. Така той и след смъртта си проявил ревност към правдата и изобличил неправедно причинената обида. В същия час морето утихнало, корабите се събрали на едно място неповредени и никой не пострадал от морското вълнение.         Когато раклата с мощите била пренесена на брега, целият народ излязъл със свещи, кандила и песнопения. Клириците, като взели раклата, първоначално я внесли в църквата \"Свети апостол Тома\", а след това - в църквата \"Света Ирина\", наричана и църква на Христовия мир. Тук царят и патриархът отворили раклата и намерили тялото на свети Йоан подобно на лозова пръчка, цъфтящо от красота и нетление и издаващо голямо благоухание. Като свалил багреницата си, царят я прострял над мощите, а след това, като паднал върху гърдите на светеца, казал през сълзи: - Отче, прости прегрешението, причинено ти поради завист. Не ме считай за съучастник в греха на майка ми и не допускай да страдам заради родителската невъздържаност. Макар че съм син на твоята гонителка, аз съм невинен за причиненото ти бедствие. Прости й съгрешението, за да бъда и аз свободен от упрека, тежащ върху нея. Прекланям сана си пред нозете ти и подчинявам цялата си власт на молитвата ти. Прости на оскърбилата те с безразсъдно насилие, понеже тя се разкая за стореното ти зло и моли за прошка, обръщайки се със смирение към теб чрез моите уста така: \"Спомни си, отче, твоето учително слово за незлопаметността и сам забрави злобата ми. Искам да стана след падението си, но подай ми ръка ти, който казваше: ако си паднал веднъж, стани и ще се спасиш. Не мога да понеса недоволството ти от мен; дори гробът ми се разтърсва, съкрушавайки костите ми. Боя се от вечното наказание и от това, да не бъда отстранена от стоенето отдясно на страшния Христов съд. Ти спаси мнозина с поученията си; да не бъда само аз лишена от това спасение. Не оставяй мен, зовящата те подире ти, но отмъсти за мен на моя враг - дявола, защото той ме научи да те оскърбя, както някога научи Ева да съгреши пред Бога. Не се гневи срещу мен, незлобиви. Ти, който не беше злопаметен в тленния живот, не бъди злопаметен и в нетленния. Ако аз, живеейки във временния живот, ти причиних зло, то ти, живеейки във вечния живот, бъди полезен за душата ми. Отмина славата ми и нищо не ми помогна; но помогни ми ти, отче, за твоя слава, която ти си приел от Бога и прости на мен, безответната, преди да бъда осъдена на страшния Христов съд\". Докато казвал тези думи от името на майка си, царят не преставал да плаче, но оросявал със сълзи тялото на светеца и го целувал със страх. Също и свети Прокъл, целувайки тялото на светеца, мълвял: - Радвай се, христолюбиви отче, пресладки учителю! Аз съм твое чедо, възпитавало се от духовното ти мляко. Както си бил пастир преди мен, така и сега си пастир: моите овце са твои; стадото ти и досега се храни на твоето пасбище и стремейки се към теб, не желае да следва другите пастири. Яви ни лицето си и ни накарай отново да чуем гласа ти. Целият народ се стремял поне да се докосне до честната рака на светеца и не се отделил от нея през целия ден и през цялата нощ. На сутринта мощите на светеца били поставени в царска колесница и откарани с голяма чест и слава в голямата съборна църква \"Свети Апостоли\". Когато раклата била внесена вътре и поставена на патриаршеския престол, целият народ възклицавал като че с едни уста: - Приеми престола си, отче! Тогава патриарх Прокъл, а с него и мнозина от най-достойните мъже видели как свети Иоан раздвижил мъртвите си устни, сякаш бил жив, и прознесъл архиепископско благопожелание: - Мир на всички!           По време на извършването на светата Литургия, от светите Златоустови мощи били подадени много чудесни изцеления на боледуващите, а също и гробът на царица Евдоксия прекратил дълговременното си разтърсване. Презвитерите положили светото тяло на Йоан в олтара под жертвеника, прославяйки с веселие и радост Христа Бога, превъзнасян с Отца и Светия Дух во веки. Амин.", "date": "2020.01.27", "title": "Пренасяне мощите на св. Йоан Златоуст"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/405783-27-%D1%8F%D0%BD%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "98 г.  - След смъртта на император Нерва Траян става император на Римската империя.     1299 г.  - Създадена е Османската държава, впоследствие превърнала се в империя.     1302 г.  - Данте Алигиери е лишен от граждански права и е принуден да напусне Флоренция.     1343 г.  - Папа Климент VI издава булата Unigenitus.     1593 г.  - Ватикана започва 7-годишен процес срещу Джордано Бруно.     1695 г.  - След смъртта на Ахмед II султан на Османската имерия става Мустафа II.     1756 г.  - В двореца Уайтхол (дворец) в Лондон е подписан Уайтхолският договор между Великобритания и Прусия.     1785 г.  - Открит е първият университет в САЩ - Университета на Джорджия.     1872 г.  - Панарет Пловдивски, Иларион Ловчански и Иларион Макариополски са освободени от заточение в Измит със заповед на великия везир.     1878 г.  - Руско-турска война (1877-1878): Освободени са Добрич и Омуртаг.     1878 г.  - Румънски части започват бомбардировка над Видин.     1881 г.  - Българското правителство отправя нота до Великите сили за подобряване положението на българите в европейските вилаети на Турция и за прилагане на чл. 23 и 62 от Берлинския договор.     1885 г.  - Приет е Законът за Българската народна банка (БНБ).     1908 г.  - Астрономът Филибер Жак Мелот открива Пасифая - спътник на Юпитер.     1908 г.  - Австро-Унгария се отказва от реформената акция в Европейска Турция (Мюрцщегските реформи), след като получава концесия за строеж на жп линия през Нови пазар и Македония към Солун.     1915 г.  - Американски войски окупират Хаити.     1924 г.  - Състои се полагането на балсамираното тяло на Ленин в построения за него мавзолей на Червения площад в Москва.     1944 г.  - Втората световна война: Ленинград е напълно освободен след 872-дневна германска блокада.     1945 г.  - Втората световна война: Червената армия влиза в нацисткия концлагер Аушвиц в Полша.     1949 г.  - При морска катастрофа - сблъсък между два китайски кораби край Шанхай, загиват около 1600 души.     1951 г.  - САЩ открива ядрения полигон в Невада с тестването на атомна бомба от 1 килотон.     1959 г.  - НАСА избира 110 кандидати, които да бъдат обучавани за първия космически полет. Сред тях е и първият американски астронавт Джон Глен.     1960 г.  - Открит е първият участък от Автомагистрала А6 в Италия, свързващ Савона и Чева.     1967 г.  - Програма Аполо: Първият тричленен екипаж загива в пожар по време на изпитанията на Аполо 1 в Космическия център Джон Ф. Кенеди.     1967 г.  - СССР, САЩ и Великобритания подписват договор за космоса, който влиза в сила на 10 октомври 1967 г.     1973 г.  - В Париж е подписан мирен договор, с който официално се прекратява Виетнамската война.     1983 г.  - Японските острови Хоншу и Хокайдо са свързани с най-дългия тунел в света - Сейкан (53,85 км); тунелът е изцяло комплектуван и влиза в действие на 13 март 1988 г.     1990 г.  - Беларус въвежда като държавен език беларуския език.     2001 г.  - При земетресение в Индия загиват около 13 хиляди души.    ", "date": "2020.01.27", "title": "27 януари, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/405784-%D0%B0%D0%B4-%D0%BF%D0%BE%D0%B4-%D0%BA%D0%B0%D1%80%D0%B0%D0%BD%D1%82%D0%B8%D0%BD%D0%B0", "text": "Китайската Нова година дойде за страната с извънредно положение и блокада на най-големия град в централната провинция Хубей - Ухан. Именно оттам, от градския пазар за храна и животни, тръгна и новият коронавирус, който взе вече над 40 жертви и който причини заразата на повече от 1000 души в региона, а вече и в различни части на света, включително Австралия, Франция и САЩ. \r\n И макар Празникът на пролетта да е най-голямото и тържествено събитие за Китай, за 11-милионния Ухан настроението е предимно минорно. И там, подобно много други големи китайски градове празненствата са отменени заради епидемията. \r\n Страх, паника и напрежение са обхванали града на фона на поставената блокада и зараждащия се недостиг на някои продукти и лекарства. \r\n Националната здравна комисия на Китай отчете увеличение на броя на заразените до 1287. Последното проучване от 29 града в страната показва, че 237 пациенти са в тежко състояние. От 41 смъртни случая 39 са в провинция Хубей. Повечето от смъртните случаи са възрастни хора, въпреки че една от жертвите е 36-годишен мъж, съобщава Washington Post. \r\n Някои постове в китайската микроблогинг платформа Webio показват, че болниците в Ухан вече са препълнени с хиляди хора с треска, и се изказват силно критично към достоверността на цифрите, обявени от китайското правителство въпреки, че подобни постове вече са изтрити поради неизвестни причини. \r\n Китай прекъсна влакове, самолети и други връзки до Ухан, а след това бе преустановен и градският обществен транспорт в сряда. \r\n Властите непрекъснато разширяват блокадата до 16 околни града с общо население над 50 милиона души. Последно военните наложиха карантина върху градовете Ичан, Суиджоу и Дзинджоу. \r\n Ухан отиде още една крачка напред, забранявайки официално използването и на лични автомобили. Така в момента право да се движат имат само одобрени превозни средства за доставки и други цели (полиция, линейки, пожарни и т.н.). \r\n Градските власти обещават да разпределят 6000 таксита, които да помогнат на гражданите да се придвижват из града, когато им е необходимо. \r\n   \r\n   От недостиг и от преумора се оплакват медицинските работници в болниците в Ухан. Миналата събота централното правителство в Пекин обяви, че ще изпрати 1200 медицински работници, както и 450 медици от Китайската народна армия в града, за да помогнат с епидемията от вируса. \r\n Пред CNN четирима медици са заявили за липса на достатъчно лекарства, задължителните вече предпазни маски за лице, както и други медицински принадлежности. В телефонни разговори и в публикации в китайските социални мрежи лекари там обясняват, че в града \"няма достатъчно болници, няма достатъчно легла, няма достатъчно лекари и медицински сестри, няма достатъчно гумени ръкавици и няма достатъчно маски за лице\". \r\n В китайските социални мрежи се появяват множество публикации, коментари и видеа на лекари и медицински персонал, които обясняват колко тежко е положението. \r\n Ярък пример за това е едно видео, заснето от пациент, на което се вижда как един от лекарите е изпаднал в психически срив. \r\n \"Не искам да се занимавам повече с тази работа. Просто ме уволнете! Изгонете ме, пратете ме у дома! Не искам ли и аз да се прибера у дома и да празнувам Нова година?! Не искаме ли и ние да живеем също?!\", крещи лекарят през сълзи. \r\n Според една друга публикация много лекари са се разбрали да ходят на работа с памперси, за да не свалят защитните си костюми (които са за еднократна употреба) по време на работа, тъй като и те, както и много други медицински принадлежности, са в остър недостиг. \r\n Тези и много други публикации дават представа за екстремните нива на стрес в пренатоварените болници на Ухан, докато медиците там се борят с вируса. \r\n Засега болниците нямат нито място, нито оборудване, нито персонал, за да се справят с целия поток от притеснени пациенти, които търсят диагностичните тестове и лечение на предполагаеми инфекции. \r\n В цялата страна има само , които представляват едва 3,5% от всички лекари в страна с население от 1,4 милиарда души. Така се стига до момента, в който ортопеди и кожни лекари лекуват пневмония. \r\n Недостигът на места в болниците е толкова голям, че местните власти в Ухан обявиха, че в рамките на дни ще изградят специално карантинно съоръжение с 1000 легла в покрайнините на града. Държавните медии в петък излъчиха кадри как множество багери и булдозери подготвят земята на предвиденото място за изграждането на временната болница. По план тя трябва да е завършена до края на другата работна седмица. \r\n   \r\n   Междувременно държавното ръководство се опитва да координира изпращането в карантинния регион на 2 млн. маски за лице, както и лекарства и всякакви други необходими пособия и принадлежности. Това е особено сложно, тъй като те трябва да се вземат от останалите провинции, които същевременно също трябва да се подготвят за опасността от епидемия и при тях. \r\n Междувременно в самия град цари страх и напрежение. Маските са станали задължителни за всеки, който излиза навън, а недостигът на продукти засяга вече и магазините. \r\n Тъй като Ухан е затворен, местните жители се запасяват с продукти от първа необходимост. В града се появиха редица случаи на големи опашки пред супермаркети, аптеки и бензиностанции - жителите се трупат пред бензиностанциите заради фалшиви слухове, че запасите от гориво са на изчерпване. След въвеждането на карантината, цените на продуктите в Ухан се повишават значително. \r\n Гайоз Цуцунашвили, лектор към Германската служба за академичен обмен DAAD и преподавател в университета в Ухан, обяснява пред Deutsche Welle за ситуацията в града. \r\n Той е бил в Ухан, когато се разчува за появата на новия опасен коронавирус. Преди забраната за влизане и излизане от Ухан, въведена от китайските власти на 23 януари, Цуцунашвили успява да замине със съпругата си и с двегодишния им син за Австралия. Но продължава да поддържа връзка с приятели и колеги, останали в Ухан. \r\n \"Хора, останали там, ми разказаха, че военните са затворили летищата и гарите, общественият транспорт също не работи - не се движат нито автобусите, нито метрото. Хората панически изкупуват продуктите в супермаркетите. Запасяват се с храна, защото не знаят какво ги чака. Германците, които са останали в града, ми изпратиха няколко видеа. На тях се вижда, че в супермаркетите е пълно с хора. Понякога се стига и до бой\", разказва той. \r\n По думите му от разговори със свои приятели в града той е разбрал, че дефицити вече се оформят, предимно за пресните продукти като плодове, зеленчуци., месо и т.н. \r\n   \r\n   Притесненията на местните са, че блокадата над града ще продължи по-дълго време и ще трябва да се запасят с достатъчно храна и продукти от първа необходимост, за да оцелеят. \r\n Масовото мнение, изразявано от местните и в социалните мрежи и пред западните медии, е, че ако властите са действали по-скоро, а не са пренебрегвали проблема, мащабите на цялата ситуация щяха да са били в пъти по-малки. А нуждата от подобна карантина - не толкова значима. \r\n Надеждите са, че централното правителство ще успее да изпрати навреме достатъчно продукти и ресурси към проблемната провинция и постепенно ще се реши проблемът с епидемията. \r\n      ", "date": "2020.01.27", "title": "Ад под карантина"}
{"url": "http://www.classa.bg/%D1%81%D0%B2%D1%8F%D1%82/item/405785-%D0%BD%D0%B0%D1%80%D0%BA%D0%BE%D1%82%D0%B8%D0%BA,-%D0%BA%D0%BE%D0%B9%D1%82%D0%BE-%D0%BB%D0%B5%D0%BA%D1%83%D0%B2%D0%B0-%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82", "text": "Когато се говори за кратом - ново наркотично растение, историите за него граничат с вълшебството. Растението лекува тежка абстиненция към други наркотици, помага за хронични болки и дори действа ободряващо. Фейт Дей е сред хората, които си поставят за цел да извадят това растение на светло и да направят от него успешен (и напълно легален) бизнес. Самата тя успява да хване живота си в ръце благодарение на \"магическото\" растение. Когато е на 25 години, тя прясно е излезнала на свобода от затвора, където е успяла да се пристрасти към особено опасен вид наркотик. За съжаление не може да си позволи официалните лекарства, които да й помогнат да се справи с абстиненцията. В опит да избяга от тази си пристрастеност, тя намира много текстове в интернет именно за кратом, като различните статии онлайн твърдят, че употребата му ще й помогне да се отърве от пристрастеността. Отчаяна, тя използва последните си 140 долара - пари, които иначе би дала за поредната доза - за да си купи унция (30 г) кратом - легално от магазин за канабис. По собствените й думи, две седмици по-късно, тя е преодоляла пристрастеността си към предишния наркотик и от онзи момент досега не е имала рецидиви. Затова и тя решава да посвети кариерата си на това да популяризира позитивните страни на кратома. Самата тя не е дилър по улиците, а целта й е това растение да влезе в безопасната, законна \"светла икономика\". Според изчисленията на някои учени, има между 10 млн. и 15 млн. потребители на кратом само в САЩ. Те използват наркотика за какво ли не - от облекчаване на хронични болки до заместител на сутрешното кафе. Веществото не е незаконно, освен в шест щата. То все пак е забранено за военните и полицаите, но ако не попадате в тези ограничения (и живеете в САЩ) спокойно можете да си купите кратом капсули, екстракти и чайове. Поне засега. Властите не споделят оптимизма на Фейт Дей, особено след като следи от кратом могат да се намерят в организма на десетки хора, починали от свръхдоза наркотици. Сега федералните власти обмислят пълна забрана за растението и производните му продукти. Те предупреждават потребителите за потенциални ефекти, сравними с опиатите, въпреки че учените оспорват методологията на Администрацията по храните и лекарствата (FDA), довела до такова заключение. Някои хора като Дей ще ви заявят, че кратом е спасил живота им. Други я питат дали продава \"законен хероин\". Магазинът на Дей е един от едва двата бизнеса в цялата страна, залагащи на растението, които са получили лиценз от американското Министерство на земеделието. Заведението си тя започва в Денвър, а едва впоследствие отваря магазин и в Портланд. Причината е проста - Google Trends. От всички хора в САЩ, жителите на Портланд търсят най-много информация за кратом на глава от населението. По думите й е безполезно да се изгражда поне към момента профил на потребителите на кратом, тъй като растението се използва от хора, които се опитват да спрат употребата на алкохол и опиати, през такива, които лекуват хронични болки, до такива, които искат да подсилят имунната си, да подобрят зрението си и да изчистят кожата си. Разбира се, има и такива, които го купуват само за забавление. \"Около една трета от клиентелата ни търси безкофеинова алтернатива, с която да изкара деня си. Говоря за майки и домакини от средната класа\", обяснява тя. Идеята за заможни майки, пиещи чай от кратом или за обикновени хора, които го ползват заради умереното, меко опиянение, доста противоречи на отчаяния тон на повечето правителствени доклади за растението. FDA предупреждават потребителите да избягват кратом, като отбелязват, че той изглежда влияе на \"същите опиатни рецептори в мозъка като морфина\" и може да носи същите рискове от зависимост. Центровете за контрол и превенция на заболяванията (CDC) са отчели 91 свързани с кратом случаи на свръхдози, и са открили наркотика в организма на 61 души в други случаи на свръхдози. Администрация за борба с наркотиците (DEA) се опитва да забрани наркотика от 2016 г. насам, засега без особен успех и с доста протести. \"Не мисля, че това някога се е случвало преди\", казва Марк Суогър, който изучава терапевтичната употреба на наркотици в медицинския център към университета на Рочестър. \"Смятам, че не са правили никакви проучвания колко хора използват това растение и за какво го употребяват, и са били много изненадани от реакцията.\" Дей не се изненадва, когато хората се изненадват от кратом. Растението е заобиколено от толкова много дезинформация, че често е трудно да се разграничат фактите от измислиците или всяването на страхове. Практически единственото нещо, за което всички са единодушни, е че кратом е растение, тропическо вечнозелено дърво, което расте в Малайзия, Тайланд, Индонезия, Мианмар и Папуа Нова Гвинея. То е сродно с кафееното дърво. В естествените му територии то от векове се използва като билково лекарство, особено сред извършващите физически труд, които са дъвкали листата му за лек стимулиращ ефект. В края на тежък натоварен ден, хората са варили листата на чай, извличайки различни съставки, за които се твърди, че имат успокояващ и облекчаващ болките ефект. То все още се използва по този начин в югоизточна Азия. Според Даршан Сингх, изследовател в Малайзийски център за изследване на лекарства и наркотици, съвременните потребители на кратом в Малайзия попадат в четири категории: стари хора, практикуващи традиционна медицина; хора, занимаващи се с физически труд; хора, опитващи се да се откажат от опиати; и такива, които използват кратом вместо други незаконни наркотици, понякога смесен със сироп за кашлица. До този момент в Малайзия не е имало смъртни случаи, свързани с кратом, въпреки дългата му история и широкото му разпространение. \"Смята се, че употребата на кратом е станала по-сериозен проблем в САЩ, отколкото в местния му контекст в югоизточна Азия\", казва Сингх. И действително, от 2005 г. насам, когато растението започва да придобива попуялрност в Европа и САЩ, досега то е станало част от американската модерна култура и продукти, базирани на кратом, се продават дори в Instagram, особено сред трениращите хора. Причината за това мнозина да смятат, че властите в САЩ преувеличават, е самият начин, по който влияе растението. Опиянението, предизвикано от него, далеч не е толкова силно, че да постига ефекта на други наркотици. Съставките в кратом изискват много допълнителни изследвания, за да се установи какъв ефект точно имат, но въпреки че някои от тях се свързват със същите химически рецептори като опиатите, те го правят по доста различен начин. Кратом предизвиква реакции в същата част на системата за удоволствие на мозъка, но по начин, който (вероятно хипотетично) е не толкова пристрастяващ. От своя страна, DEA хвърлят контрааргумент - фактът, че има хора, които умират и в телата им са намерени следи от кратом. Дори и той да не е единствената причина за смъртта, пак е повод да се обърне внимание на нарастващия тренд за употреба на растението и злоупотребата с него. Най-вероятната причина за смъртните случаи, смята Дей, е не толкова кратом, колкото веществата, използвани за примеси към него. Към масата от растението може да се добавят всевъзможни неща - от картофена скорбяла, мача, брашно до други наркотици, за засилване на опиянението. Затова и Дей се гордее, че предлага на клиентите си доказателства, че нейните продукти са преминали през изследвания и анализи. Това обаче й е спечелило и много врагове. Само защото кратом културата клони към масовост, това не означава, че нещата не могат да загрубеят, когато някой застрашава статуквото. \"Много публично съм заявявала, че смятам, че кратом трябва да бъде регулиран като марихуаната. И затова съм получавала заплахи за убийство онлайн. Има много екстремни неща в интернет. Опитвам се да не се фокусирам върху това\", разказва тя. Но дори и кратом да е в чистата си форма, опасности се крият и от начина, по който той се продава - мнозина са тези, които ще твърдят, че той може да лекува всевъзможни болести, или да надрусва със силата на морфина. Според Дей трябва да се внимава с подобни твърдения, тъй като за тях няма никакви доказателства и меко казано не отговарят на истината. Нейната мисия е проста - да разпространява възможно най-много информация по темата и да се бори не за забраната на растението, а за контрола върху това как то се продава - с всички необходими изисквания върху търговците. Това вече се случва в отделни щати като Аризона, Джорджия и Юта, където са приели Закон за защита на потребителите на кратом. \"Ако беше толкова опасно, колкото твърдят медиите, не мисля, че това щеше да се случва. Никой не гласува закон за защита на потребителите на хероин.\"", "date": "2020.01.27", "title": "Наркотик, който лекува зависимост"}
