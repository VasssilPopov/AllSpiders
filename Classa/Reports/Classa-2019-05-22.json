{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395784-%D1%89%D0%B5-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0%D1%82-%D0%BB%D0%B8-%D0%BF%D0%BE%D0%BF%D1%83%D0%BB%D0%B8%D1%81%D1%82%D0%B8%D1%82%D0%B5-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5", "text": "От управляващата в Италия партия \"Лига\" до Националния сбор на Марин льо Пен във Франция и партията Фидес на унгарския премиер Виктор Орбан популистки партии предизвикват безпокойство в Брюксел със заканата си да преустроят Европейския съюз по свой образ. Стив Банън, бившият стратег на президента на САЩ Доналд Тръмп, предрече, че изборите за Европейски парламент на 23-26 май ще са \"земетресение\", в което контролът ще бъде поет от евроскептичните партии, пише ДПА в свой анализ, цитиран от БТА.Общо 426 милиона човека могат да гласуват в 28-те страни членки на ЕС - най-мащабното упражнение по демокрация в света след изборите в Индия. Мнозина се опасяват, че законодателният орган на ЕС, който през по-голямата част от 40-годишната си история бе доминиран от големи коалиции на левоцентристи и десноцентристи, може да бъде парализиран от засилването на позициите на крайните партии. Новият парламент ще има основна роля в определянето на следващите членове на Европейската комисия - изпълнителния орган на ЕС, преди да се заеме с редовната си работа - да обсъжда всички нови инициативи и да гласува по ключови въпроси като бъдещия бюджет на блока. \"За много хора Европа е кошмар, а не мечта\", каза италианският вицепремиер Матео Салвини на проява миналия месец, на която прикани другите популистки партии да обединят сили с неговата крайнодясна \"Лига\". \"Ние работим за нова европейска мечта\", добави Салвини. По думите му \"целите са да бъдем първата, най-важната, най-многочислената група\" в парламента. Френският \"Национален сбор\" и \"Алтернатива за Германия\" (АзГ) се сред присъединилите се към платформата на \"Лигата\", както и Австрийската партия на свободата, опетнена неотдавна от видеоскандал, свалил нейния лидер Хайнц-Кристиан Щрахе. \"Започваме нова политическа ера\", каза лидерът на АзГ Йорг Мойтен на предизборен митинг на популистите в събота в Милано. Той обвини \"арогантните технократи\", че рушат Европа, и обеща да бъдат свалени политическите \"елити\". Последното изследване, извършено по поръчка на парламента и публикувано на 18 април, показва, че трите главни крайнодесни партии - Европейски консерватори и реформисти, Европа на нациите и свободите и Европа на свободата и пряката демокрация - ще имат 23 процента от гласовете, което не е много повече от сегашния им дял от 20 на сто. Обаче това отрежда седем мандата по-малко от очакваните 180 за водещата десноцентристка Европейска народна партия (при общо 751 места) и значително повече от мандатите на левоцентристите Прогресивен алианс на социалисти и демократи.     Увеличената подкрепа може би донякъде се дължи на очакваната краткосрочна подкрепа за британските евроскептични партии, след като на Лондон бе позволено да отложи Brexit до октомври. Според Европейския съвет по международни отношения (ЕСМО) евроскептичните партии, взети заедно с прогнозираното по-силно представяне на крайнолеви групи като движението на френския радикален лидер Жан-Люк Меланшон, с лекота могат да вземат около една трета от всички места в парламента. Рискът е реален, ако левицата и десницата успеят да си сътрудничат, смята Сузи Денисън от ЕСМО. \"Важно е да не забравяме, че те са доста разнородна група\", каза тя пред ДПА. Даже по общия за популистите въпрос за миграцията италианската \"Лига\", която настоява ЕС да приеме още бежанци, за които сега се грижи Рим, е в конфликт с унгарската антиимигрантска партия \"Фидес\", отбеляза Денисън. Надигането на популизма се свързва предимно с рекордния приток на бежанци и мигранти в Европа през 2015-2016 г. Изборите през май \"ще определят бъдещето на европейската цивилизация\", каза по-рано този месец Орбан, главният поддръжник на антиимигрантския дневен ред. Той предрече, че традиционното политическо разделение между ляво и дясно ще отстъпи място на разделение между тези, които поддържат миграцията, и тези, които я отхвърлят. Но противно на заглавията в новините изборите в ЕС през 2019 г. \"няма да бъдат референдум за миграцията\", смята ЕСМО. Мозъчният тръст се позовава на данни, събрани от социологическия институт \"ЮГав\" в 14 от 28-те страни от ЕС. Според проучването главната заплаха за мнозинството европейци е ислямският екстремизъм (което не бива да се смесва във въпроса за миграцията) и това е по-вероятно да мобилизира десноцентристките избиратели, отколкото онези по периферията, твърди ЕСМО. Противно на популисткото говорене мнозина фактически се опасяват, че \"национализмът ще разруши ЕС\", смята мозъчният тръст, а икономиката, промените в климата и заплахата от Русия също надделяват над миграцията като проблем в някои страни. Междувременно едно друго число ще бъде внимателно наблюдавано от Брюксел: избирателната активност. Участието в европейските избори е по традиция ниско. Според анкета на ЕСМО и \"ЮГав\" точно 43 на сто от запитаните са казали, че със сигурност ще гласуват през май. \"Това е голям проблем, защото е свързан с легитимността на Европейския парламент\", каза Натали Брак, гост професор в Европейския колеж. Участие под 40 процента би изпратило \"силен сигнал\", че усилията за повишаване на интереса към изборите на били безуспешни, твърди тя. Изненадващо е, че евроскептичните партии може да изиграят важна роля в случая. \"Без евроскептиците мисля, че избирателната активност ще бъде по-ниска в някои страни\", каза Брак и добави: \"Те мобилизират хората и принуждават и другите партии да говорят за Европа в изборите вместо по национални въпроси\". \"Това е една от заслугите, която трябва да бъде призната на евроскептиците и популистите\", отбеляза Брак. /БТА/", "date": "2019.05.22", "title": "Ще предизвикат ли популистите \"земетресение\"?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395777-%D0%BD%D0%B0-%E2%80%9E%D0%BF%D0%BE%D0%B7%D0%B8%D1%82%D0%B0%D0%BD%D0%BE-20%E2%80%9C-%D1%81%D0%BF%D1%80%D1%8F%D1%85%D0%B0-%D0%BA%D0%BB%D0%B8%D0%BF-%D1%81-%D0%BF%D1%80%D0%B5%D0%B4%D0%B8%D0%B7%D0%B1%D0%BE%D1%80%D0%BD%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D0%BD%D0%B0-%D0%BF%D0%B5%D1%82%D0%B8%D0%BC%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D0%BF%D1%80%D0%B5%D0%BC%D0%B8%D0%B5%D1%80%D0%B8-%D0%B7%D0%B0-%D0%B1%D1%81%D0%BF-%D0%B8-%D0%B7%D0%B0-%D1%81-%D1%81%D1%82%D0%B0%D0%BD%D0%B8%D1%88%D0%B5%D0%B2", "text": "Пускаме  И ви призовавам да го изгледате внимателно. Не искам да се меся във вота на никого - всеки има право да харесва или не даден политик, да одобрява или не неговите идеи, да приема или не неговото поведение. Това, по дяволите, е смисълът на демокрацията. Защото той беше забранен, да точно това е думата - забранен, от ръководството на БСП!!!  На последното заседание на Предизборния щаб на партията са се появили обичайните велики инквизитори, които са обявили, че  видеото не е модерно, че не отразява актуалните тенденции и какви ли не още глупости! Както сами ще видите, в клипа няма призиви за революция или (големия кошмар) нападки към Корнелия Нинова и опити за сваляне на ръководството. В него  големи световни лидери като Педро Санчес- премиер на Испания и Алексис Ципрас – премиер на Гърция и др. обявяват своята подкрепа за БСП и персонално за Сергей Станишев! Което е повече от нормално -  Сергей от години е лидер на Партията на европейските социалисти, раздал се е лично за каузата на партията, обиколил е надлъж и нашир цяла Европа и е помогнал в изборите на десетки политически формации.  Щеше да е абсурдно големите световни имена на левицата да не застанат зад него. Това е  оценка за идеи, дейност, личност и качества.      Всеки от вас може да мисли каквото си иска, но  подобни мнения не могат да бъдат подминати просто така!  И най-вече няма как да бъдат забранени и захвърлени в мазето, все едно ги няма и никога не ги и имало. Само вижте имената –  трима от най-известните премиери - Педро Санчес , Антонио Коща и Алексис Ципрас  и на  кандидата на ПЕС за Председател на Европейската комисия Франс Тимерманс  говорят  с възхищение за него. Ципрас казва, че през Сергей Станишев минава надеждата на прогресивните сили за спирането на възхода на крайнодесните в Европа и за битката срещу неолиберализма. И най-важното - това не е просто оценка за лидера на ПЕС,  това е признание за качество и на самата БСП. Няма друга партия в Европа, която  да се откаже от толкова мощна реклама, от толкова силно подадена ръка, от такова признание за самата нея!  Подобни послания могат да бъдат най-силния коз на българската левица, когато е изправана пред отвратителните обвинения, че е антиевропейска или че в Европа никой не иска да чуе за нея. Точно заради тях беше важно  Станишев  да е в листата. Той е  връзката с европейското ляво, той е символът на това, че битката, която водим тук не е изолирана, а е част от цялостен европейски процес  в който са ангажирани всички социалисти на Стария континент. В крайна сметка в ЕП нашите представители няма да бъдат сами за себе си, няма да бъдат лични емисари на Нинова, а ще трябва да се впишат в една интернационална политическа линия, която носи надежда и порив за различно бъдеще на ЕС. И вместо висшите партийци да си счупят краката  да дадат максимална публичност на този клип , вместо да направят всичко възможно  видеото да бъде видяно от повече хора ,  да достигне до всяка част от България, изведнъж върху него се налага вето!!!  Все едно Сергей Станишев е тръгнал да обслужва единствено и само своето его, а е очевидно, че не е така. Това е мисия невъзможна - няма как да скриеш присъствието на един от най-популярните социалисти в Европа в своята листа, няма как да се направиш, че го няма, че той не съществува и най-важното - няма как да заглушиш неговите послания и всичко, което лидерът на ПЕС символизира със своето присъствие и интелектуални качества. БСП  със сигурност върви  по наклонената плоскост с подобни забрани и нелепи претенции! Значи всички останали в листата могат да водят преференциална кампания, но на ръцете на Станишев трябва да сложим белезници и да го натикаме в някакво медийно гето, където да стои заключен и безмълвен. Не съм видял европейски премиер публично да подкрепи персонално някой в листата на ГЕРБ,  а с БСП това се случи . А какво прави  българската левица - прави се на разсеяна, изявява се като политическа жандармерия и цензурира тези силни и мощни послания.  Което показва само едно -  няма никаква идейна битка в БСП! Това не е политически или идеологически спор!  Корнелия Нинова води персонален джихад срещу Сергей Станишев!!!  И най-лошото е, че тази война се прави с абсолютно непрозрачна и задкулисна цел. Това е битка в името на едно голяма его, което не може да приеме, че в партията има хора, които светят със собствен блясък, а не с отразена светлина! Подкрепата на такива фигури показва, че Станишев не е просто фигурант на европейската сцена, а  активен фактор в процесите, които се случват, идеолог на промята в ПЕС, изразител на реален социален завой в партията.  Но тук той е награден с  виновно мълчание и забрани!  Което е притеснително, защото подсказва  нежелание на БСП да спечели европейските избори! С подобни задкулисни маневри, забрани и откровена цензура  БСП се е запътила към пореден унизителен резултат от вота,  а това вече е истинският кошмар за всички хора, които искат и се надяват на промяна в корупционното статукво на България. Както казах в началото - всеки има право да харесва или не някой политик, но нека това да става на базата на реално знание, на истински новини, а не на виновно скрита информация. Видях много снимки от срещи на Станишев в страната - въпреки че срещу него се води постоянна война, хората му гласуват доверие, показват, че искат той да е представител на България в ЕП, свързват с него надежди и мечти. И БСП вместо да се възползва от това, вместо с гордост да покаже пъстротата на своята листа, нейният политически потенциал и популярност, решава като щраус да си скрие главата в пясъка. Това не е поведение на победители! Вие, читателите на „Поглед.инфо“, имате право да знаете всичко, което се случва в левицата. И заради това  пускаме този клип при нас.  Криенето на информация води до задънена улица, забъркването в сенчести войни е пряк път към бъдещо поражение. Не мисля, че  мнението на Нинова стои по-високо от това на Санчес, на Коща или на Ципрас! Това са доказани управленци, хора, които са оцелявали в кризи и предсрочни избори. Хора, които знаят цената на победата и са доказвали, че могат да побеждават. Те застават зад Сергей Станишев, а ние тук страним от него. Което доказва моето подозрение, че  БСП не иска да се научи да печели . А това възпламенява за пореден път моите подозрения, че някъде из подземията на „Позитано-20“ определена група от хора пак е потънала в схеми, интриги и неясни планове за бъдещето. Заради това гледайте и си правете изводите! Мислете! Някои искат да ви лишат точно от тази привилегия. ,  за да компенсираме поне малко цензурата, която упражниха от \"Позитано-20\". Клипът е абсолютно позитивен и няма нито една критична дума към ръководството на БСП. Той може да помогне много на БСП в предизборната битка.      ", "date": "2019.05.22", "title": "На „Позитано-20“ спряха клип с предизборна подкрепа на петима европейски премиери за БСП и за С.Станишев"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395778-%D0%BD%D1%8F%D0%BA%D0%BE%D0%B8-%D0%BE%D1%81%D0%BE%D0%B1%D0%B5%D0%BD%D0%BE%D1%81%D1%82%D0%B8-%D0%BD%D0%B0-%D1%81%D0%BE%D1%84%D0%B8%D0%B9%D1%81%D0%BA%D0%B8%D1%8F-%D1%80%D0%B5%D0%BB%D0%B8%D0%B3%D0%B8%D0%BE%D0%B7%D0%B5%D0%BD-%D1%82%D1%83%D1%80%D0%B8%D0%B7%D1%8A%D0%BC", "text": "Днес съдбата – тази дърта шегаджийка – реши да ме захвърли като парцалена кукла посред обсъждане на стратегия за развитие на културата в София. Имаше представители на културни институти, творчески съюзи, неправителствени организации и ръководители на проекти. Като какъв присъствах аз ли? Не питайте! Ще дойде ден, когато с хлътнали от старост очи и треперещ глас от смъртния си одър ще ви разкажа. Сега ще говорим за друго. В разгара на обсъждането как столицата да привлече повече чужденци и да ги очарова с културното си наследство, думата взе представител на организация, която се занимава с развеждане на туристи по забележителности, и каза: Преди всичко, няма нищо уникално в един стар европейски град да са представени няколко религии, всяка с паметниците си. Триъгълникът църква-джамия-синагога е популярен, но и банален, изтъркан. Какво доказва той? Че сме си направили държавата на кръстопът, където разумните хора даже не пикаят? Че градът ни е стар? Че е бил космополитен? (да не дава Господ пак да стане!); Че българинът е толкова толерантен и мултикултурен в невежеството си, че с лекота приема всяка религиозна доктрина, която му предложат сладкодумни проповедници? Ами, дайте тогава в геометричния център между „Св. Неделя“, католическата църква, джамията и синагогата да издигнем и един храм на Ваал с традиционни човешки жертвоприношения – е, тè такава туристическа атракция нèма другаде в Европа! Това ще бъде стандарт за религиозна толерантност, който другите цивилизовани нации няма да достигнат с векове! Да, София е чудесно място за религиозен туризъм, но нейното „традиционно религиозно многообразие“ вероятно впечатлява все по-малко европейци, чиито градове са залети от мюсюлмани, кришнари, хиндуисти, будисти, юдаисти, шинтоисти и т.н., и т.н. София е чудесно място за религиозен туризъм, но не като кръстопът на световните религии, а като една от люлките на европейската християнска цивилизация. Най-малкото защото София е един от малкото градове (всъщност в момента за друг не се сещам), който носи името и е под покровителството на Самия Исус Христос, Премъдростта Божия – Софѝя. Но и не само заради това. Сердикийският събор от 342 г. по замисъл е трябвало да бъде Втори вселенски, на който окончателно да се довърши догматичното определение на вярата и да се утвърди християнството като систематична идеология – не се е случило, защото епископите отново са се скарали и част от тях са се преместили да заседават в Пловдив. Случило се е при втория опит – в Константинопол през 381 г. Затова Символът на вярата се нарича Никео-Константинополски, а не Никео-Сердикийски. Но така или иначе Сердикийският събор е един от основополагащите за християнската (европейската) цивилизация институти. Тук е присъствал цветът на европейската интелигенция, политика и дипломация; синовете на Константин Велики – императорите на Изтока (Констант) и на Запада (Констанций), – неговият (на Константин) изповедник св. Осий Кордобски, идеологът на догмата за   в Символа на вярата, е председателствал заседанията. Ето това е интересно да се знае от гледна точка на религиозния туризъм. А в историята на града има още десетки подобни факти. Има и един друг аспект, един друг натрапчив и обсебващ медиен фактор – Русия. Русия влага огромни средства – придобити в основната си част от износ на петрол и природен газ, – за да сложи пред света знак на равенство между себе си и православието. И донякъде има право, защото руските богослови преоткриха светоотческото наследство и поставиха основите на т.нар. „православен ренесанс“, който чрез богословите-емигранти от Светосергиевския институт в Париж и семинарията „Св. Владимир“ в Ню Йорк отвори очите на Запада към византийското християнство. Но инструментализирайки вярата за политически цели, Русия претендира исторически да бъде „крепост на християнството“ (след като близо век беше знаме на атеизма), което я отдалечава от идеята за църковната съборност. Исторически Сердика е много по-органично свързана с православието, отколкото Москва, нищо че не всички го помним – нали и ние половин век бяхме знаме на атеизма. Да го научат съвременните европейци, да разберат, че православието не е нещо външно и чуждо (даже враждебно) за Европа, че то се носи от Гърция, България (и Македония), Сърбия и Румъния не по-малко, отколкото от Русия – ето това е стратегия, ето това е мисия на религиозния туризъм в София. Това е стратегия и мисия на града, за който Константин Велики беше казал: „Сердика е моят Рим“, колебаейки се все още дали столицата му да бъде тук или да я построи на Босфора и да я кръсти на свое име. Сердика Улпия Траяна, градът на Божията Премъдрост Софѝя, е град, по-древен от Рим (казвал съм го на италианци и онези от тях, които го научаваха за първи път, защото мнозина си го знаеха, се потрисаха и губеха пред очите ми големи парчета от самочувствието си). Този град е съществувал и се е радвал на минералните си извори две хиляди години преди Катон Стария да започне да натяква:     ", "date": "2019.05.22", "title": "Някои особености на софийския религиозен туризъм"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D1%82%D0%B5%D0%BC%D0%B8%D0%B4%D0%B0/item/395779-%D1%86%D0%B0%D1%86%D0%B0%D1%80%D0%BE%D0%B2-%D1%80%D0%B0%D0%B7%D0%BF%D0%BE%D1%80%D0%B5%D0%B4%D0%B8-%D0%BF%D1%80%D0%BE%D0%B2%D0%B5%D1%80%D0%BA%D0%B0-%D0%B7%D0%B0-%D1%81%D1%83%D0%B1%D1%81%D0%B8%D0%B4%D0%B8%D0%B8%D1%82%D0%B5-%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8%D1%82%D0%B5-%D0%BF%D0%B0%D1%80%D1%82%D0%B8%D0%B8", "text": "На 20.05.2018 г., в предаването   е представена информация за допуснати нарушения на Закона за политическите партии при определяне на партийната субсидия за 2018 г. Според оповестеното от редакционния екип на предаването, тази субсидия е следвало да бъде в размер на 32 128 844 лв., но вместо това е била предоставена /предвидена в бюджета и реално изплатена/ субсидия от 38 684 384 лв. т. е. с 6 519 540 лв. повече. Твърди се, че в резултат на тези нарушения, „цената” на действително получен глас, като размер на партийната субсидия, вместо определените в бюджета 11 лв., незаконосъобразно е увеличена на 13,23 лв. Изнесени са конкретни данни за получената от всяка политическа партия субсидия в резултат на твърдяното незаконосъобразно нейно определяне и така за надвишаването на сумата, която всяка от партиите е следвало да получи в действителност.     Съобразно Закона за политическите партии, държавна субсидия се отпуска ежегодно от централния бюджет на политическите партии и коалиции, които са регистрирани в ЦИК за участие в избори, участвали са в последните парламентарни избори и имат избрани народни представители. Общата сума, предвидена в бюджета, се разпределя пропорционално на броя на получените действителни гласове от всяка партия или коалиция. Сумата за един получен глас се определя със закона за държавния бюджет, а начинът на предоставяне на средствата за субсидиране се определя от министъра на финансите. Право на субсидия имат и партиите, които не са представени в Народното събрание, но са получили не по-малко от едно на сто от действителните гласове на последните парламентарни избори. След сезиране от информацията в телевизионното предаване „Шоуто на Слави”, главният прокурор Сотир Цацаров разпореди на Върховната административна прокуратура проверка по реда на надзора за законност. Тя следва да установи, дали държавната субсидия за политическите партии през 2018 г. е била определена и изплатена при стриктно спазване на разпоредбите на Закона за политическите партии /чл. 25 – чл. 27/ и дали е налице неправилно определяне и изплащане на суми в размер, по-висок от този по закон. За нуждите на проверката, информация ще бъде изисквана от Министерство на финансите, Централната избирателна комисия и Сметната палата. За целите на проверката ще бъде потърсено съдействието на Сметната палата, в съответствие със законовите й правомощия за финансов контрол по отношение на политическите партии и съобразно подписаното Споразумение за сътрудничество между Прокуратурата и Палатата.  ", "date": "2019.05.22", "title": "Цацаров разпореди проверка за субсидиите на политическите партии"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/395780-%D0%BF%D1%80%D0%BE%D1%84-%D1%80%D1%83%D0%BC%D0%B5%D0%BD-%D0%B3%D0%B5%D1%87%D0%B5%D0%B2-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D0%B5-%D0%B5-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B4%D0%B0-%D1%83%D1%81%D0%B2%D0%BE%D1%8F%D0%B2%D0%B0-%D0%B5%D0%B4%D0%B2%D0%B0-1,56-%D0%BE%D1%82-%D1%84%D0%BE%D0%BD%D0%B4%D0%BE%D0%B2%D0%B5%D1%82%D0%B5-%D0%B7%D0%B0-%D0%BD%D0%B0%D1%83%D0%BA%D0%B0-%D0%BD%D0%B0-%D0%B5%D1%81", "text": "“България усвоява едва 1,56% от фондовете за наука на Европейския съюз. Този факт има само едно определение – престъпление!” Това заяви кандидатът за евродепутат от “БСП за България” проф. Румен Гечев по време на среща с ректори на висши училища и ръководството на БАН, организирана от Градския съвет на БСП – София. “Очевидно е, че Министерството на образованието трябва да има различна структура, да е организирано по друг начин, да няма „калинки” в него, защото 1,56% усвояемост на европейските средства ясно показва, че нещо не е наред там”, коментира проф. Гечев. Той подчерта, че във „Визия за България” и „Визия за Европа” има предложение за държавно финансиране на дефицитни специалности. “Не би трябвало да даваме парите на данъкоплатците, за да обучаваме специалисти, които да подаряваме на други страни. Това е тема, която обсъждаме вече 15 години и решение няма. От 100 завършващи в България, 80 души напускат страната. Нека да видим какво можем да предложим на държавата като решение на този проблем. Разбира се, ние по никакъв начин не трябва да спираме нашите младежи да ходят, където пожелаят. Но нека да награждаваме тези, които остават тук”, каза още той. По неговите думи вариантите за това са различни – не само с покриване на таксата за обучение и със стипендии, но и с договори за 7 или 10 години. “Държавата ги издържа, докато учат, след това им гарантира работно място и те остават тук. Българската държава има възможности да стимулира такива младежи”, категоричен е кандидатът за евродепутат. Според проф. Гечев въпросът за поръчките от бизнеса и от държавата е много сложен. „В крайна сметка, държавата трябва да си напише домашното – да разработи и да публикува програма с хоризонт 10-15-20 години на развитие, за да видим какви специалисти ще са необходими”, посочи той. Според него трябват общи рамки, не детайли, защото да разчитаме само на това какво ще поръча бизнесът в понеделник или другия месец, не е нормално. “Важно е да бъде направена комбинация, защото е прекалено рисково да подчиним цялото образование на изискванията на бизнеса. Ние ще настояваме, като депутати, и в европарламента да бъде формулиран принцип, чрез който да се стимулират учените и преподавателите. В България това може да стане чрез въвеждане на минимални работни заплати, така както изисква европейската квалификационна рамка”, обясни проф. Румен Гечев. Проф. Мариела Модева: Корупционните практики в управлението лишават българското образование и наука от свеж ресурс “Корупционните практики в управлението лишават българското образование и наука от свеж ресурс”. Това заяви проф. Мариела Модева, кандидат за евродепутат от листата на „БСП за България” по време на срещата. “Моя кауза в тази кампания, а и ако имам възможност и в ЕП, е преодоляване на академичното неравенство. То се изразява в различните ставки на българските учени, които участват по проекти на различни европейски програми. Това е допуснато още при договарянето на критериите, които България е поставила като участник в тези европейски програми”, каза още тя. По нейните думи във “Визия за България” са заложени мерки и предложения, които правят възможно български учени и изследователи да са равнопоставени на европейските си колеги в европейското образователно научно пространство. “Ще настояваме за увеличаване на средствата по програма “Хоризонт 20/20” и за двойно увеличаване на бюджета на успешната програма “Еразъм +”, като тук обаче това трябва да бъде съчетано и с национални мерки”, допълни кандидатът за евродепутат. Тя поиска да се отделят и повече средства за Фонд научни изследвания, като сега те са около 14 млн. лв. “Нека да станат поне 25-30 милиона, което е напълно постижимо, както и увеличаване на процента от БВП, който се отделя за научни изследвания, развойна дейност и иновации”, каза още тя. Като друг проблем кандидатът за евродепутат посочи усвояването на средствата по оперативна програма “Наука и образование за интелигентен растеж”. Друг важен елемент, според проф. Модева, е да бъде направена много сериозна проверка и мониторинг на системите за управление и контрол на европейските средства. “Това са публични средства. В момента, в който се индикират корупционни практики или тези средства се отделят и се дават на определени кръгове само, ние лишаваме мнозинството от българските и научни изследователи, и разбира се преподаватели във висши учебни заведения. Изследователите от БАН са лишени от един свеж ресурс, без който ние не можем да бъдем конкурентоспособни”, коментира проф. Модева. Тя е категорична, че е нужно засилване на връзката между науката и бизнеса. “В България участието на бизнеса в научно-изследователска дейност е изключително ниско. В този смисъл ние предлагаме и една друга мярка, която може да се доразвие на базата на това, което и във “Визия за Европа” сме казали. За докторантските стипендии ние можем да разделим нещата по равно – 50% публично финансиране и 50% финансиране от бизнеса. И следователно обвързване на научните изследвания, които те провеждат, с директно приложение в практиката. Това също е голяма слабост”, посочи тя. Проф. Модева обърна внимание и на темата за иновациите. “Те няма как да станат без равнопоставеност на всички елементи от триъгълника на знанието, което означава образование, наука и тогава иновации”, обясни тя. По нейните думи трябва да се намерят формули за стимулиране на този вид изследвания. “Защо да не отворим нашите изследователски организации и за учени от чужбина, което първо ще повиши качеството, второ ще създаде възможност за много добри интеграционни връзки и съвместни изследвания, а ще даде възможност и на българските учени да работят на международно ниво в такива екипи”, коментира кандидатът за евродепутат. Калоян Паргов: Трябва да работим за създаване на Балкански център на висшето образование “Трябва да работим за създаване на Балкански център на висшето образование”, заяви лидерът на БСП – София Калоян Паргов. „За 2021 година европейските политики предполагат стимули за създаване на мрежи от висши училища в Европа. Чрез представителите ни в Европейския парламент, ще настояваме да няма двоен аршин при съвместната работа на отделните университети”, каза още той. Според него за Балканите е изключително подходящо, чрез различни инструменти и програми или директно по линия на „Еразъм+”, да бъде създадена Балканска мрежа от университети. “Например, български университети, които работят в областта на българската култура, биха могли да потърсят свои партньори и да създадат мрежи с университети от балканските държави, дори не само с членки на ЕС”, обясни Паргов. Според лидера на БСП – София връзката между образованието, науката и икономиката е изключително важна. “Процесът на масовизация на висшето образование означава да потърсим и развием традиции на неуниверситетския вид висше образование”, добави той. Паргов обясни, че този вид висше образование е по-практически ориентирано и се структурира върху практически краткосрочни програми. “Сега предстои да се обсъждат образователно-квалификационните степени на студентите с оглед тяхната съизмеримост с европейските. Проблемът с квалификациите и тяхното признание тепърва трябва да се решава и ще продължава да бъде дискусионен най-вече с оглед конкурентоспособността на нашите студенти в рамките на общия европейски пазар”, допълни той. Калоян Паргов изрази съжаление, че в последните 12 години политиците са длъжници и не са си свършили работата по отношение на българското образование. „Отчитам този факт като много голяма грешка. В рамките на общия европейски пазар е много важно всяка държава да отчита своите предимства и чрез образованието да ги изразява, за да бъде конкурентна на този пазар”, коментира Калоян Паргов. На срещата присъстваха още кандидатът за евродепутат Петър Витанов, зам.-председателят на Градския съвет на столичните социалисти проф. Ваня Добрева и народните представители Анелия Клисарова и доц. д-р Николай Цонков. В дискусията се включиха председателят на Съвета на ректорите проф. Любен Тотев, председателят на БАН акад. Юлиан Ревалски, зам.-ректорът на Софийския университет проф. Георги Вълчев, ректорът на УНСС проф. Стати Статев, доц. Григорий Вазов, ректор на ВУЗФ, проф. Георги Михов, ректор на Техническия университет, проф. Стоян Денчев, ректорът на Химико-технологичния университет проф. Митко Георгиев, проф. Пенчо Гешев, ректор на НСА, проф. Борислав Борисов, ректор на Висшето строително училище, проф. Тодорова, ректор на Висшето транспортно училище, проф. Елена Баева, ректор на колежа „Любен Гройс”, и други.  ", "date": "2019.05.22", "title": "Проф. Румен Гечев: Престъпление е България да усвоява едва 1,56% от фондовете за наука на ЕС"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/395781-%D0%B2%D0%B8%D1%86%D0%B5%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BC%D0%B0%D1%80%D0%B8%D1%8F%D0%BD%D0%B0-%D0%BD%D0%B8%D0%BA%D0%BE%D0%BB%D0%BE%D0%B2%D0%B0-%D1%82%D0%BE%D0%BF%D0%B8%D0%BC-%D1%81%D0%B5-%D1%81-50-%D1%85%D0%B8%D0%BB%D1%8F%D0%B4%D0%B8-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0", "text": "Към моя кабинет структурирах работна група, която ще изготви нова визия за нова демографска политика. Тя включва експерти и учени от БАН, както и практици и действащите лекари от акушеро-гинекологичните болници. Това каза вицепремиерът по демографската и икономическа политика Марияна Николова в ефира на „Здравей, България\". Вече са проведени с лекари, които са поставили и конкретната проблематика, свързана с раждаемостта, пренаталните проблеми. Демографската политика не е проблем само на България, но и на целия ЕС. Тя е хоризонтална, секторна политика и зависи от всички институции, които трябва да бъдат обединени и единни в процесите на вземане на решение за мерките, които се прилагат, обясни тя.     Николова обясни, че могат да се вземат добри примери за справяне с демографския проблем от Унгария. „Правим сравнително-правен анализ на законодателството, който е в процеса на рамките на работната група и след като експертите си дадат заключенията, ние ще обявим и конкретните резултати. Трябва да има финансови стимули, но те трябва да са реални и измери, съобразно възможностите на държавата\", заяви вицепремиерът. Тя добави, че МТСП предлага различни социални мерки, които са за подпомагане на майките с домашни помощници. Най-важното обаче са детските градини и аз мисля, че те трябва да са безплатни поне до 5-годипна възраст на детето и в училищата да се осигури необходимият храноден на децата, каза Николова. Вицепремиерът заяви, че 6400 лв. е нереална помощ за раждане на второ дете. В крайна сметка трябва да бъдат направени необходимите разчети и да се дадат реални цифри, беше категорична тя. Надявам се след 15 юли да имаме мерки, които да предложим за справяне с демографската криза, каза още вицепремиерът. Николова коментира изплатените обезщетения от 10 лв. на три семейства на загиналите при катастрофата край Своге. Категорично не съм съгласна с позицията на застрахователя - при конкретно становище на КФН обезщетението следва да бъде платено. След като един пътник има билет, той категорично е застрахован и не бива да доказва каквото й да е било. При евентуално завеждане на съдебен спор, делото ще бъде спечелено от пострадалите, каза тя. Марияна Николова обясни, че новоизбраният президент на Украйа Владимир Зеленски е иновативен политик. Той е изключително деен и най-вероятно ще бъде човек на действието, а не на приказките. Когато приключи церемонията за полагането на клетвата, държавният глава поиска среща с някйои държави. България беше втората държава, с която поиска среща, добави тя.", "date": "2019.05.22", "title": "Вицепремиерът Марияна Николова: Топим се с 50 хиляди на година"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/395782-%D1%81%D1%82%D0%B0%D1%80%D1%82%D0%B8%D1%80%D0%B0-90-%D0%B4%D0%BD%D0%B5%D0%B2%D0%BD%D0%B8%D1%8F%D1%82-%D1%81%D1%80%D0%BE%D0%BA-%D0%B7%D0%B0-%D0%BF%D1%80%D0%BE%D1%86%D0%B5%D0%B4%D1%83%D1%80%D0%B0%D1%82%D0%B0-%D0%BF%D0%BE-%D0%B8%D0%B7%D0%B1%D0%BE%D1%80-%D0%BD%D0%B0-%D1%81%D1%82%D1%80%D0%B0%D1%82%D0%B5%D0%B3%D0%B8%D1%87%D0%B5%D1%81%D0%BA%D0%B8-%D0%B8%D0%BD%D0%B2%D0%B5%D1%81%D1%82%D0%B8%D1%82%D0%BE%D1%80-%D0%B7%D0%B0-%D0%B0%D0%B5%D1%86-%E2%80%9E%D0%B1%D0%B5%D0%BB%D0%B5%D0%BD%D0%B5%E2%80%9C", "text": "Процедурата за избор на стратегически инвеститор по проекта АЕЦ „Белене\" е публикувана, днес - 22 май 2019 г., в брой С176 в Официален вестник на Европейския съюз. Срокът за получаване на заявления за участие в процедурата за избор на стратегически инвеститор е до 90-тия ден, считано от датата на публикуване на поканата в Официален вестник на ЕС. Индикативният срок за приключване на процедурата е 12 месеца от днешна дата. Припомняме, че с Решение на Народното събрание на Република България от 7 юни 2018 г. и Решение № 447 от 29 юни 2018 г. на Министерския съвет бяха възобновени действията по търсене на възможност за реализация на проекта за АЕЦ „Белене\", съвместно със стратегически инвеститор, на пазарен принцип. Заявление за участие в процедурата за избор на стратегически инвеститор, съответно интерес за придобиване на миноритарно акционерно участие в проектната компания, могат да подават български или чуждестранни юридически лица, както и обединения от такива.", "date": "2019.05.22", "title": "Стартира 90-дневният срок за процедурата по избор на стратегически инвеститор за АЕЦ „Белене“"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/395783-%D1%87%D0%B5%D1%81%D1%82%D0%B2%D0%B0%D0%BC%D0%B5-175-%D0%B3%D0%BE%D0%B4%D0%B8%D0%BD%D0%B8-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8%D0%BA%D0%B0", "text": "С поредица тържествени събития днес ще бъдат отбелязани 175 години българска журналистика и 125 години организирано журналистическо движение у нас. Честванията ще започнат в 10 часа с шествие от сградата на Съюза на българските журналисти до Софийския университет „Свети Климент Охридски\", където ще се състои церемонията по отбелязване на годишнината от издаването на първото печатно периодично издание в България - „Любословие\".     На церемонията Съюзът на българските журналисти ще бъде отличен и с Почетния знак на президента на републиката - за изключителен принос в опазването и утвърждаването на високите етични и професионални стандарти на българската журналистика, свободата на словото и отстояване на правата на журналистите. В 18 часа в Първо студио на Българското национално радио ще има тържествен концерт. БНР е медиен партньор на събитието.", "date": "2019.05.22", "title": "Честваме 175 години българска журналистика"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/395776-%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%B8-%D0%B0%D0%B4%D0%B2%D0%BE%D0%BA%D0%B0%D1%82%D0%B8-%D0%BD%D0%B0-%D1%81%D1%80%D0%B5%D1%89%D0%B0-%D0%BF%D1%80%D0%B8-%D0%BF%D1%80%D0%B0%D0%B2%D0%BE%D1%81%D1%8A%D0%B4%D0%BD%D0%B8%D1%8F-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B7%D0%B0%D1%80%D0%B0%D0%B4%D0%B8-%D0%BF%D1%80%D0%BE%D0%B1%D0%BB%D0%B5%D0%BC%D0%B8-%D1%81-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8%D1%8F-%D1%80%D0%B5%D0%B3%D0%B8%D1%81%D1%82%D1%8A%D1%80", "text": "Омбудсманът Мая Манолова и адвокати, представители на Фейсбук общност на българските адвокати, ще се срещнат с правосъдния министър Данаил Кирилов и служители на Агенцията по вписванията във връзка с проблеми, които срещат при всекидневната си работа с Търговския регистър. Срещата ще се състои в Министерството на правосъдието.   Припомняме, че на 17 май 2019 г., адвокати от фейсбук общността сезираха с отворено писмо омбудсмана, в което настояха тя да защити гилдията и клиентите им заради системното постановяване на неправомерни откази от страна на длъжностните лица от Търговския регистър.    В понеделник Манолова се срещна с представители на адвокатите и пое ангажимент да организира среща при министъра на правосъдието, на която да бъдат поставени проблемите, упоменати в отвореното писмо.  Освен това омбудсманът се ангажира и с изготвянето на законодателни предложения, които да подобрят работата на Търговския регистър и Агенцията по вписванията.  Целта им ще бъде въвеждането на ясни правила, които да водят до обезщетяване на вредите, претърпени от гражданите при неправомерни откази на длъжностните лица, включително възстановяване на разноските при незаконни откази. Ще настоява и за мерки, които да уеднаквят начините, по които действат и вписват отделните длъжностни лица.   На срещата в Министерството на правосъдието са поканени и представители на ВСС във връзка с проблеми с достъпа до електронното правосъдие.", "date": "2019.05.22", "title": "Мая Манолова и адвокати на среща при правосъдния министър заради проблеми с Търговския регистър"}
{"url": "http://www.classa.bg/%D1%81%D0%B2%D1%8F%D1%82/item/395775-%D1%88%D0%B8%D0%B8%D1%82%D1%81%D0%BA%D0%B8%D1%82%D0%B5-%D0%B4%D1%83%D1%85%D0%BE%D0%B2%D0%BD%D0%B8%D1%86%D0%B8-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0%D1%82-%D0%B7%D0%B0-%D0%B2%D0%BE%D0%B9%D0%BD%D0%B0%D1%82%D0%B0-%D1%81%D0%B0%D1%89-%D0%B8%D1%80%D0%B0%D0%BD", "text": "Основните шиитски фигури в Ирак предупредиха за опасност от опитите да се включи тяхната страна в евентуална война между САЩ и Иран, като увериха, че конфликтът ще превърне Ирак в бойно поле в момент, когато е на път за възстановяване, съобщава The New York Times. Популисткият свещеник Муктада ал Садр посочва, че всяка политическа партия, която вкара Ирак във война между САЩ. и Иран \"ще бъде враг на иракския народ.\" \"Тази война ще отбележи края на Ирак\", предупреди Ал Садр. \"Нуждаем се от мир и възстановяване\", каза той. Ал Садр не бе единственият влиятелен човек в страната, който предупреди за ескалацията на напрежението. \"Ако войната избухне ... тя ще изгори всички,\" каза Хади ал-Амири, лидер на коалиция от шиитски паравоенни сили, подкрепяни от Багдад и Техеран. Политикът призова иракчаните да работят заедно \"за да се запази Ирак и регионът далеч от войната.\" Според вестника Ирак все още приютява над 5 000 американски войници, а на негова територия действат и мощни милиции, подкрепяни от Иран, които искат тези американски сили да напуснат. Предупрежденията за опасностите от една война дойдоха скоро след ракетна атака срещу Зелената зона в Багдад, укрепена зона на столицата, където се намира посолството на САЩ и други чуждестранни дипломатически служби. Досега нито една групировка не е поела отговорност за действието, но някои организации, съгласувано с Иран разкритикуваха атаката, която би могла да бъде използвана като \"претекст за конфликт\".", "date": "2019.05.22", "title": "Шиитските духовници предупреждават за войната САЩ - Иран"}
{"url": "http://www.classa.bg/%D1%81%D0%B2%D1%8F%D1%82/item/395772-%D0%BE%D1%81%D0%BD%D0%BE%D0%B2%D0%B0%D1%82%D0%B5%D0%BB%D1%8F%D1%82-%D0%BD%D0%B0-huawei-%D1%81%D0%B0%D1%89-%D0%BF%D0%BE%D0%B4%D1%86%D0%B5%D0%BD%D1%8F%D0%B2%D0%B0%D1%82-%D1%81%D0%B8%D0%BB%D0%B0%D1%82%D0%B0-%D0%BD%D0%B8", "text": "Huawei Technologies е направила необходимата подготовка, за да издържи атаките от САЩ, казва Рен Женфрей, основател и главен изпълнителен директор на китайската телекомуникационна компания. \"Сегашната практика на американските политици подценява нашата сила\", заяви Рен пред държавните медии във вторник, според AFP. Изпълнителният директор заяви, че ограниченията, наложени на бизнеса между Huawei и американските компании - от които той придобива половината от микропроцесорите за своите устройства - няма да могат да спрат китайския гигант. \"Можем да направим същите чипове като американските чипове, но това не означава, че няма да ги купуваме\", каза той. Рен каза, че Huawei ще остане начело на някои ключови технологии. \"5G на Huawei няма да бъдат засегнати изобщо. По отношение на 5G технологиите, другите няма да могат да настигнат Huawei още две или три години\", каза изпълнителният директор. Миналата седмица Huawei бе включена в черен списък, който не позволява да купува части и компоненти от компании в Северна Америка без одобрението на правителството на САЩ. В понеделник Министерството на търговията издаде временен лиценз на китайската компания за продължаване на някои операции на територията на САЩ. \"90-дневният американски временен лиценз няма много влияние за нас, ние сме готови\", каза Рен. \"Не можем да бъдем изолирани от света\", добави основателят на Huawei.", "date": "2019.05.22", "title": "Основателят на Huawei: \"САЩ подценяват силата ни\""}
{"url": "http://www.classa.bg/%D1%81%D0%B2%D1%8F%D1%82/item/395774-%D0%BC%D0%B0%D0%B4%D1%83%D1%80%D0%BE-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%BF%D1%80%D0%B5%D0%B4%D1%81%D1%80%D0%BE%D1%87%D0%BD%D0%B8-%D0%B8%D0%B7%D0%B1%D0%BE%D1%80%D0%B8-%D0%B7%D0%B0-%D0%BD%D0%B0%D1%80%D0%BE%D0%B4%D0%BD%D0%BE-%D1%81%D1%8A%D0%B1%D1%80%D0%B0%D0%BD%D0%B8%D0%B5-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0", "text": "Президентът на Венецуела Николас Мадуро предложи да се проведат избори за Народно събрание на южноамериканската страна, съставено главно от депутати, противопоставящи се на неговото правителство. \"Искам вече избори, избори... Отиваме на избори за Народно събрание, за да видим кой има гласовете. Ние приемаме предизвикателството, ще търсим мирно, демократично и избирателно решение\", каза Мадуро пред своите последователи в Каракас. Съобщението идва два дни след като във Венецуела се върна делегация на правителството му, която участва в срещи с опозицията с посредничеството на Норвегия. Президентът направи предложението за новите избори на честването на една година от преизбирането му като държавен глава с 68% от гласовете. \"Аз казвам да на мира, да на диалога, да на развитието\", заяви боливарският лидер, който се обърна към различните фактори, които оглавяват опозицията: \"Ние ще се премерим избирателно, ще направим избори, ще легитимираме единствената институция, която не е била легитимирана през последните 5 години, за да види кой има гласовете \". В изказването си, той призова населението да подкрепи управлението на Националната конституционна асамблея, която в понеделник удължи дейността си до 31 декември 2020 година. Мадуро подчерта три ангажимента за консолидиране на неговата администрация: \"политическа стабилност, социално щастие и икономически просперитет\". Президентът Мадуро потвърди постоянната си готовност да провежда срещи с противопоставящите се на неговото управление, при условие че те се провеждат при зачитане на Конституцията и в търсене на мир за карибската нация. Той каза, че ако трябва да води диалог с \"дявола\", по отношение на някои опозиционни сектори, той ще го направи за благото на страната: \"Бог да ни пази\", каза той.", "date": "2019.05.22", "title": "Мадуро предлага предсрочни избори за Народно събрание във Венецуела"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395765-%D0%BE%D1%82%D0%B2%D1%80%D0%B0%D1%89%D0%B0%D0%B2%D0%B0%D1%89%D0%B8%D1%8F%D1%82-%D0%BD%D0%BE%D0%BC%D0%B5%D1%80-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%BF%D0%BE%D0%BB%D0%B8%D1%82%D0%B8%D1%86%D0%B8", "text": "Както се видя, политиците в Австрия също не си поплюват. И те послъгват. Но като ги хванат, измъкване няма. За разлика от България, където номерът на политиците винаги минава, колкото и да е плосък. Ето защо:         Допреди три дни Австрия беше само пред избори за Европейски парламент. 24 часа по-късно, след като всички научиха какво представлява един от управляващите политици, вече се задаваха и избори за национален парламент. Защото, както каза австрийският президент, „всеки австриец заслужава правителство, в което да има доверие“. В страната на неограничените възможности В България подобни самопризнания сме чували много пъти. А и тук скандалите с политици са несравнимо повече. Примерите напоследък: имоти на безценица, спестени данъци, укрити доходи, лични имения под формата на „къщи за гости“. Тук депутат с дребни спестявания и стар опел може за нула време да се превърне в милионер с бизнесимперия, а политик (разпределящ „порциите на властта“) -  . И то без нито една институция да се впечатли. В България след подобни разкрития не следва нищо (освен някоя \"пречистваща\" оставка). Българската политическа система явно е много по-„устойчива“ от австрийската, на българските политици „стабилността“ им е по-скъпа. Затова и появилите се в нея пукнатини старателно се замазват, като „замазката“ е забъркана  основно от лъжи и измислици за отвличане на вниманието и заблуда на публиката. Този номер, разбира се, е отвращаващ. Но заедно с това е и толкова комично плосък, че ако човек намери сили да се дистанцира, може славно да се позабавлява. Особено в предизборни периоди като сегашния.   \" Преценка за наличие на предпоставки \" Всички отдавна знаят например, че на премиера най-любими са му магистралите - телевизиите те снимат, можеш на воля да се похвалиш и да се изкажеш по всички въпроси. Но за двайсетина дни два пъти да ходиш да инспектираш една и съща магистрала на едно и също място е доста смешно. А още по-смешно е, че между двете инспекции обещаният срок за завършване на магистралата като по чудо се съкрати с една година. Президентът пък заяви, че е време да се порови в задграничните и офшорни сметки и имоти на политици. И главният прокурор веднага пое топката - с писмо, разпространено до медиите, поиска от ДАНС, \"без забавяне и с максимална конкретика\", да му предостави цялата налична информация „за недекларирани сметки, имущество на значителна стойност, притежавано лично или чрез други лица, участие в търговски дружества или офшорни компании, както и недекларирани разходи или инвестиции в чужбина“ на хора, заемащи висши публични длъжности. Информацията била нужна за \"извършване на преценка за наличие на предпоставки за упражняване на правомощията на прокуратурата\". Дори само последното изречение звучи като виц, но и цялото писмо е голям майтап. Авторите му искат да внушат, че правят нещо, но постигат точно обратния ефект. Защото в нормалните държави такива искания не се разпространяват по медиите, а съответните служби не си колекционират такава информация до поискване. И защото от писмото възникват неудобни въпроси като: ако разполагат с подобни данни, защо досега службите не са ги пратили на прокуратурата; и какво е чакал главният прокурор цели шест години и половина. Иначе, както в много други случаи, без никаква „преценка“ е пределно ясно, че „наличие на предпоставки“ е имало и ще има. Не и обаче „упражняване на правомощията“. Е, може предизборно да извадят някой „сигнал“, но от това няма да последва нищо. Единственият досега известен подобен случай - казусът „Бисеров“ - завърши с оправдателни присъди на три инстанции. Сега засегнатият съди прокуратурата за нанесени вреди и най-вероятно ще я осъди. Кой ще връща парите Гръмко започналите проверки за имотите на занижени цени междувременно потънаха в забрава. Което не е странно, като се има предвид, че проверяващи и проверявани са свързани и зависими едни от други. И че проверяващите се проверяват взаимно, след като години наред са си затваряли очите за нарушенията, вместо да ги разкриват (каквато им е работата). Също като при „къщите за гости“. Сега уверяват, че облажилите се ще бъдат наказани и ще връщат парите в специален фонд. От който пък щели да се плащат задаващите се европейски санкции. Но пак се майтапят. Защото такъв фонд изобщо няма. А и се оказа, че методиката за налагане на санкции по източваната европрограма е обявена от съда за нищожна заради драстични разминавания с изискванията на закона - забравили дори да ѝ сложат дата на издаване. Тъй че най-вероятно не само няма да има нови глоби, но и част от старите ще трябва да се връщат на глобените. Милионите на ЕС пък, както винаги, ще ги връщат данъкоплатците. \" Нали за това се борихме  -  съдебната власт да е независима \" Президентът започна консултации за предстоящия избор на нов главен прокурор, за да се намери отговор на \"обществените очаквания за ясни критерии и прозрачни процедури\". Пръв бе поканен сегашният главен прокурор, за да каже след това, че консултациите „могат да се изтълкуват като оказване на натиск върху Висшия съдебен съвет (ВСС)“. И тълкуванието не закъсня: \"Не одобрявам, че някои от властите се опитват да се бъркат в независимата съдебна система. Нали за това се борихме - съдебната власт да е независима“, заяви премиерът. И двамата се шегуват. Защото действителността е съвсем друга. Достатъчно е да припомним само SMS-кореспонденцията на премиера с членове на ВСС, прочутата реплика „Ти си го избра“, както и обстоятелството, че непробиваемото мнозинство във ВСС, без никой да му оказва какъвто и да било натиск, винаги гласува каквото каже главният прокурор. Тъй че - наистина голяма борба падна. И в резултат от нея, каквито и да са „обществените очаквания“, мачът вече е свирен, а новият главен прокурор ще бъде избран (ако още не е) по образ и подобие на стария. Защо номерът минава Както се видя,   също не си поплюват. И те послъгват. Но като ги хванат, измъкване няма. Защо обаче в България номерът на политиците винаги минава, колкото и да е плосък? Защото, първо, институциите, които трябва да въведат ред, не правят нищо, докато не получат нареждане от същите тези политици. И второ, защото по-голямата част от публиката си трае, не ѝ пука или въобще не разбира за какво става дума. Но пък е готова да се хване на всяка глупост, която ѝ подхвърлят. Затова „всеки австриец заслужава правителство, в което да има доверие“. Което не може да се каже за всеки българин.", "date": "2019.05.22", "title": "Отвращаващият номер на българските политици"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395766-%D0%B4%D0%B0%D0%BD%D1%8A%D0%BA-%D0%B4%D0%B0-%D0%BD%D0%B0%D0%BA%D0%B0%D0%B6%D0%B5%D0%BC-%D0%BC%D0%B0%D1%81%D0%BA%D0%B0%D1%80%D0%B8%D1%82%D0%B5", "text": "Не, това не е новият \"Костинброд\", за който Бойко Борисов предупреждаваше ГЕРБ на последния лагер-сбор в \"Арена Армеец\". Това не е вселенски заговор по учебника на КТБ, не е рептилска конспирация на Сорос, не е и тайна точка от плана \"Решетников\". Това е блясъкът на чистия юридически ум на ГЕРБ + Патриотите. Заради него Министерството на финансите е отпуснало над 6,5 милиона лева \"горница\" над дължимата държавна субсидия на 6-те партии и коалиции, получили присъствие в Народното събрание и/или над 1% от гласовете на гласоподавателите при самостоятелно явяване на изборите през 2017 г.     Вместо 11 лева за 1 действителен глас (както е изрично записано в закона за държавния бюджет), ГЕРБ, БСП, ДПС, Патриотите, \"Воля\" и \"Възраждане\" са взели по 13,23 лв. на бюлетина. Тази дребна разлика в детайлите всъщност представлява 20% надценка над гласуваното от Народното събрание. Нещо като ДДС върху партийните симпатии. Или данък \"Глупост\" за всички гласоподаватели, които са си мислили, че този път ще надхитрят системата. Чия е заслугата за този абсурд? Първо - на ВМРО и НФСБ (бившия \"Патриотичен фронт), които през 2016 г. поставиха ултиматум на живот и смърт за приемане на задължителното гласуване. Кухата разпоредба, че гражданите са длъжни да гласуват под заплаха за лишаване от политически права*, влезе в Изборния кодекс в името на \"стаЛбилността\" на управляващата коалиция. После - юридическото острие на ГЕРБ Данаил Кирилов се подсети, че не можеш да принуждаваш някого да избира измежду неизбираеми алтернативи, и предложи в бюлетината да се добави и квадратчето \"Не подкрепям никого\". Заслуга имат и всички депутати, вдигнали ръка \"За\" идеята, че тези гласове трябва да се броят като действителни - въпреки че от тях не произлиза нищо, ама НИЩО друго освен вдигане на 4%-товата бариера за влизане в парламента. Заслуга имат и депутатите, гласували \"За\" двусмислената и зле формулираната промяна в Закона за политическите партии от 2016 г. Именно тя (вероятно дори без умисъл) е допуснала възможността за щедрото увеличаване на общия фонд за субсидиите на база на всички действителни гласове \"за партиите и коалициите\" на последните избори. Включително - 20% от бюлетините, които са пуснати за друг извън 6-те партии над бариерата. Включително - изричните нулеви гласове за \"Никого\". Разбира се, можете да свалите шапка пред финансовия министър Владислав Горанов и неговите съветници, които са разтълкували закона по единствения начин, противоречащ на всяка институционална, политическа и човешка логика. Какво се получава? Избирателят, който е \"брал гъби\" в деня на изборите, излиза най-големият приятел на бюджета, защото с нарушаването на патриотичния си дълг да гласува е спестил на държавата излишни разходи за 4 години напред. Двойно ощетени се оказват гласувалите за \"Нова Република\" или \"Да България\", които получиха по 2-3 пъти повече гласове от \"Възраждане\", но не минаха 4-процентовата бариера и заради коалиционния си формат не се класираха за държавна субсидия. Всъщност, 11-те лева ставка за техните бюлетини са се разляли по касите на най-върлите им опоненти. И все пак нищо не може да се сравни с подигравката спрямо онези 87 850 пълнолетни и хипотетично грамотни сънародници, които искаха да \"накажат всички маскари\" с \"Не подкрепям никого\" и... искаха цяла България да го знае. Всички вкупом би трябвало много сериозно да помислят по въпроса къде сбъркаха, преди да се отправят към секциите си на 26 май. Да не познаваш правилата на играта, не е непоправим порок. Но когато незнаещи гласуват за неможещи, неблагодарните ще свършат и невъзможното, за да останат на власт.", "date": "2019.05.22", "title": "Данък \"Да накажем маскарите\""}
{"url": "http://www.classa.bg/%D1%81%D0%B2%D1%8F%D1%82/item/395767-google-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F-%D0%BD%D0%BE%D0%B2%D0%B0-%D0%B2%D0%B5%D1%80%D1%81%D0%B8%D1%8F-%D0%BD%D0%B0-google-glass", "text": "Google пуска на пазара новата версия на своите очила с добавена реалност, Glass Enterprise Edition 2, както става ясно от изявление, публикувано на 20 май в блога на електронния гигант. Устройството, предназначено да помага на работещите в различни индустрии, \"от логистиката до производството и услугите на място\", има значително по-продуктивен процесор, отколкото в предишната версия, обновено ядро за изкуствен интелект и подобрена камера, съобщава компанията. Освен това се съобщава, че версията Glass Enterprise Edition 2 работи с операционната система Android, което я прави по-подходяща за интегриране с други устройства.", "date": "2019.05.22", "title": "Google представя нова версия на Google Glass"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/395768-%D0%B7%D0%B0%D0%BF%D0%BE%D1%87%D0%B2%D0%B0-%D1%81%D1%82%D1%80%D0%BE%D0%B5%D0%B6%D1%8A%D1%82-%D0%BD%D0%B0-%D0%B3%D0%B0%D0%B7%D0%BE%D0%B2%D0%B0%D1%82%D0%B0-%D0%B2%D1%80%D1%8A%D0%B7%D0%BA%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B3%D1%8A%D1%80%D1%86%D0%B8%D1%8F", "text": "Един от най-дълго чаканите инфраструктурни проекти в енергетиката ще започне строежа си - първата копка на междусистемната газова връзка между България и Гърция ще бъде направена днес. На събитието ще присъстват премиерите на двете страни Бойко Борисов и Алексис Ципрас. Газовата връзка ще бъде с дължина от 182 км, по-голямата част от тръбопровода се намира в България. Целта му е да свързва българската система с тази на Гърция, за да може да се получава природен газ от Трансадриатическия газопровод - доставките през него са от Азербайджан. През терминала в Александруполис може да се доставя и втечнен газ, който идва в Гърция от САЩ, Катар и др. Идеята на осигуряването на нови доставчици е диверсификация на енергийните ресурси, които в момента идват единствено от Русия. Интерконекторната връзка между България и Гърция беше приоритетен проект за енергийния пазар в ЕС.", "date": "2019.05.22", "title": "Започва строежът на газовата връзка България-Гърция"}
{"url": "http://www.classa.bg/%D1%81%D0%B2%D1%8F%D1%82/item/395769-%D0%B7%D0%B0-%D1%81%D0%B5%D0%BA%D1%81-%D1%81-%D0%BD%D0%B5%D0%BF%D1%8A%D0%BB%D0%BD%D0%BE%D0%BB%D0%B5%D1%82%D0%BD%D0%B0-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%BF%D0%BE%D0%BB%D0%B5%D1%82-%D0%BD%D0%B0-%D0%B0%D0%B2%D1%82%D0%BE%D0%BF%D0%B8%D0%BB%D0%BE%D1%82,-%D0%BC%D0%B8%D0%BB%D0%B8%D0%BE%D0%BD%D0%B5%D1%80-%D0%BE%D1%82-%D1%81%D0%B0%D1%89-%D0%BE%D1%87%D0%B0%D0%BA%D0%B2%D0%B0-5-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80", "text": "Американският милионер Стивън Брадли Мел, бивш изпълнителен директор на инвестиционното дружество W.H. Mell Associates, очаква да бъде осъден на до пет години затвор от федерален съд в Ню Джърси, след като призна, че е правил секс с непълнолетна, съобщава My Central Jersey. Според иска, всичко е започнало през 2017 г., когато майката на момиче, което по време на събитията е било на 15 години, помолила Мел, който е професионален пилот, да дава уроци по летене на дъщеря й. След това, връзката между момичето и бизнесмена, на 51 години, се развила в SnapChat и други услуги за незабавни съобщения, където скоро придобила и сексуален характер. В резултат на това, от юни до ноември същата година, мъжът и девойката са имали поредица от сексуални контакти, детайлно документирани в електронните съобщения, изпращани между тях. Един от тези епизоди се състоял през юли 2017 г., по време на полет в личния самолет Мел, когато той включил автопилота на самолета \"с цел участие в незаконно поведение, по-специално в сексуален акт\", както е записано във федералното дело. Мел, който през декември миналата година се е признал за виновен, е бил изоставен от съпругата си по време на процеса. Медията го описва, като примерен гражданин, участвал в различни благотворителни кампании в своята общност. Но според доклад, предоставен от органите на отбраната, мъжът е влязъл в \"спирала на депресията\" през 2011 г., когато двама от неговите близки приятели са починали при катастрофа с хеликоптер, негова собственост.", "date": "2019.05.22", "title": "За секс с непълнолетна по време на полет на автопилот, милионер от САЩ очаква 5 години затвор"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395770-%D0%BF%D0%BE-10-%D0%BB%D0%B2-%D0%BE%D0%B1%D0%B5%D0%B7%D1%89%D0%B5%D1%82%D0%B5%D0%BD%D0%B8%D0%B5-%D1%81%D0%B0-%D0%BF%D0%BB%D0%B0%D1%82%D0%B5%D0%BD%D0%B8-%D1%81%D0%BB%D0%B5%D0%B4-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0-%D0%BA%D1%80%D0%B0%D0%B9-%D1%81%D0%B2%D0%BE%D0%B3%D0%B5", "text": "Абсурдно ниски обезщетения от по 10 лв. са получили дотук близките на жертвите от катастрофата край Своге. Това твърдят от Асоциацията на пострадали от катастрофи в отворено писмо до Бойко Борисов и Мая Манолова. Оказва се, че 9 месеца след тежкия инцидент само трима от наследниците на общо 20 жертви са получили малка част от дължимата по Кодекса за застраховането сума. Задължителната застраховка „Злополука на пътниците в средствата за обществен превоз\" покрива рисковете от трайна неработоспособност и смърт, следствие от злополука на пътниците в средствата за обществен превоз /без водача/. Определена е минимална застрахователна сума от 50 000 лв., която трябва да се изплати при смърт на застрахования, без значение от броя на неговите роднини, наследници и близки. Според информацията на Асоциацията - застрахователят на автобусната фирма, организирала пътуването през Своге през август 2018 г., е \"Бул Инс\". Трима от наследниците са представили задължителните документи пред застрахователите още месец след катастрофата, като първоначално е имало отказ за плащане. Намесила се е КФН, след чиято проверка ръководството на \"Бул Инс\" е платило по 10 лв. с аргумент, че \"преди курса фирмата-превозвач не е уведомила агенция \"Автомобилна администрация\". Наредбата за задължителното застраховане гласи, че всички превозвачи, извършващи обществен превоз на пътници с начална и крайна точка на пътуването на територията на Република България, сключват задължителна застраховка \"Злополука\" на пътниците при възникване на застрахователен интерес. Възникване на застрахователен интерес е налице от датата на получаване на разрешително за извършване на обществен превоз или от датата на изтичане на сключен застрахователен договор за тази застраховка. При настъпване на застрахователно събитие превозвачът е длъжен да уведоми застрахователя. Уведомяването може да извърши и пострадалият пътник или трето лице. Никъде в Наредбата не се посочват условия, при които застрахователят може да откаже обезщетение, ако всички изисквани документи от пострадалите са били предоставени. \"Поведението на този български застраховател ни кара да се чувстваме унизени и огорчени, без вяра в справедливостта и закона. Ако „Бул Инс“ АД нямат финансовия ресурс да платят за смъртта на 20 души, то тогава ние си задаваме въпроса дали няма да се повтори случая със ЗК „Олимпик“, но този път със стотици хиляди засегнати българи\", се казва в писмото на Асоциацията.", "date": "2019.05.22", "title": "По 10 лв. обезщетение са платени след катастрофата край Своге"}
{"url": "http://www.classa.bg/%D1%81%D0%B2%D1%8F%D1%82/item/395771-%D1%80%D0%B8%D0%BC%D1%81%D0%BA%D0%B0%D1%82%D0%B0-%D1%81%D1%82%D0%B5%D0%BD%D0%B0,-%D0%B2%D0%B4%D1%8A%D1%85%D0%BD%D0%BE%D0%B2%D0%B8%D0%BB%D0%B0-%E2%80%9E%D0%B8%D0%B3%D1%80%D0%B0-%D0%BD%D0%B0-%D1%82%D1%80%D0%BE%D0%BD%D0%BE%D0%B2%D0%B5%E2%80%9C,-%D1%81%D1%80%D0%B8%D0%BD%D0%B0%D1%82%D0%B0-%D0%BE%D1%82-%D1%82%D1%83%D1%80%D0%B8%D1%81%D1%82%D0%B8,-%D0%BF%D1%80%D0%B0%D0%B2%D0%B5%D1%89%D0%B8-%D1%81%D0%B8-%D1%81%D0%B5%D0%BB%D1%84%D0%B8", "text": "Част от древната стена на император Адриан, в Обединеното кралство, се разпада, защото туристите напират да си правят селфи на мястото, което е вдъхновило ледената стена в сагата „Игра на тронове\". Джордж Р. Мартин, написал сагата „Играта на престолите\", се е базирал на стената на Адриан, за да представи внушителната ледена стена, която разделя седемте кралства от дивите земи. Стената, обявена от ЮНЕСКО за световно наследство през 1987 г., е построена по заповед на император Адриан през 122 г. сл. Хр. за да защитава остров Британия и отбелязва северната граница на Римската империя. Археологът Пит Савин разпространи чрез своя профил в Twitter снимки на щетите, които римската стена е претърпяла. На снимките е показана секцията Steel Rigg, с дължина приблизително три метра, срината от повтарящите се изкачвания на посетителите, въпреки сигнализацията в зоната, която забранява да се стъпва върху стената. От своя страна, говорителка на Националната фондация за исторически места и природни красоти заяви, че ремонтните работи в този сегмент ще започнат през юли.", "date": "2019.05.22", "title": "Римската стена, вдъхновила „Игра на тронове“,  срината от туристи, правещи си селфи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395773-%D0%BF%D0%BB%D0%B0%D1%88%D0%B0%D1%82-%D0%BD%D0%B8-%D1%81-%D0%B0%D0%B2%D0%B0%D1%80%D0%B8%D1%8F-%D0%B2-%D0%B0%D0%B5%D1%86-%E2%80%9C%D0%BA%D0%BE%D0%B7%D0%BB%D0%BE%D0%B4%D1%83%D0%B9%E2%80%9D", "text": "Вчера министърката на енергетиката Теменужка Петкова беше на безпрецедентно посещение в АЕЦ “Козлодуй”, за да инспектирала ремонтните дейности на спряния блок №5. Не че нещо и разбира счетоводната лейка и, не че някой друг министър го е правил през последните 30 години, но така и е било наредено да ни прати поредното зловещо послание. \r\n За по-добър преглед и прочит на закодираното послание кликнете с мишката върху снимката, от сайта на АЕЦ “Козлодуй”: \r\n     \r\n   Инициалите на останалите участници в сценката не са измислени, а напълно автентични. Случайно съвпадение е, че буквите на имената им съвпадат. \r\n Кодираното послание е подчертано с червена линия от мен. Абсолютно същият текст, но с друга снимка, са налични на сайта и на Министерството на енергетиката. \r\n Какво имаме черно на бяло? Министърката ни обещава ЧИСТА електроенергия на ДОСТЪПНИ цени. Както за гражданите, разбирайте – за битовите потребители, така и за бизнеса. До колко това е вярно можете да се убедите от актуалното видео по-долу, където нейният подчинен и изпълнителен нерез на Националния електрически крематориум (НЕК) с пот на челото ни обяснява, че високите цени на електроенергията за бизнеса са добри, защото подпомагаме съседните държави. \r\n         В схемата по която изкуствено се надуват цените на борсата АЕЦ-а има водеща роля, защото е най-големият производител, с най-голяма квота в задължителните за предоставяне количества, които, обаче … далеч невинаги се предоставят. За това, обаче, на никого не се търси сметка и отговорност, а министърката вчера е договаряла нови, по-изтънчени технологии за манипулации. \r\n Това с ДОСТЪПНИТЕ ЦЕНИ НА ЕЛЕКТРОЕНЕРГИЯТА е повече от ясно. Остава въпроса, какво правим с нейната ЧИСТОТА??? \r\n Когато министър Нуша електромерката каже нещо то винаги се случва точно на обратното, на 180 градуса. Ще ви припомня само два от култовите примера. На 11-ти март 2019-та година тя обяви, че вече е стартирала процедурата за избор на инвеститори за изграждането на АЕЦ “Белене”. Вече повече от МЕСЕЦ И ПОЛОВИНА това не е факт и не е известно, кога и дали някога ще се случи. Това не пречи по схемата да се точат милиони левове. Точно обратното. \r\n \r\n Когато същата счетоводителка се договори с нашите пари да плати над ЕДИН МИЛИАРД на “американските” ТЕЦ-ове, през 2015-та година, обещаваше поевтиняване на цената на електроенергията за всички нас с 31%. Спомняте ли си го? А усетихте ли го?  По същия начин ще усетите ДОСТЪПНИТЕ цени и ЧИСТАТА електроенергия от АЕЦ “Козлодуй” в най-скоро време. \r\n   \r\n   \r\n", "date": "2019.05.22", "title": "Плашат ни с авария в АЕЦ “Козлодуй”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395764-22-%D0%BC%D0%B0%D0%B9,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "853 г. - Олаф I, син на краля на Норвегия, оглавява викингите в Ирландия и обявява за нейна столица Дъблин.   1455 г. - В Англия започва Войната на розите.   1762 г. - Швеция и Прусия подписват Хамбургското споразумение.   1768 г. - Мореплавателят Луи Антоан де Бугенвил открива остров Пентекост.   1856 г. - В Москва е открита Третяковската галерия.   1906 г. - Братя Райт патентоват първата „летяща машина\".   1939 г. - Втора световна война: Германия и Италия подписват Железния пакт.   1942 г. - Мексико се включва във Втората световна война на страната на Съюзниците.   1947 г. - Студената война: Президентът на САЩ Хари Труман подписва Доктрината „Труман\", с която отпуска 400 милиона щатски долара военна и икономическа помощ на Турция и Гърция, за да противодействат на вътрешните комунистически движения.     1956 г. - Районът на Трихълмието (Тримонциума) в Пловдив е обявен за архитектурно-музеен резерват „Старинен Пловдив\".   1960 г. - При чилийско земетресение, с най-голям измерен магнитуд (9,5), загиват около 5 хиляди души, най-вече поради образуваните цунами.   1965 г. - Открива се криптата на Храм-паметник „Свети Александър Невски\", като филиал за средновековно и възрожденско българско изкуство при Националната художествена галерия.     1968 г. - Американската атомна подводница Скорпиън (SSN-589) потъва на около 650 км югозападно от Азорските острови с 99 души екипаж на борда.   1969 г. - Лунният модул на Аполо 10 се доближава максимално до повърхността на Луната.   1972 г. - Ричард Никсън пристига в Москва на първото посещение на американски президент в СССР.   1972 г. - Цейлон приема нова конституция, с която става република и променя името си на Шри Ланка.   1990 г. - Бившият марксистки Южен Йемен и авторитарният Северен Йемен се обединяват в Република Йемен.   1990 г. - Излиза операционната система на Microsoft Windows 3.0.   1992 г. - Босна и Херцеговина, Хърватия и Словения се присъединяват към ООН.   2012 г. - Земетресение с епицентър близо до Перник с магнитуд 5,8.   2014 г. - Се дава началото на 8-те подред преки Избори за Европейски парламент.    ", "date": "2019.05.22", "title": "22 май, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/395758-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BD%D0%B0-%D0%BF%D0%BE%D0%BB%D1%88%D0%B0-%D1%83%D0%BA%D1%80%D0%B8%D0%BB-%D0%BF%D0%B0%D1%80%D1%86%D0%B5%D0%BB-%D0%B7%D0%B0-%E2%82%AC16-%D0%BC%D0%BB%D0%BD", "text": "Матеуш Моравецки съди вестник, разкрил за 100 пъти под пазарната му цената   Своеобразен Апартаментгейт разтресе и крайнодесните управляващи в Полша. Министър-председателят на страната Матеуш Моравецки е собственик на парцел, който е цели 100 пъти по-скъп на пазарни цени, отколкото стойността на закупуването му. Разследването е публикувано от опозиционния вестник Gazeta Wyborcza със заглавие “Как се е обогатил Моравецки”. Според изданието, през 2002 г. Моравецки заедно с жена си се е сдобил с парцела, който семейството е закупило от църква.     Закупен е бил на много на много изгодна цена в предградие на град Вроцлав, Опорув. По пазарните цени от 2019 г. този парцел струва сто пъти повече. Тогава премиерът и ексминистър на финансите е банкер – председател на управителния съвет на полската банка BZ WBK. Според разследвалите премиера журналисти, този парцел липсва в данъчните декларации на Моравецки. Изданието цитира показанията на Моравецки от 2006 г., когато той признава, че е информиран за наличие на апетитен имот от местния кардинал Генрик Гулбинович. Тогава днешният полски премиер е платил за имота на стойно 4 млн. злоти (около 900 хил. евро) пет пъти под пазарната му стойност. Днес този имот се оценява от разследващите журналисти на 70 млн. злоти или 16 млн. евро. „Пресата има право да отразява живота на публични лица, но задължението й е да го прави щателно“, заявиха от пресслужбата на премиера. Според пиарите, текстът накърнява реяпутацията на Моравецки и съпругата му, които „са решени да се обърнат в съда с искане за опровержение на тези лъжи и манипулации“.  ", "date": "2019.05.22", "title": "Премиерът на Полша укрил парцел за €16 млн."}
{"url": "http://www.classa.bg/%D1%81%D0%B2%D1%8F%D1%82/item/395759-%D1%8F%D0%B4%D1%80%D0%B5%D0%BD%D0%B8%D1%8F%D1%82-%D1%81%D0%B0%D1%80%D0%BA%D0%BE%D1%84%D0%B0%D0%B3-%D0%BD%D0%B0-%D1%81%D0%B0%D1%89-%D1%81%D0%B5-%D0%B5-%D0%BF%D1%80%D0%BE%D0%BF%D1%83%D0%BA%D0%B0%D0%BB", "text": "Радиоактивните отпадъци от изпитанията с ядрени оръжия, които САЩ са провеждали по време на Студената война, могат да попаднат в Тихия океан, заяви генералният секретар на ООН Антониу Гутереш. Той се опасява, че бетонният купол, който е затворил ядрените отпадъци на остров Рунит (атол Ениветок, Маршалови острови), може да протече.      Генералният секретар отбелязва, че в миналото „Тихоокеанският регион вече е бил жертва“ – става въпрос за ядрените изпитания, които САЩ и Франция провеждат на тези територии. Десетки такива тестове са проведени в близост до Маршаловите острови, много от жителите са принудени да напуснат домовете си, а хиляди други са пострадали от радиоактивни отпадъци. Сега съществува заплаха от „протичане на радиоактивните материали”, които се съдържат в построения тук саркофаг. В саркофага са се появили пукнатини, има опасения, че може да се срути в случай на тропически циклон. През 2017 г. правителството на САЩ разсекрети 750 филма от изпитания на ядрени оръжия между 1945 и 1962 година.  ", "date": "2019.05.22", "title": "Ядреният саркофаг на САЩ се е пропукал"}
{"url": "http://www.classa.bg/%D1%81%D0%B2%D1%8F%D1%82/item/395760-%D0%B2%D1%8A%D0%B7%D1%85%D0%BE%D0%B4%D1%8A%D1%82-%D0%BD%D0%B0-%D0%BC%D0%B8%D1%81%D1%82%D1%8A%D1%80-%D0%B1%D1%80%D0%B5%D0%BA%D0%B7%D0%B8%D1%82", "text": "Привържениците на Найджъл Фараж и неговата нова антиевропейска партия ликуват. Искат да натрият носа на омразните бюрократи в Брюксел. И шансовете им не са никак лоши.  Атмосферата преди европейските избори е нагорещена.       Посрещат го като звезда: залата се пръска по шевовете, когато Найджъл Фараж - човекът, когото Доналд Тръмп нарече \"Мистър Брекзит\", излиза на сцената в Нюпорт, Южен Уелс. Ентусиазираната публика заглушава с бурни ръкопляскания още първите му думи: \"Отново съм тук\". Стотици привърженици на Фараж, също и от околните населени места, са се стекли в малкото крайбрежно градче, за да видят и чуят своя идол. Основаната от него специално за европейските избори \"Партия на Брекзита\" има всички шансове да спечели най-много гласове във Великобритания. Пред своите привърженици той обявява, че на тези избори въпросът опирал до това каква страна иска да бъде Великобритания. \"Става дума за възраждането на демокрацията – ни повече, ни по-малко\", уверява той. По думите му, с гласуването за Брекзит народът е възложил ясен мандат на политиците. А това, че задачата още не е изпълнена, според него, се дължи на провала на британските политици. Едно нещо обединява привържениците на Фараж - чувството, че са били измамени. Много от дошлите на срещата в Нюпорт избиратели преди са гласували за консерваторите, но сега са разочаровани от министър-председателката Тереза Мей и нейното правителство. Срещу омразните „брюкселски бюрократи“ Сред тях е и Монима О'Конър от едно малко селце в Уелс, която заедно с мъжа си държи малък санитарен магазин. Жената не разбира защо Великобритания още не се е отървала от омразните ѝ \"брюкселски бюрократи\". Казва ни, че Тереза Мей всъщност никога не е искала истински страната ѝ да напусне ЕС, а само се е преструвала. Като дребен търговец, който не изнася нищо в ЕС, жената не вижда никакви облаги от членството в общността. Привържениците на Найджъл Фараж използват силни думи - те наричат Тереза Мей \"предателка\" и са решени страната им да се раздели с ЕС – независимо дали има или няма споразумение с Брюксел, защото са убедени, че Великобритания има сили да се справи и сама.  Залата аплодира Фараж най-бурно, когато той отправя стрели към политиците в Уестминстър. Неговите обвинения срещу \"политическата класа, която се самообслужва\" досега бяха адресирани основно към Брюксел. Сега обаче той се надява, че най-после ще се изпълни една негова стара мечта - да стане депутат в британския парламент. Дотук той е правил седем опита - и всичките до един - безуспешни. \"Трябва да спрем Фараж\" На друга предизборна проява в град Бат, Южна Англия, Рейчъл Джонсън сипе остри критики срещу Найджъл Фараж. Сестрата на Борис Джонсън е водещата кандидатка на новата проевропейска партия Change UK („Промяна за Обединеното кралство“) и за първи път се кандидатира за ЕП. \"Непременно трябва да спрем Фараж\", гласи посланието ѝ. Тя настоява за втори референдум, без какъвто \"сме обречени на безкраен хаос\", убедена е Джонсън. \"Промяна за Обединеното кралство\" е надпартийно обединение на депутати в Долната камара на британския парламент, което за първи път участва в европейските избори. Неговите членове са недоволни от неефективната Брекзит-политика на собствените им партии, а основната им цел – да се проведе втори референдум.      За разлика от препълнената зала в Нюпорт, събрала привърженици на Брекзита, в клуба по крикет в Бат за посетители са подредени само 4 реда столове. Рейчъл Джонсън обаче демонстрира разбиране за това, че на хората им е дошло до гуша от темата и \"просто искат да се махнат\". И точно това е опасното, предупреждава тя. \"Ако Великобритания напусне ЕС без споразумение, защото депутатите ни просто не могат да се разберат за това, ще започнат истинските ни проблеми\" - Великобритания ще трябва да се договаря поотделно с всички за всичко, започвайки съвсем отначало, разяснява Джонсън.        Фараж събира точки с прости и запомнящи се послания     Проевропейските партии изглеждат напълно безсилни срещу Фараж. Но вместо да обединят сили срещу него, те се явяват на изборите поотделно и дори една срещу друга. От техния лагер често се чува, че Брекзитът бил грешният отговор на един правилен въпрос. Но и привържениците на членството в ЕС досега не са намерили верния отговор на този въпрос. Затова пък посланието на Фараж е простичко и лесно се запомня – той ги уверява, че с негова помощ отново ще могат да се гордеят със страната си. И критикува \"политиците от кариерата\", макар че самият той от десетилетия вече представлява страната си в ЕП. Либералдемократите пък се определят като глас на разума. В центъра на Лондон те представят своята програма на голяма предизборна проява, за която е дошъл и Ги Верхофстад. Тяхното послание е ясно: \"Издигаме нашия глас срещу националистите и популистите в цяла Европа\", уверява гостът. Верхофстад е координатор на Европарламента за Брекзита. Водещата кандидатка на либералите в Лондон, подкрепяна от Верхофстад, носи „проевропейски“ обеци - светещи жълто-сини звезди. За резултата от британския референдум за Брекзит обаче тя не обвинява толкова Брюксел, колкото политиката на икономии на правителството на Мей. В актуалните нагласи на избирателите либералите засега заемат второто място, но само с около 16 процента от гласовете. А новата партия \"Промяна за Обединеното кралство\" досега е успяла да убеди едва 5 процента от британските избиратели. Неоспорим фаворит е \"Партия на Брекзита\" на Найджъл Фараж - с очакван резултат от около 35 процента. Много от присъстващите на срещата в Нюпорт искат да бъдат част от новата политическа сила и стават членове на партията на Фараж. А Монима О'Конър грабва един от предизборните плакати, за да го окачи на видно място и в нейното село. Тези дни из цяла Великобритания се появяват подобни плакати – и броят им е значително по-голям, отколкото би се искало на двете основни партии.", "date": "2019.05.22", "title": "Възходът на \"Мистър Брекзит\""}
{"url": "http://www.classa.bg/%D1%81%D0%B2%D1%8F%D1%82/item/395761-%D1%80%D0%B8%D1%81%D0%BA%D0%BE%D0%B2%D0%B0%D0%BD%D0%B8%D1%8F%D1%82-%D0%B7%D0%B0%D0%BB%D0%BE%D0%B3-%D0%BD%D0%B0-%D0%BC%D0%B5%D0%B9", "text": "Британският премиер Тереза Мей направи отчаян последен залог в опит да прокара в парламента споразумението си за Brexit, преди да напусне поста си – усилията й обаче изглеждат обречени. В реч във вторник премиерът обеща да даде на членовете на парламента възможност за гласуват дали да свикат нов референдум за ратифициране на условията по излизането на Великобритания от Европейския съюз. Мнозина от депутатите, най-вече лейбъристите, призовават за това, но премиерът постави условие, което преди това трябва да бъде спазено, посочва Bloomberg в свой материал.     Само минути след края на нейната реч започна недоволството. Привържениците на Brexit от Консервативната партия се присъединиха към опозиционният лидер  Джереми Корбин  и северноирландската Демократична юнионистка партия (ДЮП), които разкритикуваха предложението й. Те обещаха да гласуват срещу него в Камарата на общините следващата седмица. „Не можем да подкрепим този законопроект, тъй като той на практика е преработване на това, което обсъждахме преди“, заяви Корбин, цитиран от Ройтерс. От своя страна заместник-лидерът на ДЮП заяви, че по думите му Brexit все пак ще бъде осъществен, но това може да изисква нов премиер. „Цялото внимание в Уестминстър е фокусирано върху това, което идва след премиера, това е е идн от проблемите, които тя има що се отнася до изпълнението на този  тюрлюгювеч от предложения“, заяви  Найджъл Додс . Предложението на Мей представлява може би последният й опит за гласуване на споразумението. Досега то бе отхвърляно от депутатите три пъти. „Вярвам, че трябва да намерим начин да помогнем на депутатите да изпълнят Brexit. Сега има един последен шанс да го направим“, заяви тя във вторник. Британският паунд  отчете поскъпване, след като стана ясно, че ще бъде допуснато гласуване за евентуален нов вот. Той обаче отново поевтиня, след като стана ясно, че предложението на премиера изглежда няма да намери поддръжници. Минути след 22:30 ч. българско време британската валута струва 1,2702 долара за паунд. Депутатите ще имат право на т. нар. свободно гласуване, което означава, че всеки един от тях ще има право да избере предпочитаната опция, което до известна степен увеличава шансовете за ново допитване до избирателите.", "date": "2019.05.22", "title": "Рискованият залог на Мей"}
{"url": "http://www.classa.bg/%D1%81%D0%B2%D1%8F%D1%82/item/395762-%D1%80%D0%B0%D0%B2%D0%B5%D0%BD%D1%81%D1%82%D0%B2%D0%BE%D1%82%D0%BE-%D0%BE%D1%89%D0%B5-%D0%B5-%D0%B4%D0%B0%D0%BB%D0%B5%D1%87", "text": "Разликата в заплащането на жените и мъжете намалява, но равното възнаграждение за един и същи труд все още не е реалност за работещите жени и мъже. Това е един от изводите в проекта на доклад за равнопоставеността на жените и мъжете в България за 2018 г., публикуван за обществено обсъждане.  В документа се анализират различни области на равнопоставеност, като една от тях е заплащането на труда, съобщава БТА.      В доклада се посочва, че страната за трета поредна година отчита тенденция за намаляване на въпросната разлика. По данни на Евростат разликата в заплащането на жените и мъжете намалява от 15,4 на сто през 2015 г., на 14,4 на сто - през 2016 г., и достига 13,6 на сто през 2017 г., при средно 16 процента за ЕС през 2017 г.  По информация на НСИ разликата в заплащането по пол за 2017 г. общо за България е 12,7 на сто, където се отчита намаляване на коефициента за 2016 г., който е бил 13,2 на сто. За целия период - от 2010 до 2017 г., средната брутна месечна работна заплата на мъжете в страната е по-висока от тази на жените в интервала от 24 на сто до 27 на сто. Най-ниска е разликата в заплащането през 2010 и 2011 г. (24 процента), най-висока - през 2015 г. (26,9 на сто). За 2017 г. средната брутна месечна заплата на мъжете е 1152 лв. (с 9,3 на сто по-висока спрямо 2016 г.), при жените тя достига 920 лева (с 9,4 на сто ръст спрямо 2016 г.).  В сферата на хуманното здравеопазване и социалната работа е отчетен най-висок процент на разликата в заплащането (28 процента), а най-нисък - в административните и спомагателните дейности (24,3 на сто). През 2017 г. само в две икономически дейности - строителство и административни и спомагателни дейности, се отчитат по-високи средни заплати на жените от тези на мъжете, съответно с 10,6 и 16,2 на сто. Най-съществената причина за разликата в заплащането е сегрегацията по пол на пазара на труда. Традиционно равнището на заплащане е по-ниско във феминизираните сектори на сегментирания трудов пазар, се посочва в доклада. В документа се анализира още, че разликите се коренят в традиции и стереотипи, които влияят в избора на образование, особено за момичетата, които са насочвани към типично женски професии, а те, по неписано правило, са по-ниско платени (учители, продавач-консултанти в текстилната промишленост, шивачки и т.н. \"женски\" професии). Жените са изправени и пред по-големи пречки при включване в пазара на труда, ползването на по-дълъг отпуск по майчинство, трудно балансиране на работата и семейните задължения, забавяне на кариерното развитие поради невъзможността за съчетаването на професионалната реализация и семейните ангажименти.  Навлизането на нови производствени технологии и изискванията за непрекъснато повишаване на професионалната квалификация, съчетаването на професионалната реализация и семейните ангажименти поставя жените пред алтернативен избор - работа или семейството, се посочва още в доклада.  Неравенството в средните заплати не означава непременно различие в заплащането между жените и мъжете, упражняващи една и съща професия и имащи еднакъв професионален опит, се посочва в доклада. В документа се дава пример с неравенството в заплащането в сектор „Хуманно здравеопазване и социална работа\", където жените, работещи на пълно работно време, печелят с 37 на сто по-малко от мъжете; за този сектор е характерна спецификата на наетите - 79,2 на сто са жени, които са наети на по-нископлатена работа - медицински сестри и социални работници. Обяснение може да се търси в това, че медицинските сестри са част от наетите в сектора.  Социалните работници са част от наетите в този сектор и също така са предимно жени. В икономическата дейност „Медико-социални грижи с настаняване и социална работа без настаняване\" средната заплата през четвъртото тримесечие на 2018 г. е около 65 на сто от средната за страната.  Друг пример е сектор „Строителство\", където средната месечна заплата за жените е с 10,6 на сто по-висока от тази на мъжете, но в този отрасъл наетите жени са под 15 на сто, посочва още БТА.  Разлики има и в размера на пенсиите. Средният основен месечен размер на пенсиите за 2018 г. е 321,80 лв., като за мъжете стойността му е 396,72 лв., а за жените - 268,10 лв., или средният основен месечен размер на пенсиите на жените е със 128,62 лв. по-нисък от този на мъжете. През 2018 г. средният основен размер на изплатената пенсия за осигурителен стаж и възраст е 384,36 лв. (мъже - 453,09 лв., и жени - 342,30 лв.). Средният осигурителен доход през 2018 г. е в размер на 889,90 лв., като за мъжете размерът му е 932,54 лв., а за жените - 844,70 лв., или разликата е 10,4 на сто в полза на мъжете. За 2017 г. процентът на жените, живеещи с материални лишения, надвишава с 2,3 процентни пункта този на мъжете и с 1,1 процентни пункта средния за страната. Делът на жените над 65 и повече години, живеещи с материални лишения, е с 11,4 процентни пункта по-висок от този на мъжете в същата възрастова група. ", "date": "2019.05.22", "title": "Равенството още е далеч"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395763-%D0%B2%D1%82%D0%BE%D1%80%D0%B8-%D0%B2%D1%81%D0%B5%D0%BB%D0%B5%D0%BD%D1%81%D0%BA%D0%B8-%D1%81%D1%8A%D0%B1%D0%BE%D1%80", "text": "  Като Глава и Основател на войнстващата Църква на земята, Господ Иисус Христос, и оставил велико обещание, вселяващо мъжество в сърцата на верните негови последователи:  - изрекъл Той -  . Но това радостно обещание съдържа и пророческо предсказание за това печално явление в живота на Църквата Христова на земята, че тя трябва да премине в борба с тъмните адски сили, които непрестанно, в един или друг образ се опитват да рушат непоклатната твърдина, въздигната от Господа сред бурните вълнения на световното зло.     Първите три века от своето съществуване Църквата претърпяла гонение, отначало от страна на иудеите, а после и на езичниците, което било особено яростно; най-добрите синове на Църквата претърпели мъчение и дори смърт заради изповядване на Името Христово. Тогава на някои места от гръко-римската империя се пролели потоци християнска кръв, но силата на външното оръжие не могла да победи вътрешната сила на духа, и езическият меч накрая бил принуден да падне пред смирения знак на Кръста Христов, когато в началото на IV век на гръко-римския трон се възцарил християнски император,  . С неговото възцаряване се прекратила самата възможност за гонение, но не и действащата вражеска сила на дявола. Като не успял да победи Църквата отвън, той се опитал да я победи отвътре, възбуждайки арианската ерес (лъжеучение), унищожаваща Лицето на Основателя на Църквата - Иисуса Христа. [...] [Подробно за основните положения на арианската ерес, която светите отци на  осъдили, както и за предисторията на събора и правилата, които св. отци приели, виж  , бел.ред.]. ,  [приет на Първия вселенски събор, бел.ред.],  разкриващ православното учение за Божеството на Второто Лице на Пресвета Троица, Господ Иисус Христос, и осъждащ като ерес хулните ариански мъдрувания, не поставил край на църковния смут: арианстващите епископи, подкрепили съборното определение със своите подписи единствено поради страх пред духовната власт, встъпили в ожесточена борба със защитниците на правата вяра. В средата на IV век те постигнали почти пълна външна победа над своите противници, обединени под свещените хоругви на Никейския Символ. Знамето на православната вяра отначало твърдо и самоотвержено държал  , а след смъртта на престарелия александрийски епископ тя преминала в не по-малко мъжествените и самоотвержени ръце на  ; около тези двама светители на православната Църква от описваното време се обединили оставащите й верни епископи. Борбата между православни и ариани се възобновила след Първия Вселенски събор и се съсредоточила първоначално върху решението на отците по въпроса за Божествеността на Христа Спасителя, но с течение на времето предизвикала появата на друга, нова ерес, свързана с имената на Аполинарий и Македоний. се издигнал измежду редовете на православната партия. Като не се ограничил с отричането на арианството относно учението за Сина Божий, Аполинарий се стремял да утвърди противоположна на арианската позиция и неговият стремеж довел до ерес. Така в противоположност на особеното твърдение на арианите за Сина Божий като тварно същество, признаващи Му всецяло човешката природа, Аполинарий унищожил в своята позиция човешката Личност в Господа Иисуса. От психологическа гледна точка му се сторило невероятно учението на Никейския Символ, според който в Христа се съединили съвършено Божество и съвършено човечество; той разсъждавал, че две същности, всяка от които съхраняваща своите свойства, никога не могат да се съединят в едно. Немислима му се сторила идеята за Богочовечеството и от догматическа страна: с пълнотата на човечеството е свързан грехът; ако мислим, че грехът в човешката природа на Христа е възможност, то делото на Изкуплението за Него вече става немислимо. Затова Аполинарий учел, че възприемайки при въплъщението човешка душа и тяло, Христос не възприел отличителната част на човешкото естество - човешкия дух, той като последна необходимост предполага свобода на волята, а с нея и наклонност към грях. Аполинарий смятал, че човешкият дух в Христа бил заменен с Божествения Логос, господстващ над злите влечения на неразумната душа. Скоро след Първия Вселенски събор арианите внесли в своите символи и учение за Третото Лице на Пресвата Троица - Светия Дух - в пълно съответствие с развитието на арианското учение за Сина Божий, \"описващо Светия Дух като Ипостас разделена, \"отчуждена, неприобщена\" с Отца и Сина\". С течение на времето из средите на полуарианите по въпроса за Третото Лице се отделила особена партия, Македонианската, получила името си от  Тази партия, почитайки Светия Дух, Третото Лице на Пресвета Троица, само отчасти, Го отличавала по същество от Първите Две Лица и Го признавала за творение, а не за Бог. Въобще относно учението за Светия Дух в IV век, както сред арианите, така и сред православните, съществувало крайно разединение в мненията, което   изразява чрез следния образ: \"Що се отнася до мъдреците на нашето време, то едни Го почитат (Светия Дух) като действие; други като твар; едни като Бог, а други не се решават да кажат за Него нито едното, нито другото, от уважение, както те твърдят, към Писанието, което нищо не изразявало ясно; затова и те нито почитат, нито безчестят Духа Светаго, а остават към Него някак с половинчато, направо казано, жалко разположение. Даже и от признаващите Го за Бог, едни са благочестиви само в сърцето си, а други се осмеляват да изразят своето благочестие с думи. Но чувал съм и за други, още по-мъдри в преценката си за Божеството, които макар и като нас да изповядват Пресвета Троица, разделят Лицата, като Първото почитат поради Неговата безпределност по същност и по сила (Отца); Второто Лице, като безпределно по сила (Сина), а Третото Лице - като ограничено и в едното, и в другото (Духа)\". При това положение, преди свикването на Втория Вселенски събор на Църквата, отново бил поставен въпросът за Божествеността на Второто Лице на Пресвета Троица, и освен това, ереста на Аполинарий и ереста на Македоний възбудили нови въпроси от догматическо естество: първият - за Богочовечеството на Христа Спасителя, а вторият - за Светия Дух, Третата Ипостас на Пресвета Троица. Вторият Вселенски събор бил свикан при император Теодосий Велики в 381 г. в Константинопол, с цел \"да утвърди в цялата империя Никейското учение против всички ереси\". На този Събор присъствали само източни епископи, числото на които било сто и петдесет. Сред отците на Събора били великите светители на онова време:  ,  ,  ,  . Първото заседание на Събора преминало под председателството на Мелетий Антиохийски. В същото време, по желание на императора и народа, на празната Константинополска катедра на Събора бил избран свети Григорий Богослов. Скоро Мелетий починал и за председател на Събора бил избран новият епископ на столицата, Григорий Богослов. Първото дело на новия председател било внасяне на Събора на предложение за потушаване на отдавна развихрилия се Антиохийски разкол. Той предложил на отците на Събора да не избират приемник на починалия Мелетий, а изборът, според него, било необходимо да се отложи до кончината и на втория епископ Павлин, когато враждуващите партии при взаимно съгласие ще могат да си изберат епископ. Но Съборът отхвърлил предложението на председателя поради това, че между него и отците се получило взаимно охлаждане на отношенията, завършващо с несговорчивост заради отказа на свети Григорий да приеме Константинополската катедра; още повече - някои от епископите не дали съгласието си за избиране на свети Григорий Богослов за столичен епископ, като повдигнали въпроса за правилността на такъв избор, нарушаващ 15-ото правило на Първия Вселенски събор, запрещаващо преход на епископ от една катедра в друга. През юни 381 г., след прощална реч към отците на Събора, свети Григорий се оттеглил в Назиан. Мястото му, по избора на Събора, заел сенатор Нектарий, който бил все още оглашен; Нектарий веднага се кръстил и за няколко дни бил ръкоположен във всички свещенически степени до епископска включително, така че дори светителските одежди той носел върху белите одежди на новокръщението. Догматическата дейност на Втория Вселенски събор намерила израз в съставяне на Символа, известен като Никео-Цариградски. Този Символ бил приет без изменение от цялата Православна Църква и съдържа вярното учение на Майката Църква за всеки православен християнин. До осмия член, тоест до излагането на учението за Светия Дух, Символът на II Вселенски събор представлява Никейският Символ, изменен и допълнен от отците заради отхвърлянето на онази ерес, която била причина за свикването на II Вселенски събор. В учението за Бог Отец, след думата \"Творец\" присъединили и думите \"на небето и земята\". В учението за Сина Божий заменили израза: \"из същността на Бога Отца\", \"Бог от Бога\" с думите: \"преди всички векове\". Премахнали изречението \"на небето и земята\" и го заменили с \"чрез Когото всичко е станало\". В пространното учение за Сина Божий, съдържащо се в Символа от Никея, отците вмъкнали няколко слова, имащи за цел ясно да изразят православното учение за телесната природа на Богочовека, заради някои ереси; прибавените слова тук са означени с курсив: \"заради нас човеците и заради нашето спасение слезе   и Се въплъти   и стана Човек;  страда   и възкръсна в третия ден  и възлезе на небесата; и  ще дойде  да съди живи и мъртви Никейският Символ бил изработен до (вярвам) \"и в Духа Светаго\". Вторият Вселенски събор го допълнил, като присъединил към него учението за Светия Дух; за Църквата; за Кръщението; за възкресението от мъртвите и живота в бъдещия век. Изложеното допълнено учение за тези истини на вярата съставляват съдържанието на 8, 9, 10, 11 и 12 членове на  . Вторият Вселенски събор съставил четири правила. От каноничните правила особено важно значение имат две постановления: 1) запрещение на епископите на едни поместни църкви да се намесват в делата на други поместни църкви; и 2) предоставяне на епископа на Константинопол, наричан Новия Рим, първо място по чест след Римския епископ. Православната Църква възпоменава Втория Вселенски събор на 22 май.", "date": "2019.05.22", "title": "Втори Вселенски събор"}
{"url": "http://www.classa.bg/%D1%81%D0%B2%D1%8F%D1%82/item/395755-%D0%BA%D0%B8%D1%82%D0%B0%D0%B9-%D0%B8-%D1%81%D0%B0%D1%89-%D0%B2%D0%BE%D0%B4%D1%8F%D1%82-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0-%D0%B2%D0%BE%D0%B9%D0%BD%D0%B0-%D0%BF%D0%B5%D1%87%D0%B5%D0%BB%D0%B8-%D1%80%D1%83%D1%81%D0%B8%D1%8F", "text": "Владимир Путин иска руската икономика да стане петата по сила в света. Дали това няма да се случи тъкмо сега, когато търговската война между Китай и САЩ е в разгара си? Какви ползи ще извлече Русия от тази конфронтация? Конфликтът между Вашингтон и Пекин ескалира. След като в началото на май САЩ вдигнаха вносните мита за китайските стоки с 10% до 25%, Пекин оповести, че от 1 юни ще наложи реципрочни санкции и върху внасяните американски стоки. Всичко това доведе до сътресения на международните пазари - борсовите индекси тръгнаха рязко надолу. Паниката още не беше отшумяла, когато американският президент Доналд Тръмп обяви, че американските компании ще изтеглят производството си от Китай. А в понеделник Гугъл обяви, че преустановява бизнес контактите си с китайския технологичен концерн Huawei. Ще се пренасочат ли търговските потоци от Китай към Русия? Търговският оборот между САЩ и Китай през 2018 г. е достигнал 633,5 милиарда долара. Това представлява увеличение спрямо предходната година с 8,5% - въпреки тлеещия от лятото на 2018 търговски конфликт помежду им. По-голямата част от този оборот - над 478 милиарда долара - се пада на китайския износ за САЩ. Първоначално американските санкции трябваше да са на обща стойност около 200 млрд. долара, но впоследствие Тръмп завиши сумата с още около 300 милиарда, за да обхванат санкциите на практика целия внос от Китай. Редица наблюдатели предполагат, че в сегашната ситуация Пекин ще започне по-активно да предлага своите продукти на руския пазар. Теоретично това може да доведе до увеличаване на конкуренцията на руския пазар, до повишаване на качеството на стоките и намаляване на потребителските цени. Но не всички експерти са съгласни с тази прогноза. Статистиката също не говори в подкрепа на този сценарий: според Федералната митническа служба на Руската федерация, през 2018 г. стокообменът между Русия и Китай - на стойност от 108 млрд. долара - е бил 6 пъти по-нисък, отколкото този между Китай и САЩ. Според водещия изследовател на Института за световна икономика и международни отношения към Руската академия на науките Алексей Портански, е нереалистично търговията с Русия да компенсира китайските загуби, тъй като в случая говорим за много различни търговски обеми. Също и  Алексей Коренев, анализатор в руския инвестиционен холдинг \"Финам\", смята, че Русия е твърде малък пазар за Китай. Затова Пекин най-вероятно ще се опита да пренасочи част от тази продукция към вътрешното потребление, чиито ресурси са огромни, както и към други по-големи пазари. Изгоди за руския нефтодобив? След като Пекин наложи първите си санкции срещу американските продукти през миналата година, беше намален вносът на американски втечнен природен газ. Неговият дял в общия обем на китайския внос е спаднал за 1 година от 15% на около 3,5%. През миналата година Китай е купил само 2,7 милиарда кубически метра втечнен природен газ от САЩ за 426 милиона долара. От 1 юни Китай ще започне да облага с по-високи мита американския втечнен газ и съществуват предположения, че Русия ще може сериозно да увеличи присъствието си на китайския газов пазар. Още повече, че през декември 2019 г. се очаква да бъде пуснат в експлоатация газопроводът \"Силата на Сибир\". Въпреки това трябва да направим няколко уточнения.      Първо, един обем от 2,7 милиарда кубически метра не е чак толкова голям, че да донесе някакви огромни допълнителни приходи. И сега Русия изнася за Китай основно минерални продукти - 76,2% от общия руски износ за тази страна.  Второ, според Михаил Крутихин, партньор на консултантската компания RusEnergy, на Русия ѝ е по-удобно да доставя своя втечнен газ на Европа. И досега основната част от руския износ е заминавала за Европа, защото тя се намира най-близко.     Съществуват обаче физически ограничения за износа на руски петрол. \"Дори ако вземем предвид всички съществуващи трасета за доставки, Русия пак няма да успее да изнася повече от 75 милиона тона петрол на Китай. През 2018 г. са били изнесени 66 милиона тона. Което означава, че потенциалът за увеличение на руския износ на петрол за Китай е незначителен\", добавя експертът.   Руският БВП ще нараства по-бавно     Най-сериозният фактор на влияние върху руската икономика, произтичащ от кризата в китайско-американските отношения, е т.нар. макроикономически рикошет. Според Алексей Коренев, търговската война между САЩ и Китай ще донесе на всяка една от тези страни загуба с около 0,5 процента от техния БВП. И не можем да изключим опасността от нова глобална криза. В такъв случай търсенето на енергоносители в световен мащаб ще спадне, а това ще доведе до поевтиняване на петрола, от който до голяма степен зависи руският бюджет, както и силата на рублата. Програмният директор на Международния клуб „Валдай“, Ярослав Лисоволик, посочва и още един риск – възможното бягство на инвеститори, респективно на капитали от Русия. При най-лошия възможен сценарий, БВП на Русия през 2019 година няма да надхвърли 1,2%, прогнозира Коренев. А за да стане руската икономика петата по големина в света, както заръча президентът Путин, е необходим ръст от порядъка на 4-5% прираст на година. Както вътрешни фактори, така и новопоявилите се външни причини явно ще превърнат тази задача пред Русия в мисия невъзможна.    ", "date": "2019.05.22", "title": "Китай и САЩ водят търговска война. Печели Русия?"}
{"url": "http://www.classa.bg/%D1%81%D0%B2%D1%8F%D1%82/item/395756-parlamentn%C3%AD-listy-%D1%80%D1%83%D1%81%D0%B8%D1%8F-%D0%B5-%C2%AB%D0%BE%D0%BF%D0%B0%D1%81%D0%BD%D0%B0%C2%BB-%D0%B7%D0%B0-%D0%B5%D1%81-%D1%81%D1%8A%D1%81-%D1%81%D0%B2%D0%BE%D1%8F%D1%82%D0%B0-%D1%81%D0%B8%D0%BB%D0%B0-%D0%BD%D0%B0-%D0%B7%D0%B4%D1%80%D0%B0%D0%B2%D0%B8%D1%8F-%D1%81%D0%BC%D0%B8%D1%81%D1%8A%D0%BB-%D0%B8-%D1%83%D0%B2%D0%B0%D0%B6%D0%B5%D0%BD%D0%B8%D0%B5%D1%82%D0%BE-%D1%81%D0%B8-%D0%BA%D1%8A%D0%BC-%D1%82%D1%80%D0%B0%D0%B4%D0%B8%D1%86%D0%B8%D0%B8%D1%82%D0%B5", "text": "Русия напълно очевидно демонстрира традиционните ценности, които либералите в Западна Европа почти успяха да потиснат или да унищожат, пише Parlamentní Listy. Всъщност тя „заплашва” Европейския съюз не с военна сила, а със силата на здравия разум и с уважението си към историята и традициите на предците – затова срещу нея се провежда непрекъсната кампания в западните медии и се въвеждат нови санкции, се подчертава в статията. Чешките медии от всички страни казват, че Русия  , че   и изборите в Европа,   и така нататък. Те говорят за   както по телевизията, така и по радиото, където се появяват безброй странни  , които отвсякъде плашат с Русия, пише Иржи Кобза на страниците на Parlamentní Listy:      В същото време фактът, че колкото по-лошо постъпват Европейският съюз и САЩ, толкова по-добре изглежда руският режим, никак не влияе на западните пропагандисти и не ги кара да се замислят, се подчертава в статията.  , пояснява авторът. Ако внимателно анализираме руската действителност, свободна от пропагандните антируски клишета, става ясно, че съвременна Русия е  ,констатира Parlamentní Listy. Затова, според автора, няма никакво основание да се плаши със  :  В действителност Русия наистина заплашва Европейския съюз, с това, че отстоява  , която е диаметрално противоположна по същество на идеологията на ЕС и се състои в поддържането на традициите и отхвърлянето на влиянието на   върху политическите събития, се казва в статията. Русия уважава и съхранява националните традиции, а също така учи своите деца да уважават и спазват тези традиции. При това патриотизмът там се почита и не се презира като в Европейския съюз, отбелязва Parlamentní Listy:  Почти една трета от руските граждани са мюсюлмани, така че там традиционно се отнасят с уважение към исляма, но в същото време  , се казва в статията. В същото време руснаците  , констатира авторът:   Освен това в тази страна не доминират,   и те не се набиват в главите на децата в руските училища, пише Parlamentní Listy:  Неотдавнашният парад на Деня на победата прекрасно демонстрира уважението към всички тези традиционни ценности, отбелязва статията:   А взелата участие в парада военна транспортна и бойна техника показа, че Русия може да си позволи силна армия, подчертава авторът:  „ , се казва в статията. Тази година повече от един милион души взеха участие в шествието на „Безсмъртния полк“ в Русия, които дойдоха да почетат паметта на героите, въпреки проливния дъжд, и хиляди доброволци участваха в организирането на тези събития. Нещо повече, никакви активисти не се опитаха да нарушат хода на това събитие - за разлика от например Карлови Вари, отбелязва Parlamentní Listy . По този начин Русия очевидно демонстрира всички онези традиционни ценности, които Европейският съюз (поне в Западна Европа), либералите вече са успели да потиснат и почти да  унищожат, се подчертава в статията. На тази основа е възможно да се формулира това, с което Русия специално   западната  , обяснява авторът:  Всъщност Москва   Европейския съюз не с военна сила, а със силата на здравия разум, с уважението си към историята и предците, се казва в статията. Ето защо на Запад призовават против нея да се налагат все нови и нови безсмислени санкции, а също се води непрекъснатата кампания срещу Русия в чешките \"любящи истината\" медии, пише Parlamentní Listy, а онзи, който се осмели да направи възражения срещу антируската демагогия, става   и  . Затова на въпроса трябва ли да се   от Русия може да се отговори:  , заключава авторът. Например, патриотите и привържениците на традициите, според него, не се страхуват от Русия.   Превод: М.Желязкова ", "date": "2019.05.22", "title": "Parlamentní Listy: Русия е «опасна» за ЕС със своята сила на здравия смисъл и уважението си към традициите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395757-%D0%B7%D0%B0-%D0%B4%D0%B0-%D0%BD%D0%B5-%D0%BF%D0%B8%D1%88%D0%B5%D0%BC-%D0%B4%D1%83%D0%BC%D0%B8%D1%82%D0%B5-%D1%81%D0%B8-%D0%BD%D0%B0-%D0%B2%D0%BE%D0%B4%D0%B0", "text": "В Пространното житие на свети Кирил се разказва как моравският княз Ростислав отишъл при византийския император Михаил III, за да го моли да му изпрати човек мъдър и учен, който да научи народа му на християнство и му преведе свещените книги на славянски език. Императорът преценил, че най-подходящ за тази мисия измежду всички мъдри и учени хора на Империята е св. Константин Философ. Извикал го и му казал: „Зная, философе, че си уморен; но потребно е ти да отидеш там, защото никой друг не може да свърши тази работа като тебе.\" Когато малко по-късно той тръгнал за Моравия, император Михаил III написал на моравския княз: \"Бог, който иска да достигне до познание на истината и да се издигне до по-високо достойство, като видя твоята вяра и твоето старание, направи да се изпълни твоето желание, като откри сега, в наше време, букви на вашия език – нещо, което не е бивало досега освен в първите времена, – та и вие да се причислите към великите народи, които славят Бога на свой език. И ето, ние ти пращаме тоя човек, комуто Бог откри [тези букви] – мъж почтен, благоверен и многоучен философ. Приеми го като дар, по-голям и по-скъп от всякакво злато и сребро, и скъпоценни камъни, и преходно богатство. Постарай се с него да затвърдиш успешно делото и с цялото си сърце да потърсиш Бога. Не отхвърляй и общото спасение, а подтиквай всички да не се бавят, но да тръгнат по истинския път. По тоя начин и ти, като ги приведеш със своето старание към истинско богопознание, ще получиш срещу това своята награда и в тоя век, и в бъдещия, за всички души, които ще повярват отсега и докрай века на нашия Христос Бог, и ще оставиш спомен за себе си в бъдните поколения подобно на великия цар Константин.\"     Никой друг не е оценил по-точно и не е изразил така красноревичо подвига и личността на светия философ, както го е направил императорът Михаил III. Средновековният човек възприема словото, буквите и книгата като дар от Бога, изработен чрез човешкия ум и воля. Защото те служат не само за пренасяне и съхранение на човешката мъдрост, а за да могат хората да прочетата Божието слово и умът им да се изпълни с Божията премъдрост. Всичко е от Бога и за Негова прослава. Затова и св. Кирил създава славянската азбука не със собственото си знание и умение, а като измолва от Бога мъдрост и умения, за да могат славяните да имат Неговото Слово. И да не бъдат повече езичници, които пишат „думите си на вода“. Делото на св. Кирил е истинско чудо. Житиеписецът умело е предал как то се е случило: „Философът си отиде и според стария си обичай се отдаде на молитва заедно е другите си сътрудници. И Бог, който слуша молитвите на своите раби, скоро му яви това, и той веднага състави азбуката и започна да пише евангелските думи: \"В началото беше Словото и Словото беше у Бога, и Бог беше Словото\". Св. Кирил заедно с брат си св. Методий са апостоли на християнската вяра сред славянските народи. По техните преводи и книги новопокрстените им братя славяни изучават Божието слово и вървят по пътя към Господа. В това е техният велик исторически подвиг, равен с подвига на Христовите ученици. Затова са и наречени „равноапостоли“ и са канонизирани от Светата Българска православна църква. Но когато говорим за този духовен апостолски подвиг, не бива никога да забравяме две неща. Мисията им в сред западните славяни по същество е неуспешна заради яростната война, която води срещу тях римският папа и цялата западнохристиянска църква, чийто глава е той. Папата не позволява словото Божие да се звучи на славянски език. Противостоенето на Запада срещу Изтока още тогава е съпроводено с ненавист към славянството. И това е една от най-важните причини светите равноапостолни братя да не могат да пуснат корени нито в Моравия, нито в Германия, нито където и да било в диоцеза на западната църква. Очевидно нашето място там е забранено във всичките му проявления и измерения – най-вече в сферата на духа, просвещението и културата. Светите братя първи плащат цената на един конфликт, който и днес продължава, но прикрит зад благи думи, обещания, политически идеологии, икономически и военни съюзи. Българското царство на св. цар Борис Покръстител разбира, че без духовния подвиг и дело на светите братя славянобългарската държава няма бъдеще и не ще постигне могъщество. И то приема техните святи ученици, създава им условия за плодотворна работа и България се преобразява. Буквите на св.св. Кирил и Методий бяха създадени за други, но бяха посяти и покълнаха в българската духовна нива. И останаха тук завинаги. От тук те бяха дарени на онези славяни, които ги приеха като свои и останаха верни на православната вяра. Днес всички те са подложени на огромен натиск, за да забравят това дело, да му изменят и тръгнат по друг път заедно с тези, които поругаха и разрушиха дареното от светите братя в техните държави. Противниците на светите равноапостоли лицемерно ги обявиха за „покровители на Европа“, до която в IХ век не ги допуснаха от страх, че с вярата и истината, които носят със себе си, намеренията им за така желанато световно господство ще бъдат осуетени. След като учениците на св. св. Кирил и Методий идват в България, приети като апостоли на вярата от благоверния цар Борис Покръстител, делото им става българско. С него се ангажира пряко българската държава. От тук то пръска светлината си по целия православен и славянски свят. Славянобългарският език вече е богослужебният език за цялото славянство. На него са написани всички книги; на него се служи в храмовете. Покръстителите и духовниците на тези народи са българи. Това означава, че цялата славянска култура произлиза от това дело и в основата си е славянобългарска. Със св. братя Кирил и Мегодий православно-славянската цивилизация получава толкова необходимия „цивилизационен код“, който ще събере в себе си концентрирания й смисъл, благодарение на който ще бъде не просто отличавана от останалите, но и ще се предават нейните характерни наследствени качества до края на дните. И колкото техните държавници от новото време да се мъчат да отклонят народите и държавите си към други цивилизационни принадлежности, опитите им винаги ще бъдат неуспешни. Защото няма как да се промени кодът на нацията и цивилизацията, към която изконно принадлежат. Цивилизационният код е неподвластен на времето и политическата конюнктура; той не се влияе от икономическата или военната мощ, още по-малко от необразоваността и духовната пустош на тези, които в едно или друго време управляват и се изживяват като „властелини на този свят“. Ако този код не беше в душата и тялото на българския народ, османското робство щеше да го заличи напълно и той щеше да изчезне. Кирилиметодиевият цивилизационен код формира т. нар. „държава на духа“, за която говори руският академик Дмитрий Лихачов. Държавата на духа са българският език и книгите, написани на него. Тя приюти българите в себе си, когато политическата им държава бе разрушена от османските орди. Вътре в нея народът премина робските пет века и буквално се възроди в модерното си битие като нация. Православната църква винаги е чествала поотделно паметта и на св. Кирил, и на св. Методий, а на 11 май – и на двамата равноапостоли. Но в средата на ХIХ век (Пловдив, 11 май 1851 г.) наред с паметта им на светци започва светското честване и просветителското им дело именно като „цивилизационен код“ на българския народностен и национален дух. Това се случва тогава, когато вече е започнала борбата за църковна независимост и почти е приключил процесът на формиране на българската нация; тогава, когато Българският свят се нужае от опори, върху които да стъпи и продължи развитието си. Българите повторно приемат делото на светите братя като свое дело, за да го завещаят на потомците и така да осъществят безкрая на българската история. Те възраждат съзнанието си на участници в православно-славянската цивилизация, която тепърва ще осъществява своята мисия на обновител на човечеството. Делото на светите равноапостоли отново придава решителен импулс за българския възход, защото Българският свят отново е призван с нови сили да промени своята история. Днес, макар всяка година на 24 май да изливаме потоци от възхвали, няма как да скрием, че българската държава на духа е запусната и занемарена. Хвалим се със светите братя, ожесточаваме се, когато не ги признават за българи, но разрушихме езика, опустошихме културата, просвещението, българския дух. Дори отричаме да сме носители на техния цивилизационен код и се киприм като европейци, прославяме т. нар. „европейски ценности“, охотно възприемаме новите идеологии, отказваме се от себе си, за да ни харесат новите ни господари. Правят се опити да бъде заменена кирилицата с „по-удобната“ и „по-цивилизованната“ латиница. Всъщност, днес сме много, много по-назад, отколкото преди още да започне нашият духовен възход с покръстването и с подвига на св. св. Кирил и Методий. Това е наказанието ни за нашето лекомислие, скорозрелост, нездраво любопитство, неувереност в себе си и политическата сервилност на тези, които управляват държавата. Но аз вярвам, че както през IХ век се намериха хора зрели, просветени, с умен поглед в бъдещето и със съзнание за мястото и ролята ни в цивилизационните процеси, така и днес ще се появят подобни личности и заедно с тах ще се върнем към изконното си начало и отново ще разгадаем цивилизационния си код, за да възродим „държавата на духа“ и поемем пътя на духовната култура, нравственото просвещение и благополучието.  ", "date": "2019.05.22", "title": "За да не пишем думите си на вода"}
{"url": "http://www.classa.bg/%D1%81%D0%B2%D1%8F%D1%82/item/395754-%D0%BF%D0%BE%D1%80%D0%BE%D1%88%D0%B5%D0%BD%D0%BA%D0%BE-%D0%BD%D0%B0-%D1%81%D1%8A%D0%B4-%D0%B7%D0%B0-%D0%B4%D1%8A%D1%80%D0%B6%D0%B0%D0%B2%D0%BD%D0%B0-%D0%B8%D0%B7%D0%BC%D1%8F%D0%BD%D0%B0", "text": "Държавното бюро за разследване на Украйна възбуди наказателно дело за държавна измяна срещу бившия президент Петро Порошенко. Това съобщиха от пресслужбата на министерството, цитирано от БГНЕС. Причината за разследването е заявление от Андрей Портнов, бивш заместник-ръководител на президентската администрация на Виктор Янукович. Става дума за събитията от ноември миналата година, когато кораби на украинския флот се опитаха да преминат от Черно море в Азовско море през Керченския проток и бяха задържани от руски граничари. Портнов обвинява Порошенко във факта, че той, като държавен глава, е извършил предателство, като е изпратил моряци в Керченския проток. “Президентът Порошенко се опита да въведе военно положение в страната. За това той пожертва граждани, украински моряци. Трябваше да осъзнае и да предвиди, че те поне ще бъдат заловени и, най-вече, че те биха могли да умрат. Ние смятаме, че тези действия са извършени в ущърб на националната сигурност”, каза Портнов по телевизионния канал Newsone. Освен обвинението в държавна измяна, делото съдържа и пледиране за „действия, насочени към насилствено изменение или премахване на конституционната система и към изземване на държавната власт” и „злоупотреба на служебно лице с власт или служебно положение”. В утрото на 25 ноември 2018 г. два катера на украинския флот и влекач нарушиха държавната граница на Русия в Черно море и маневрираха опасно за няколко часа, без да отговарят на законовите изисквания на руските власти. Граничната охрана задържа корабите, за което трябваше да използват оръжия. По-късно всички бяха арестувани за незаконно преминаване на държавната граница на Русия. Киевските власти обвиниха Москва в агресия и наложиха военно положение в десет региона, граничещи с Русия и Приднестровието в продължение на 30 дни. Този режим продължи до 26 декември. Руският президент Владимир Путин подчерта, че граничните служители са изпълнявали задълженията си, а инцидентът в Керченския проток нарече предварително подготвена провокация, която Порошенко е използвал заради ниския рейтинг в навечерието на президентските избори. Андрей Портнов е заместник-ръководител на президентската администрация на Виктор Янукович. Той напуска Украйна през февруари 2014 г., веднага след държавния преврат и оттогава живее в Москва и Виена. В момента възнамерява да се занимава с политика и юриспруденция в Украйна. Бившият ръководител на администрацията на Янукович възнамерява да подаде и други искове срещу Порошенко. Според него следващото му заявление ще се отнася до предприятие за корабостроене в Киев, което Порошенко е притежавал преди да бъде продадено през 2018 година. „Престъплението се състои в това, че тогавашният президент на Порошенко, имащ своя фракция, е сформирал военен бюджет за закупуване на военна техника на ниска цена във военната си фабрика. След като е формирал този бюджет, той го е реализирал чрез министър-председателя и Министерството на финансите. Той е изпълнявал едновременно три роли: сформирал е бюджет, реализирал го е и го купил от себе си на завишени цени, т.е. облагодетелствал се е от това”, каза Портнов в интервюто. Друг съдебен процес ще бъде свързан с телевизионния канал “Прямой”, който, според Портнов, Порошенко също купува за пране пари.    ", "date": "2019.05.22", "title": "Порошенко на съд за държавна измяна"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395748-%D0%B2%D0%B4%D0%BE%D0%B2%D0%B8%D1%86%D0%B0%D1%82%D0%B0-%D0%BD%D0%B0-%D1%88%D0%B0%D1%80%D0%BB%D0%BE%D0%BF%D0%BE%D0%B2-%D1%81%D0%B2%D0%B0%D0%BB%D0%B8-%D1%82%D1%80%D0%B0%D1%83%D1%80%D0%B0", "text": "Година и три месеца след смъртта на предприемача Стефан Шарлопов, младата му вдовица Бояна е свалила траура и вече лети на крилете на любовта с нов мъж. Досущ като в американския романтичен трилър \"Бодигард\", 36-годишната дама е намерила утеха в прегръдките на своя телохранител, твърди \"Уикенд\". Съпругата на нашенския Доналд Тръмп и мускулестият младок буквално са неразделни, тъй като и професията му налага да е плътно до нея. Гардът съпровожда госпожата не само на бизнес и лични срещи, но и когато ходи на фризьор или шопинг.      Макар Бояна и охранителят да се стараят връзката им да е дискретна, служителите на Шарлапова са забелязали прехвърчащите флуиди. Днес никой от подчинените на дамата няма съмнение, че сърцето й пак е заето. Докато покойният хотелиер бил жив, съпругата му имала огромен респект от него. По онова време тя водела доста скромен начин на живот. Сега пък е променила коренно битието си, а и визията си. Навремето Бояна не давала поводи съпругът й да се съмнява във верността й. Цялото й внимание и време било насочено към четирите им деца – две дъщери и двама синове близнаци. Маститият предприемач обаче все пак ревнувал 20 години по-младата си съпруга и не й позволявал да носи по-разголени дрехи. Хотелиерът издъхна в съня си от сърдечна недостатъчност на 5 февруари 2018-а. Бояна месеци наред спазвала благоприличие и носела тъмни дрехи, но в един момент свалила траура. Подменила и изцяло гардероба си – днес в него има доста минижупи и секси рокли. Вдовицата започнала да харчи и пари за разкрасителни процедури. Тя е надарена с хубост по рождение, но вече наближава 40-те и трябва да взема мерки, за да съхрани младостта си за по-дълго. Малко преди да почине, Шарлопов подарил на жена си нов джип \"Порше\". С въпросното луксозно возило напоследък Бояна все по-често отскачала до Сандански, откъдето е родом новият й любим. 36-годишната дама заяви неотдавна, че не й се иска да остане сама до края на живота си. Думите й бяха изтълкувани като индиректно признание, че сега тя има до себе си нов мъж. \"Не съм си определила време: 2 години, 3 години ще тъгувам и ще бъда нещастна, а после ще се впусна в любовта. То просто идва в един момент и те удря като гръм от ясно небе. Ставаш глупав...Това е много хубаво нещо, но не зная кога... Когато – тогава\", каза синеоката красавица.", "date": "2019.05.22", "title": "Вдовицата на Шарлопов свали траура!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395749-%D0%BC%D0%B0%D1%80%D0%B8%D1%8F-%D1%85%D0%B2%D1%8A%D1%80%D0%BB%D0%B8-%D0%BF%D0%B0%D1%87%D0%BA%D0%B0-%D1%81-%D0%BF%D0%B0%D1%80%D0%B8-%D0%B7%D0%B0", "text": "Фолкпевицата Мария отново ще бори конкуренцията със скъп проект. Тя засне пореден видеоклип в чужбина, Този път е покаже забележителна гледка от Монако.  Интересен факт е, че снима по време на Формула 1. А заглавието на песента е \"Престъпно твоя\". Певицата е отседнала с целия си екип в емблематичния хотел Hermitage. Тя направи съпричастни на работния процес и феновете си като сподели  вдъхновяващ кадър от снимачната площадка.     Любопитно е да се отбележи още, че снимките на новия клип на изпълнителката съвпадат и със 72-то издание на кинофестивала в Кан. И този път обаче Мария ходи по стъпките на своята колежка Галена, която преди година снима на същото място.      Само преди месеци Мария реализира друго свое видео в Париж, по време на Седмицата на модата, когато отново целия световен елит бе във френската столица. Идеята й за пореден път не бе иновативна, тъй като малко преди нея Глория засне свой проект там и двата видеоклипа се появиха по едно и също време.", "date": "2019.05.22", "title": "Мария хвърли пачка с пари за..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395750-%D1%82%D0%BE%D0%B2%D0%B0-%D0%B5-%D0%BD%D0%B5%D1%87%D0%BE%D0%B2%D0%B5%D1%88%D0%BA%D0%BE", "text": "Охранител на банков клон в Сливен забърка голям скандал, счупвайки ръката на клиент, срещу когото си позволил нагли агресивни действия. Пострадалият е Валентин Димитров, който се съгласи да разкаже пред БЛИЦ за случилото се. Сливналията води битка с тежко заболяване. Димитров е онкоболен, а счупването на ръката му възпрепятства животозависещата му трансплантация на стволови клетки. Процедурата трябвало да започне идните дни, но засега се отлага. Агресивните действия на охранителя Д.Р. били провокирани от факта, че Валентин Димитров влязал в банката с медицинска маска.       Сливналията обаче спазвал предписанието на лекуващите го лекари, които изрично го предупредили да не остава без нея в затворени помещения. На охранителя обаче не му се харесало, че клиентът е с медицинска маска на лицето и му се нахвърлил, след което се стига до счупването на ръката на Димитров. По случая е образувано досъдебно производство.    Разказът на Валентин Димитров:    \"На 17.05.2019 г. около 13:00 часа посетих банков клон в град Сливен, за да извърша плащане по кредитната си карта. На входа бях посрещнат грубо от охранител на банковия клон. В идните дни ми предстоеше трансплантация на стволови клетки, тъй като боледувам от злокачествен рак на кръвта. Предвид това изрично бях предупреден да не влизам и да не оставам без медицинска маска в затворени помещения. Влязох в банката и охранителя с грубо отношение ми каза да напусна, защото не може да влизам с медицинската маска. Отвърнах му с обяснения относно затова защо нося маска и учтиво помолих да бъда допуснат, за да извършва плащането, от което имах нужда. Грубото отношение на охранителя продължи и тогава помолих да бъда допуснат до кабинета на директора, за да обясня ситуацията. Интересно е, че в този момент охранителят ме допусна да обиколя етажите, за да търся директора. Намерих неговия кабинет, но той в този момент отсъстваше и реших още веднъж да се опитам да обясня на охранителя за своята нужда. Отново не бях разбран и в този момент дойде негов колега - също охранител, и бях избутан извън клона на банката. Разговорите помежду ни продължиха в същия тон и настроения и внезапно един от тях ми каза, че има белезници - заплаши да ме закопчае и че ще ме заведе в ареста на полицията. Приближи се плътно до мен, опирайки нос в нос, тогава внезапно и безпричинно изви ръката ми. Изпитах неописуема болка и паднах в миг на земята, викайки за помощ. Охранителят стоеше на своето място и ми казваше да изчезвам и да не правя скандали пред хората, да не симулирам, и то без да обърне внимание на причинената травма. В продължение на около един час никой не се спря и не се опита да ми помогне може би поради факта, че охранителят втълпяваше на всички, че симулирам, както по–късно излъга същото и дошлите органи на реда. В рамките на един час лежах на земята със счупена ръка. Дойдоха органи на реда, един от които се опита да ме изправи и той не повярва, че ръката може да ми бъде счупена. Продължавах да лежа на земята. След това дойде линейка, която също беше убеждавана, че ми няма нищо. Медиците ме откараха с линейка в Окръжна болница Сливен, където след извършените изследвания се установи счупена ръка, която се нуждае спешно от оперативна намеса с поставянето на имплант. Ръката беше гипсирана и на следващия ден постъпих по спешност в Пирогов, където ми беше извършена сложна операция с поставяне на пирон. Създалата се ситуация възпрепятства моята животозависеща трансплантация на стволови клетки, която процедура трябваше да започне два дни по-късно. Това обезсмисля моето четири месечно лечение на агресивна химеотерапия, която се понася твърде тежко от всички пациенти.\"", "date": "2019.05.22", "title": "Това е нечовешко!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395751-%D0%B3%D0%B0%D0%BB%D0%B0-%D1%88%D0%BE%D0%BA%D0%B8%D1%80%D0%B0-%D0%BC%D1%80%D0%B5%D0%B6%D0%B0%D1%82%D0%B0", "text": "Гала успя за нула време да предизвика всеобщо внимание в социалната мрежа, след като публикува снимка от последната си разходка от родопско село.   На нея се вижда как тв водещата се опитва да спечели доверието на... малко бухалче. Тъй като животинчето било още съвсем невръстно, Гала решила да не го оставя така безпризорно, защото едва ли ще оцелее. И предприе истинска спасителна акция!     Телевизионерката и съпругът й Стефан избягаха за уикенда в родопско село, където се разиграва и умилителната среща с бухала. В крайна сметка Гала успяла да го качи обратно в гнездото му, където да е на сигурно място.     „Сега ще го кача в хралупата му. Спасителката на бухали е тук”, похвали се водещата в социалната мрежа. И почти веднага получи там ценни напътствия от природозащитници за това как трябва да подходи в тази ситуация. Мнозина я предупредиха да бъде предпазлива, защото може да уплаши бухалчето.", "date": "2019.05.22", "title": "Гала шокира мрежата!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395752-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-22-%D0%BC%D0%B0%D0%B9", "text": "ОВЕН ( 21 март - 20 април ) Ще се нуждаете от изключителна издръжливост, особено ако трябва да работите до вечерта. Не унивайте, а търсете подкрепа от колеги. Ако за тях сте истински професионалист, тогава и помощта им ще бъде ефективна. Трябва да се пазите от настинки, не стойте на течение. В противен случай, просто ще се разболеете. ТЕЛЕЦ ( 21 април - 21 май )  Очаквайте труден ден, когато всички ще се отвръщат, няма да ви слушат и няма да искат да вникнат в проблемите ви. Но това е съвсем разбираемо. Както се държите с хората, така и те се отнасят към вас. Възможни са стресови ситуации, свързани със семейството и децата. Трябва да бъдете по-строги към себе си и да не се отпускате. БЛИЗНАЦИ ( 22 май - 21 Юни ) Трябва да направите генерално почистване. Но, не на дома, а на хората около себе си. Ако сред вашите \"другари\" има неискрени и лицемерни личности, тогава е по-добре да се сбогувате с тях. Вредните навици, трябва да изоставите веднъж завинаги. Разбира се, няма да може да го направите изведнъж, но най-важното е да започнете борбата. Вярвайте, че ще излезете победител.   РАК ( 22 юни - 23 юли ) Днес е възможен, някакъв критичен момент в работата. Това може да бъде съкращение, намаляване на заплатата или отмяна на премия. Накратко, не очаквайте нищо благоприятно от този ден. Каквото и да става, ще бъде неочаквано. В любовните дела, имате всичко, за което сте мечтали. Време е да помислите за семейство, деца и собствено жилище. ЛЪВ ( 24 юли - 23 август ) Трябва да свалите розовите очила и да погледнете на света по-реалистично. Спрете да строите илюзии, хванете се за работа. В любовта, сте не само творци, но също така и добри играчи. Ако станете по-инициативни, то няма да има човек, който да ви остави. Едно пътуване извън града, ще ви зареди със сила и изпълни с нови впечатления. ДЕВА ( 24-ти август - 23 септември ) Днес ще имате, много амбициозни планове за деня, но трябва да сте много уверени, за да реализирате поне половината от тях. Енергията ви значително ще е намалена, така че не прекалявайте. Благоприятно ще се развиват отношенията с шефове, към които ще имате лични искания. Искате да вземете отпуск? Пишете заявление. ВЕЗНИ( 24 септември - 23 октомври) Ще трябва сами да се заемете с голям проект. Но парите, които ще получите, ще бъдат много. Естествено, такъв стимул ще ви изпълни с невероятна упоритост и желание да покажете талантите си на максимум. С парите бъдете икономични, отделяйте за “черни дни”. При общуването с роднини, не преигравайте с думите. СКОРПИОН ( 24 октомври - 22 Ноември ) Очаква ви натоварен ден, в който ще трябва да се разкъсвате между активни разговори, пътувания и работни дела. Ако решите да отидете някъде с личния си автомобил, проверете изправността му. Добре е да започнете да учите, да подобрявате уменията си и да създавате нови контакти. Семейните трябва да се пазят от конфликти, бъдете по-отстъпчиви.   СТРЕЛЕЦ ( 23 Ноември - 21 Декември ) Трябва да се изолирате, от нови запознанства и ненужни срещи. Малко вероятно е всичко това да ви достави удоволствие или донесе крепко приятелство. Опитайте се да укрепите връзките, които вече сте създали. Влюбените трябва да решат, дали да направят следващата стъпка -към официален брак. Вечерта са възможни, много изненади. КОЗИРОГ (22 Декември - 20 януари ) Не е препоръчително днес да купувате или продавате нещо. Можете да продадете не изгодно, а също и да попаднете в ръцете на измамници. По пътя, бъдете внимателни, видимостта ще е лоша. Здравословното ви състояние ще изисква не само грижи, но и лечение на хронични заболявания. Инвестициите в личен бизнес, ще са благоприятни и ще дадат резултати.  ВОДОЛЕЙ ( 21 януари -  19  февруари ) Очаква ви проблематичен ден. Докато елиминирате един проблем, друг ще се появи веднага. Какво е това - лош късмет или нежелание да промените нещо? Ако се държите за миналото, то със сигурност ще се върне. Но вече с огромен товар, от който ще е трудно да се отървете. Успешно ще се развиват пътувания, до други градове.   РИБИ ( 20 февруари - 20 март ) Заемете се, с интелектуална дейност. И не казвайте, че сте уморени, имало е и по-трудни дни в живота ви. Добра новина ще получите от човек, с когото се познавате още от деца. Възможно е пътищата ви, отново да се преплетат. Трябва да се откажете от хазартни игри, както и да се абстрахирате от всичко, което „краде” вашата енергия.", "date": "2019.05.22", "title": "Дневен хороскоп 22 май"}
{"url": "http://www.classa.bg/%D1%81%D0%B2%D1%8F%D1%82/item/395753-%D1%81%D0%B0%D1%89-%D0%B8%D1%81%D0%BA%D0%B0-%D0%B2%D0%BE%D0%B9%D0%BD%D0%B0-%D1%81-%D0%B8%D1%80%D0%B0%D0%BD-%D0%BD%D0%B5-%D0%B1%D1%80%D0%BE%D0%B9%D1%82%D0%B5-%D0%B5%D0%B2%D1%80%D0%BE%D0%BF%D0%B0-%D1%82%D0%BE%D0%B7%D0%B8-%D0%BF%D1%8A%D1%82", "text": "Със повишаването на напрежението между САЩ и Иран през последните месеци словесните нападки между лидерите на двете държави стават все по-остри, а споменаването на идеята за война зачестява многократно. Междувременно в Червено море се проведе учение на американски военни кораби, което допълнително натегна обстановката в Персийския залив. И макар и двете страни поне към момента да са категорични, че няма да нападнат първи (но ще се защитават с всички сили), цялостното усещане е като за подготовка за най-лошото - война.  Спомените за последната катастрофална война в Ирак обаче държат партньорите на САЩ в Европа откровено скептични към всяко участие във военни действия срещу Иран, въпреки общото осъзнаване за влиянието, което ислямската република има в региона и потенциалната заплаха за мира, която представлява. И все пак - дори на фона на обтегнатите трансатлантически отношения в момента, директно противопоставяне на Вашингтон все още не изглежда като удобна позиция за европейските държави. Тяхната позиция по въпроса с Иран засега изглежда ясна. \"Всички европейски правителства вярват, че нарастването на иранската заплаха в момента е реакция спрямо САЩ и напускането им на ядреното споразумение от 2015 г., което целеше да принуди Техеран да капитулира по други ключови въпроси\", коментира Кори Шейк, бивш служител на Пентагона и настоящ зам.-директор на Международния институт за стратегически изследвания.   \"Европейските лидери вярват, че САЩ са провокатор и се притесняват, че Вашингтон реагират толкова остро на предсказуеми ирански действия, за да си осигурят претекст за американска атака срещу Иран\", допълва още тя. Според Томас Валашек, директорът на Института \"Карнеги\" за Европа и бивш посланик на Словакия в НАТО, всичко това напомня на дебата, предшестващ нахлуването в Ирак през 2003 г., който \"разделя Европа на две\". \"Тук случаят е, че всички европейски правителства казват на Вашингтон, че това нещо е лудост, че не трябва да сме тук, и че вината, че въобще говорим за война, е на американците\", допълва той.     За него, като поддръжник на трансатлантическите отношения, последното нещо, което е в полза на НАТО в момента, е Вашингтон да продължи да действа по начин, който да обедини Европа на антиамериканска основа. А според него именно това правят в момента Тръмп и неговият съветник по националната сигурност Джон Болтън.     Иначе казано, в момента европейските лидери са попаднали в капан между президента Тръмп и Техеран, опитвайки се да поддържат прилични отношения с Вашингтон, и едновременно с това да бранят ядрената сделка от 2015 г., от която Тръмп изтегли САЩ, скоро след като пое президентския пост.  Засега в правителствата на водещите европейски държави вярват на Тръмп за това, че не иска нова голяма война в Близкия изток. Те също така обаче смятат, че неговият съветник Болтън иска такава. Една от причините за това е негова статия в New York Times от 2015 г., в която той (преди да заеме сегашния си пост) призовава \"Да спрем бомбата Иран, бомбардирайки Иран\". Това, което действа озадачащо за лидерите на ЕС обаче са твърденията на Тръмп, че той просто искал да принуди Иран да води нови преговори. Тук от европейска страна възниква и логичният въпрос защо Техеран, чийто върховен лидер приема Вашингтон за двуличен и измамен, би допуснал каквато и да е нова сделка, сключена с този президент на САЩ - човек, който току-що се е отказал от вече постигнато с много тежки преговори споразумение. \"Защо да ни се доверяват сега, след като Тръмп дръпна щепсела на последното нещо, което те са договорили с Вашингтон?\", коментира Шейк. Публичната позиция на официалните лица в Европа е да се настоява за \"максимална сдържаност\", както каза еврокомисарят по външната политика на ЕС Федерика Могерини. Това влиза в противоречие с декларираната от Вашингтон политика на \"максимален натиск\" срещу Техеран, включително и налагане на икономически санкции, предназначени да блокират търговски Иран, особено що се отнася до търговията с петрол, от която зависи до голяма степен иранската икономика. Същевременно ключови лица като британският външен министър Джереми Хънт и германският му колега Хейко Маас вече споменаха на няколко пъти опасностите от ескалация и война, възникнала от случаен акт.  Макар първоначално да са скептични по отношение на американските предупреждения за засилване на заплаха от Иран и неговите съюзници, повечето европейски държави вече приемат американските опасения, дори и да смятат, че отговорът на Вашингтон спрямо тях е преувеличен и провокативен. \"Отговорите на Иран на американския натиск бяха предсказани от Пентагона, Centcom и американските разузнавателни служби. Затова и европейците са силно раздразнени от това, че Белият дом иска от тях да се приспособят към политика, която те възприемат за погрешна - както вече са заявявали самите те, Пентагонът и американските разузнавателни служби\", казва Шейк. Според нея никой в момента не се съмнява, че Иран ще се опита да отговори на американските заплахи по симетричен начин, възползвайки се всичките си лостове - от подновяването на опитите за обогатяване на уран до задействане на локалните си прокси играчи в региона. За Джереми Шапиро, бивш висш служител в Държавния департамент, който сега е директор на изследователската дейност на Европейския съвет по външни отношения, хардлайнърите във Вашингтон и Техеран се подхранват едни други със заплахи за ескалация на конфликта. През първата война в Персийския залив, през 1990-1991 г., САЩ водят широка мултинационална коалиция. През втората война през 2003 г. коалицията около Вашингтон е сведена по същество до Великобритания и Полша. Част от скептицизма на Европа се корени именно в тази война от 2003 г., когато САЩ отправиха обвиненията към Ирак на база фалшиви или преувеличени разузнавателни данни. Участието в този конфликт все още продължава да преследва репутацията на тогавашните държавни лидери на Великобритания и Полша - Тони Блеър и Александър Квашневски.     \"Всеки европейски политик, който подкрепи тогава Джордж Буш беше политически екзекутиран. Дори във Великобритания няма как да повторят тази грешка. Ако американската политика разчита на сила, няма да има европейска подкрепа\", коментира Шапиро. \"Но администрацията на Тръмп - която вече така или иначе е обтегнала доста отношенията си с Европа чрез едностранни действия в областта на търговията, политиките за измененията в климата и отношенията с Израел и Русия, да не говорим за Иран - вероятно не се интересува особено от това, което европейците мислят. Никой в Белия дом не очаква много помощ от Европа за това\", допълва той. Самият дебат по темата в Европа е далеч от приключил и нещата могат да се обърнат, в която и да е от двете посоки. Едно е сигурно обаче - европейските държави не желаят да бъдат въвличани в нов военен конфликт. Дали обаче светът ще се съобрази с тяхното желание е съвсем друг въпрос.  ", "date": "2019.05.22", "title": "САЩ иска война с Иран? Не бройте Европа този път"}
