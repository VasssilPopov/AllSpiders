{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/374674-%D0%B0%D0%BC%D0%B0%D0%B7%D0%BE%D0%BD-%D1%80%D0%B0%D1%81%D1%82%D0%B5", "text": "34% ръст на приходите отчете онлайн търговецът Amazon през третото тримесечие на текущата финансова година, приключило в края на септември, спрямо същия период на предходната година. Американският гигант е заработил 43,47 млрд. долара, но чистата печалба се е повишила само с 4 млн. долара и възлиза на 256 млн. долара за отчетния период. Оперативната печалба пък е намаляла от 575 до 347 млн. долара, сочат финансовият доклад. Подразделението за облачни услуги Amazon Web Services (AWS) бележи 42% ръст на приходите за тримесечието, достигайки 4,58 млрд. долара. Според анализатори, AWS заема 30% от пазара, изпреварвайки над два пъти най-близкия си конкурент Microsoft Azure. За текущото четвърто тримесечие Amazon прогнозира приходи в размер на 56-60,5 млрд. долара, което означава ръст от 28-38% на годишна база. Компанията очаква оперативна печалба около 300 млн. долара. След публикуване на финансовия отчет в края на работната седмица акциите на Amazon поскъпнаха с 13,34%, достигайки максималната в цялата история на компанията стойност от 1102 долара.", "date": "2017.11.02", "title": "Амазон расте"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374667-41-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D1%81%D0%BC%D1%8F%D1%82%D0%B0%D1%82,-%D1%87%D0%B5-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B5-%D0%B5-%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%87%D0%BD%D0%B0-%D1%81%D1%82%D1%80%D0%B0%D0%BD%D0%B0", "text": "Малко повече от половината от българските граждани смятат, че България е демократична страна, докато 41% са на обратното мнение. 55% от всички български граждани смятат, че демокрацията е добра форма на управление за България, докато 29% са на обратното мнение. Това сочат данните от втората част от проучването на изследователски център „Тренд“, възложено от Института за дясна политика. Изследването е проведено между 3 и 10 октомври 2017 г. сред 1004 пълнолетни български граждани по метода „лице в лице“. Малко повече от половината от българските граждани смятат, че България е демократична страна, докато 41% са на обратното мнение. И тук се наблюдават различия по възраст и тип населено място. Най-младите и живеещите в столицата са по-убедени, че България е демократична страна спрямо общата картина, докато в селата например преобладава мнението, че България не е демократична страна.  55% от всички български граждани смятат, че демокрацията е добра форма на управление за България, докато 29% са на обратното мнение. Тук отново личат подобни демографски зависимости сред най-младите и живеещите в столицата. Проява на демократичен инстинкт са и данните относно твърдението дали в България е добре всичко да се решава от един човек или властта трябва да бъде разпределена между множество хора. Една трета от всички анкетирани споделят, че е най-добре начело на страната да има един човек, който да решава всичко, докато 54% смятат, че е по-добре властта да бъде разпределена между множество хора. Данните от предишните въпроси намират и още едно потвърждение в резултатите от следното питане „Вие лично смятате или не смятате, че изборите са най-добрият механизъм за определяне на властта?“, като 67% отговарят утвърдително, докато 19% са на обратното мнение. 62% от всички респонденти заявяват, че вярват в Бог. Тук откриваме интересна зависимост, че жените са по-религиозни от мъжете, като три четвърти от анкетираните жени заявяват, че вярват в Бог, докато само половината от мъжете споделят същото мнение. При най-младите (18-29 г.) също личат по-ниски стойности на въпроса дали вярват в Бог. Най-религиозни се оказват живеещите в селата като близо три четвърти от тях вярват в Бог. В столицата дяловете на вярващите и невярващите са относително равни. Въпреки високите стойности на вяра в Бога, повече от половината от всички анкетирани посещават религиозни храмове само по празници. Светският характер на държавата не се подлага на съмнение, като 60% от всички запитани не са съгласни религиозните институции да играят роля в управлението на държавата. Една четвърт са на обратното мнение. Тук отново отчитаме динамика при различните демографски групи, като живеещите в столицата са най-скептични към по-сериозната роля на църквата в държавните дела, докато една трета от живеещите в селата подкрепят това. Въпреки различията, във всички демографски групи преобладава несъгласието Църквата да играе роля в управлението на държавата. Близо една трета от всички респонденти споделят мнението, че религията е много важна част от живота им, а 58% са на обратното мнение. 53% от всички анкетирани смятат, че хората в България трябва да сключват брак, а не да живеят на семейни начала, докато 37% са на обратното мнение. Сред младите възрастови групи (18-29 г. и 30-39 г.) обаче мнението е противоположно. 70% от хората смятат, че гражданският брак е по-важният, докато 14% определят църковния.  Тествахме и кога според българите е нормално да станеш родител за първи път. Най-големи натрупвания има във възрастта между 24 и 27 години. Любопитни са разбивките по тип населено място, където ясно личи, че в столицата възрастта е изместена в по-високи категории, като една трета от столичани са на мнение, че нормално е първото дете да се появи между 28 и 30 години. 44% от българите са правили дарение през последната една година, а над една трета от всички дарения се правят през смс-и. 36% пък от всички българи са дарявали кръв. Близо две трети от всички запитани са на мнение, че технологиите водят света към по-добро. Тук се открива много силна зависимост в различните възрастови групи. Сред най-младите само една десета смятат, че технологиите водят светът към по-лошо, докато при хората над 60 години процентът нараства до над една трета. Подобна зависимост откриваме и при въпроса дали държавата трябва или не трябва да наблюдава потребителите в Интернет. Общото мнение е разделено на относително равни проценти с малък превес на мнението, че не трябва. За сметка на това сред най-младите, тези, които смятат, че не трябва държавата да следи потребителите в Интернет е два пъти по-висок от тези, които смятат, че трябва. При най-възрастните, преобладава мнение, че потребителите в Интернет трябва да бъдат следени от държавата.", "date": "2017.11.02", "title": "41% от българите смятат, че България не е демократична страна"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374669-%D1%87%D0%B0%D1%81%D1%82-%D0%BE%D1%82-%D0%BA%D0%BE%D1%80%D1%83%D0%BF%D1%86%D0%B8%D0%BE%D0%BD%D0%BD%D0%B8%D1%82%D0%B5-%D1%81%D0%BA%D0%B0%D0%BD%D0%B4%D0%B0%D0%BB%D0%B8-%D0%BD%D0%B0-%D0%B3%D0%B5%D1%80%D0%B1-%D0%BF%D1%80%D0%B5%D0%B7-%D0%B3%D0%BE%D0%B4%D0%B8%D0%BD%D0%B8%D1%82%D0%B5", "text": "Корупционната политика представлява проблем на правителствата на ГЕРБ още от първия кабинет на Бойко Борисов. Достатъчно е да припомним, че още през 2013 г. бившият вътрешен министър Цветан Цветанов се забърка в корупционен скандал с покупката на \"златни принтери\" за ведомството му. Първоначално Цветанов обвини предшественика си Михаил Миков, че е извършил икономически неизгодна сделка по време на управлението си на силовото ведомство. Тогава Цветанов обяви, че Миков е ощетил хазната с близо 3 млн. лв., защото купил за нуждите на дознателите 1000 лазерни принтера и консумативите за тях, а цената е необосновано висока. В последствие Върховния касационен съд определи, че Цветанов неправомерно е прекратил договора за доставката на принтерите, че Министерството на вътрешните работи трябва да заплати на фирмата-доставчик доставените преди повече от четири години принтери и консумативи - общо 224 броя на стойност 350 467.20 лв., плюс законната лихва (над 13 хил. лв.) и съдебните разноски по делото в размер на над 29 хил. лв. Още по-скандално е, че след намесата на Цветанов само за година силовото ведомство харчи за консумативи към принтерите плюс самата техника над 7 млн. лв. Отново Цветанов се озовава в корупционен скандал още през 2010 г., когато от партия РЗС го обвиняват, че през 2007 и 2008 г. семейството му е придобило по неясен начин 6 недвижими имота в столицата с обща площ 358 кв. м. на стойност 462 хил. лв. По-рано през 2010 г. пък самият Цветанов заявява, че семейството му разполага с \"едва\" четири апартамента, прехвърлени от неговите родители и родителите на съпругата му. От РЗС пък контрираха, че родителите на Цветанов и тези на съпругата му, като преселници от провинцията през 1989 година, не са разполагали с реституирани имоти в София, а единствено с един малък апартамент. Тогавашният вътрешен министър и съпругата му никога не са се занимавали с бизнес и нямат регистрирани на тяхно име търговски дружества. Еталон за корупционен скандал бе и аферата с тефтерчето на бившия шеф на Комисията за конфликт на интереси Филип Златанов, довел до изпадането от парламента на един от най-силовите кадри на ГЕРБ - Искра Фидосова. Тогава в тайното тефтерче на Златанов бе записано лице с инициали И.Ф., което се оказваше поръчител на заповеди за шантажи, изнудвания и манипулации от страна на комисията. Въпреки, че самата Фидосова отричаше тя да е това лице, малко след това подаде оставка като депутат и напусна изпълнителното бюро на ГЕРБ. През 2015 г. пък друг виден представител на ГЕРБ - бизнесменът Емил Димитров бе осъден за конфликт на интереси от Върховния административен съд. Тогава за вече бившият депутат от ГЕРБ бе установено, че е участвал в подготовката, обсъждането и приемането на промени в Закона за здравето и в Закона за тютюна и тютюневите изделия, които са облагодетелствали пет дружества, в чието управление или капитал участват съпругата, братът и родителите на Емил Димитров. \"С двата закона се засягат интереси в областта на цигарения бизнес. Безспорно отлагането на пълната забрана за тютюнопушенето на закрити места с две години (приетото изменение на разпоредбата на чл.56 от Закона за здравето) е в интерес на производителите и търговците на цигари и цигарени изделия, каквито са дружествата, в които участват свързани с Димитров лица\", написаха тогава върховните съдии. През 2016 г. отново партия ГЕРБ се оказва в центъра на корупционен скандал, след като съпругът на депутатката от партията Ирена Коцева печели обществена поръчка за строеж на 60 автобусни спирки в София на обща стойност 236 730 лева. Скандалът предизвика оставките както на самата Ирена Коцева от парламента, така и на зам.-кмета по транспорта на София Любомир Христов. От медийното разследване тогава стана ясно, че колата на Христов е засичана няколко пъти е засичана в Самоков, пред къщата на депутата от ГЕРБ Ирена Коцева. Няма как да пропуснем и един от последните корупционни скандали около ГЕРБ, наречен със звучното наименование \"Суджукгейт\". В него стана ясно, че вече бившият депутат от партията Живко Мартинов е принудил да му даде 4 тона суров суджук от телешко, еленско и свинско и 60 килограма филе \"Елена\" и телешка пастърма, под предлог, че са за Бойко Борисов. Мартинов бе обвинен и за това, че е упражнил спрямо свидетеля А.П. принуда, като в периода от началото на 2012 г., до началото на 2013 г., в Добрич го е заплашил с тежки последици за него - да бъде арестуван, че ще му прати данъчни проверки на дружествата, за да \"смачка фирмите му\". И той, както много от колегите си, набързо напусна парламента. Общото между почти всички корупционни скандали с партията на Борисов е, че намесените в тях бързо биват отстранени от постовете си. С изключение на Цветан Цветанов, отговорните за най-шумните скандали вече не са лица на партията.", "date": "2017.11.02", "title": "Част от корупционните скандали на ГЕРБ през годините"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/374670-%D1%89%D0%B5-%D1%81%D0%B5-%D1%81%D0%BF%D1%80%D0%B0%D0%B2%D0%B8-%D0%BB%D0%B8-%D1%81-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%BD%D0%B0-%D0%B4%D0%B2%D0%B0%D0%BC%D0%B0%D1%82%D0%B0-%D0%B3%D0%B5%D0%BD%D0%B5%D1%80%D0%B0%D0%BB%D0%B8", "text": "Като че ли най-сетне се появиха оптимистични сигнали, че 44-то Народно събрание е на път да приеме дългоочакван от години антикорупционен закон. И то в навечерието на ротационното българско председателство на Съвета на ЕС. На 25 октомври, след тричасови дебати, законопроектът на правителството бе приет на първо четене със 133 гласа „за“, 70 „против“ и 9 „въздържал се“, като получи политическата подкрепа на ГЕРБ, Обединените патриоти и ДПС.   Според законопроекта на ГЕРБ и компания, се предвижда всички действащи антикорупционни звена да бъдат обединени в един нов орган. Неговият председател ще бъде предлаган и избиран от Народното събрание, а той ще назначава заместниците си, които ще бъдат одобрявани от депутатите.Новият антикорупционен орган ще подлежи на парламентарен контрол, като парламентът ще приема доклад за дейността му. Предвижда се да се приемат и декларации за имуществено състояние, както и сигнали от медии. Разширява се понятието „длъжностно лице“, като се включват и лица от частния сектор и се инкриминира търговията с влияние. [i]   Законопроектът на левицата бе очаквано отхвърлен със 69 гласа „за“, 73 „против“ и 68 „въздържал се“. По принцип той предвижда новото звено за борба с корупцията да бъде извадено от ДАНС, да стане самостоятелна агенция с разследващи функции, а нейният председател да бъде избиран от президента. Очевидно тук е „заровено кучето“.   Неслучайно, на последното заседание на Консултативния съвет се стигна до абсурдна и почти комична ситуация. Предложеният от президента текст, че в един такъв орган трябва да има взаимен баланс между институциите, че и президентът, и парламентът да имат отношение към избирането и назначаването на хората в него, успя да събере само два гласа – на президента и на Корнелия Нинова. [ii]   Така или иначе, много вероятно е до края на годината да разполагаме с антикорупционен закон. Но какво от това? До неговото реално прилагане и до така мечтаното „справяне с корупцията“ можем да чакаме и до „Борисов 10“. Дори и законодателството да е на прилично европейско ниво, сам по себе си „текстът на закона“ не може да създаде принципно нова политическа и институционална „антикорупционна“ култура. Нужни са решителни действия на различни нива и то без клиентелистки компромиси и двойни стандарти.   За съжаление, всичко това са намерения, които са все още единствено в областта на политическата фантастика. Нещо повече, с всеки изминат ден нараства напрежението, което е обсебило не само 44-то Народно събрание, правителството и президентската институция, но дори и местната власт, водещите политически партии и гражданското общество. Да не говорим за посредствените спектакли на псевдополитическо дърдорене на „езика на омразата“, разиграващи се на всички политически нива, както и в без това „зловонната“ ни медийна среда.   Въпреки че повече от 10 години сме членове на ЕС и НАТО, отново и отново ставаме свидетели на незачитане на върховенството на закона и разделението на властите, на потъпкване на правилата на институционалната демокрация, на агресивна корупция по различните етажи на властта и държавния апарат, на все по-перфидни политически зависимости в съдебната система и прокуратурата, както и на олигархично-корпоративни политически и медийни модели, както на централно, така и на местно ниво.   Колкото и да съм добронамерен еврооптимист, мръсно сивият политически пейзаж поставя много въпроси около капацитета и политическата воля на парламентарно представените партии и съответните институции за взимане на национално отговорни вътрешнополитически решения в най-деликатните за страната ни проблемни области. Дано да не съм прав в пенсионерските си страхове, но имам горчивото чувство, че ще продължаваме да се въртим около оста на собствената си безпътица.   Разбира се, пародийният провинциален стил на имитация на демокрация, специално по проблемите на борбата с корупцията и независимостта на съдебната система, не е от днес или вчера. Още през 2012 г., при управлението на „Борисов 1“, в рамките на един предварително режисиран спектакъл, властта с невероятно усърдие се опитваше да ни убеди, че при избора на нов главен прокурор е имало състезателност, честна игра, висока мотивировка от страна и на номинираните, и на ВСС и са спазени всички конституционни и европейски изисквания за таен и неманипулиран избор…   А в действителност изборите бяха опорочени още със старта на процедурата. Мнозинството във ВСС първо прекрои правилата за избор според „мярката“ на сочения за фаворит на ГЕРБ председател на Пловдивския окръжен съд Сотир Цацаров, след което веднага внесе кандидатурата му за главен прокурор. С една единствена цел, тази кандидатура да бъде гласувана преди тази на другия (почти сигурен) кандидат за поста. Това и се случи на практика. [iii]   Но това далеч не бе всичко. 41-то НС бе първият парламент, в който ГЕРБ започна стъпка по стъпка да заменя класическото демократично парламентарно противостоене „ляво-център-дясно“ с ново – лепкав популизъм срещу реална политика, където вече няма идеология и ценности, а само конюнктурни политически интереси.   На манипулативно насаждани илюзии, наречени „реформаторска политика“ станахме свидетели и при управлението „Борисов 2“, Илюзии, съчетани с неизлечимата ни дълбоко провинциална и затлачена от комунистически рецидиви политическа, институционална и медийна (анти)култура. [iv]   Нима можем да забравим по какъв демонстративен начин Законът за предотвратяване на корупцията сред лица, заемащи висши публични длъжности, известен като „Законът на Кунева“ отпадна още на първо четене и не беше приет от парламента. Очакването с него да се даде знак, че борбата с корупцията ще се води по нов начин и с нов орган, не се сбъдна, поне до сега. И цялата власт по противодействие на корупцията си остана така, както си беше – концентрирана при главния прокурор. Неслучайно отхвърлянето на изготвения от екипа на Меглена Кунева законопроект предизвика 16 посланици от европейски държави да излязат с общо изявление, в което остро да критикуват действията на парламента.   И така стигнахме до политическия „шедьовър“ на 2015 година – второто четене на конституционните промени за състава на Висшия съдебен съвет (ВСС), проведено предколедно на 9 декември. С демонстративно „Живковистко“ мнозинство от 204 гласа „за“ парламентът бламира напредъка, постигнат при първо четене и одобри „прокурорската поправка“, внесена между първо и второ четене на проекта от АБВ, коалиционен партньор на ГЕРБ за „специални поръчения“.   Изменението промени съотношението между парламентарната и професионалната квота в съдийската и прокурорската колегия на Висшия съдебен съвет (ВСС), и то по такъв перверзен начин, че засили политическото влияние на парламента в (уж призваната да е независима) съдийска колегия и целенасочено бетонира влиянието на главния прокурор в прокурорската.   Прокурорската поправка бе прокарана с гласовете на ГЕРБ, ДПС, БСП, АБВ, АТАКА и Патриотичния фронт. Против гласуваха само от Реформаторския блок, а министърът на правосъдието Христо Иванов подаде оставка, след което тези „предатели“ (закономерно) изчезнаха от парламентарния политически пейзаж.   Никога не бях очаквал, че днес, две години по-късно, вече по „времето на двамата генерали“, тези примери ще звучат все така актуално и някак си дори „безнадеждно“. Сякаш в продължение на години най-деликатните проблеми на държавата ни, свързани с борбата с корупцията и с политическата зависимост на съдебната система са били съхранявани в гигантския ни политически фризер, за да бъдат „целенасочено“ извадени и претоплени в навечерието на шестмесечното ни ротационно ни председателство на Съвета на ЕС.   И така стигаме до политическите последици от президентските избори през 2016 г. и последвалите ги през 2017 г. (поредни) предсрочни парламентарни избори. От „историческата“ 2009 г., когато Бойко Борисов за първи път дойде на власт, до днес преживяхме вече десет предизборни кампании. Две за президентски избори (2011 г. и 2016 г.), две за избори за европейски парламент (2009 г. и 2014 г.), две за общински избори (2011 г. и 2015 г.) и цели четири за пословичния български парламент (2009, 2013, 2014 и 2017 г.), три от които предсрочни.   Никога не трябва да забравяме, че след 2009 г. живеем вече при седмо правителство, три от тях служебни. За огромно съжаление обаче, изразяваните многократно публични намерения на правителствата „Борисов“ 1, 2 и 3 (поне в началото на мандата му) да проведат очакваните с години реформи в страната (особено в съдебната система, сигурността и борбата с корупцията) не се оказаха нищо друго, освен един раздухвана политическа мимикрия.   Казвал съм го многократно, но ще го повторя пак. Винаги съм се удивлявал през годините на възторжената лекота, с която Бойко Борисов реди думи след думи, напълно недопустими да бъдат дори помислени, а камо ли изречени публично от един министър-председател на демократична държава и то членка на ЕС. С този „самороден“ талант на премиера се сблъскваме многократно и през първите месеци на управление на „Борисов 3“.   Може би най-фрапиращият пример бе начинът, по който премиерът Борисов стъписа „европейските лидери на утрешния ден“ с поредното си „сензационно“ публично откровение пред конгреса на Европейските студенти демократи (EDS) във Варна. По време на събитието, което се проведе в края на юли 2017 г. за първи път в България и в което участваха членове на 31 младежки партийни организации от ЕНП, сред които и тази на ГЕРБ, избраният наскоро за трети пореден път на премиерския пост Бойко Борисов просто стъписа делегатите, гостите и най-вече представителите на медиите с думите:   „Загубихме президентските избори, защото не искахме да ги спечелим. Много е важно за демокрацията да има ясно разграничение на властите. Когато една партия, колкото и да е добра, и демократична, е спечелила и президентската, и парламентарната, и изпълнителната и местната власт, това не е добре за демокрацията“. [v]   И какво се получава на практика? Че новоизбраният президент генерал Румен Радев е индиректно назначен от премиера генерал Бойко Борисов. Веднага възниква може би заядливият, но логичен въпрос: „Нима е добре за демокрацията в една парламентарна република, когато и министър-председателят, и президентът са бивши генерали, единият в системата на отбраната, другият в МВР?“ Такъв абсурден политически казус няма в нито една друга европейска държава, а вероятно и в целия цивилизован свят.   Колкото и да спекулира Борисов с тезата си за „двете първи цигулки, които свирят в една обща тоналност“, с всеки изминат ден става все по-ясно, че „дуетът на двамата генерали“ звучи повече от фалшиво. И ако все пак има някакво съгласие между тях, то е единствено по „вечната“ за България външнополитическа тема „Русия“. По този повод предлагам на вниманието ви един великолепен цитат от статията на Владимир Шопов „Руският консенсус“: [vi]   „България е от малкото страни, в които разговорът за националната сигурност с такава унизителна лекота се превръща в състезание кой, как и колко точно обича Русия. Този поток на емоцията и мисълта на българските политици е достатъчно добре известен, но едва в този Парламент всякаквите отклонения от тази голяма любов загубиха възможността да нарушават почти еротичната страст, с която темата се обсъжда…   …Думичката „НАТО“ се използва почти с извинение, с нежелание, с усет за дистанция, с чувство за предрешен от други избор, който е обаче лишен от дълбочината на емоцията на „руската връзка“. Свидетели сме на развиващ се руски консенсус, чиито разклонения са все по-видими в поведението и реториката на политици и институции, които с различна степен на ентусиазъм участват в него. Въпросът сега е докъде ще стигне той.“   Но когато става дума за най-важните вътрешнополитически решения, от които би трябвало да зависи успехът на борбата с корупцията, тогава сблъсъкът между двамата генерали, който се подклажда ежедневно и от „пурпурната Корнелия“, все повече (ще) се изостря. И тук не става дума само за „мегаломанското“ им его. Проблемите са много по-сложни.   Ключовите въпроси, кой ще управлява новия антикорупционен орган и ще назначава хората в него и какви функции ще има този орган, далеч на са само политически. Те са до голяма степен и юридическо-конституционни, което сериозно затруднява постигането на парламентарно и институционално мнозинство.   Просто е удивително как БСП продължава да настоява за създаването на нов антикорупционен орган, на който се вменяват разследващи функции, при положение че в Българската конституция е записано, че разследващи функции може да има единствено и само прокуратурата. Много интересни разсъждения по тази наистина чувствителна и твърде деликатна тема ще намерите в статията на Иван Бедров: „Защо антикорупционните напъни са напразни“ в „Клуб Z“. [vii]   Още по-противоречиви в конституционно отношение са напъните на самия президент да оглавява новия антикорупционен орган и да назначава неговите членове. Ето какво е мнението по темата на известния юрист и политик проф. Александър Джеров, изразено в интервю за „Фактор.бг“: [viii]   „Конституцията е базата на устройството на функциониране на държавата. Тя не може да се променя, а законът на НС е „вторична“ функция. За съжаление, напоследък в България започнахме да си играем с конституцията, което не е редно. Тя трябва да бъде нещо стабилно. Която и да е институция, първо трябва да се научи да чете законите и да знае правата си. В случая с Румен Радев нямаме институционален спор, а непознаване на принципите на законодателството. Не може държавният глава да излезе извън функциите си и да иска да завоюва права над парламента…   …Румен Радев върви срещу конституцията, за което няма право. В два парламента съм бил председател на Законодателната комисия. Винаги съм знаел нещо много важно – конституцията и правните принципи са над мен.“   В подобен, макар и по-дипломатичен дух е и мнението на президента Росен Плевнелиев от интервюто му за „24 часа“: [ix] „…И искрено се надявам да се постигне консенсус, но също така предупреждавам, че исканата от БСП и от президента Радев негова роля в антикорупционното звено и назначаването на хората в него е контрапродуктивно. Държавният глава не е изпълнителна власт. Той не може да бори корупцията. Това е задача на изпълнителната власт, на законодателната власт и на съответните институции.   Държавният глава не управлява държавата, той представлява държавата. Той не може да има изпълнителна роля в този процес. Президентът може да зададе смислен приоритет – така както го е направил с КСНС за борба с корупцията. Това е много добре. Президентът може да търси съгласие, може, разбира се, да работи за това, институциите да реализират този смислен приоритет. И тук според мен лекичко се преиграва с искането да се даде право на Държавния глава да назначава хора в единния орган за борба с корупцията.“   Без съмнение, слабостите и недостатъците на приетата през 1991 г. от 7-то ВНС конституция, се оказаха един от най-значителните проблеми на българския преход. По-рано или по-късно, тя сигурно ще бъде променена. Но днес (все още) някои от нейните закостенели разпоредби се оказват удобни както за политическите интереси на парламентарните мнозинства, които ни управляват, така и за тези представители на съдебната власт, които се опитват да блокират реформите в сферата на съдебните органи и главната прокуратура.   Може би точно тук е мястото да обърнем по-специално внимание на интервюто на еврокомисаря по правосъдието, потребителите и равнопоставеността между половете Вера Йоурова със заглавие: „Все още няма осезаеми резултати в борбата с корупцията“, направено за „Капитал“ по време на посещението ѝ в София за годишната министерска среща ЕС – Западни Балкани в областта на правосъдието и вътрешните работи. [x]   Вместо авторско заключение, ви предлагам един цитат от тази публикация, който едва ли се нуждае от специален коментар: „…Съдбата на проточилия се вече десет години мониторинг върху правосъдните системи на България и Румъния все още е неясна. Въпреки предположенията, че тонът на задаващия се в средата на ноември пореден доклад ще бъде по-положителен, така че да започне един плавен процес на отмяна на наблюдението, комисарят по правосъдието, потребителите и равнопоставеността между половете Вера Йоурова дава разнопосочни сигнали…   „…Ние все още не виждаме осезаеми резултати, така че например корумпираните да бъдат изправени пред съда. Също така виждаме проучванията на общественото мнение, които показват как самите хора в България и Румъния искат този натиск за реформи да продължи. Това е разбираемо, тъй като независимата и добре функционираща съдебна система е важна за тях“…“                      ", "date": "2017.11.02", "title": "Ще се справи ли с корупцията държавата на двамата генерали?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374672-5-%D1%83%D0%B2%D0%B5%D0%BB%D0%B8%D1%87%D0%B5%D0%BD%D0%B8%D0%B5-%D0%BD%D0%B0-%D0%B7%D0%B0%D0%BF%D0%BB%D0%B0%D1%82%D0%B8%D1%82%D0%B5-%D0%B2-%D0%BC%D0%B2%D1%80", "text": "Предложението на политическото ръководство на МВР е заплатите на служителите на министерството да се увеличат от 1 до 15 процента с предвидените за това в проектобюджета за 2018 г. 55 млн. лв. Това заяви вътрешният министър Валентин Радев пред медиите, след като беше изслушан от вътрешната парламентарна комисия. Министърът отбеляза пред депутатите за проектобюджета на МВР, че са нужни още средства за капиталови разходи, но отчете, че това са възможностите на финансовото министерство. В него са заложени 55 млн. лв. за увеличение на възнагражденията, като Радев коментира, че желанието е те да се разпределят равномерно за всички служители. Той заяви, че предстои среща със синдикатите, на която да се уточни по какъв начин най-равномерно, сред служителите, да бъдат увеличени заплатите. За работата на пожарната при наводнения, Радев коментира, че е необходимо по-добро оборудване за водолазите, както и лодки. Той отчете, че е нужно да се отделят повече средства за другите дейности на дирекция \"Пожарна безопасност и защита на населението\" при наводнения и други бедствия. Министър Радев каза също, че трябват средства и за подобряване на уведомителната система при критични събития. И допълни, че ще се отпуснат средства за подмяна на акумулаторите, поддържащи системата.", "date": "2017.11.02", "title": "5 % увеличение на заплатите в МВР"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/374673-%D0%BD%D1%80-%D0%BA%D1%83%D0%BF%D0%B8-%D0%BF%D1%80%D0%B8%D0%BD%D1%82%D0%B5%D1%80%D0%B8%D1%82%D0%B5-%D0%BD%D0%B0-%D1%81%D0%B0%D0%BC%D1%81%D1%83%D0%BD%D0%B3", "text": "Производителят на принтери и персонални компютри HP Inc. съобщи, че е приключил сделката си за придобиване на бизнеса с принтери на Samsung в сделка за $1,05 млрд., съобщи CNBC. Придобивката ще разшири портфолиото на HP, като ще позволи на компанията да излезе с многофункционални устройства на пазара на печатащи устройства на размер А3, който се оценява на $55 млрд. годишно. Сделката беше обявена миналия септември. Като резултат HP ще получи достъп до над 6500 патента на Samsung, както и работна сила от 1300 изследователи, инженери и други експерти. Като част от споразумението Samsung ще направи дялова инвестиция между $100 и $300 млн. в HP чрез покупки на свободния пазар. Междувременно HP смята да засили инвестициите си в 3D-принтирането като потенциален източник на растеж.", "date": "2017.11.02", "title": "НР купи принтерите на Самсунг"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/374671-%D0%BF%D0%BE%D0%B2%D0%B5%D1%87%D0%B5-%D0%BF%D0%B0%D1%80%D0%B8-%D0%B7%D0%B0-%D0%BD%D0%B0%D1%83%D0%BA%D0%B0", "text": "Разходите за наука през 2018 годна са със 120 млн. лева повече, но няма да бъдат разпределени поравно сред институциите, а според постигнати резултати в програми и проекти, каза пред журналисти министърът на финансите Владислав Горанов. Протестът на колегите от научната общност намират аргументи в това, че подходът за наука не следва институционалната структура, каза Горанов. Не е предрешено при кого ще попаднат тези 120 млн. лева. Около 5 млн. лева са предварително разпределени за БАН, което дава възможност за пет процента увеличение средно на заплатите. Научните звена в България не са малко по европейските стандарти и парите за наука трябва да бъдат разпределени чрез конкурси според потребностите за държавата, посочи министърът на финансите. Научните звена и висшите училища могат да кандидатстват за този ресурс. Ако той бъде разпределен предварително, ще се наруши конкуренцията и ефективността при решаване на задачите, добави той. По-добрите институти могат да постигнат по-високи резултати и да имат добър финансов ресурс, каза Горанов. Бюджетът на БАН може да бъде удвоен и ако постигнат добри резултати, той може да бъде увеличен с десетки милиони лева, посочи той. Да си будител е призвание, а не професия, каза вицепремиерът Томислав Дончев. Когато учени протестират, ние дължим отговори, заяви той. Средствата за наука не се разпределят на глава - голяма част от финансирането минава през програми и проекти и това предизвиква известна доза дискомфорт, каза Томислав Дончев. Амбициите на държавата са, когато стартира нови проекти, например за нова машина за армията, българските учени да бъдат въвлечени, добави Дончев. През 2018 година в консолидираната фискална програма има 405,8 млн. лева за наука, каза Горанов. Никой не се опитва да омаловажава протеста, всеки има право на позиция. Българската наука е исторически недофинансирана, каза Дончев.", "date": "2017.11.02", "title": "Повече пари за наука"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374665-%D0%B4%D0%B5%D0%BD%D1%8F%D1%82-%D0%BD%D0%B0-%D0%B1%D1%83%D0%B4%D0%B8%D1%82%D0%B5%D0%BB%D0%B8%D1%82%D0%B5-%D0%B5-%D0%BE%D1%81%D0%BA%D0%B2%D0%B5%D1%80%D0%BD%D0%B5%D0%BD-%D0%BE%D1%82-%D1%85%D0%B5%D0%BB%D0%BE%D1%83%D0%B8%D0%BD-%D0%BF%D0%BE%D0%B7%D0%BE%D1%80%D0%BD%D0%BE-%D0%B5-%D0%BF%D0%BE%D0%B4%D0%BC%D0%B5%D0%BD%D1%8F%D0%BD%D0%B5%D1%82%D0%BE-%D0%BD%D0%B0-%D1%86%D0%B5%D0%BD%D0%BD%D0%BE%D1%81%D1%82%D0%B8", "text": "Преди всичко бих искал да честитя на българите Деня на будителите - 1-ви ноември. Тук трябва да подчертаем, че единствената държава в света с такъв празник, е България. И това не е случайно. Прието е преди повече от 100 години от тогавашните наши държавници и умни мъже, които са решили, че има нужда от такъв празник. Празник, който „говори\" за събуждането на обществото, на мисленето на българското общество и за приковаването на неговото внимание към великите традиции, които е имала България. За великото й минало като наследник на няколко цивилизации - от античната гръцка, през прабългарската, римска, византийска и османска. Повече от седем велики цивилизации са втъкали своите исторически послания във вените на историческата памет на България. И ние, днешните българи, сме наследници на посланията на тези велики цивилизации. А празникът на будителите днес е много важен, дори може би по-важен, отколкото преди 100 години. Това е така, защото виждаме какво се случва с българското общество. Днес 1-ви ноември е осквернен от честването на Хелоуин - един чужд празник, който няма никакви корени в българската история и съвременност, но е противопоставен на Денят на българските будители. Електронни и печатни медии са залети от възхищение и възторг, от едно едва ли не хихикащо раболепие пред този чужд на нравите ни празник. Какво всъщност ни внушава той? Вещици, зомбита и т.н. Всичко това би могло да бъде тема на среднощни филми на ужасите - има и такива зрители, но не може да бъде заместител на 1-ви ноември, Денят на будителите. Позорно и недостойно е това подменяне на ценности. Аз се чудя как нашето правителство и политиците ни не реагират. И съм изненадан и поразен, че един достоен кмет като кмета на Елин Пелин, който е забранил този празник и то с право, бива атакуван от различни медии и добре подставени лица, добре платени от Сорос и други структури като циганолюбите от Хелзинския комитет, да бъде обругаван, за това, че е забранил празнуването на Хелоуин. Разбира се, че ще го забрани! Това е работата на един достоен български кмет. Той трябва да бъде награден и примерът му да бъде приет на въоръжение от другите кметове. Една държава, която иска да има бъдеще и която уважава своето минало, цени своите възрожденци, своите будители, писатели, интелектуалци, държавници и генерали. В момента се връщам от града-герой Сопот, където чествахме Деня на българските будители с акад. Васил Проданов и с множество български учени. Там ставаше дума за ролята на рода Вазови - не само на патриарха на българската литература Иван Вазов, но и на генералите Владимир и Георги Вазови, на целия род. И в един такъв ден - свещен и важен, да се подменя духът на будителите, духът на България с един скверен и доста съмнителен празник, при това с никакво отношение към Европа и хептен към България, смятам, че това е не само позорно, а и контрапродуктивно, не действа за единението на българската нация. Впрочем, за това помага и този празник - Денят на будителите, за единението, а не разединението и противопоставянето. Затова в свещен ден като днешния: от една страна трябва да поднесем почитания и да се преклоним с трепет пред подвига на нашите будители и възрожденци, стопански дейци, военни, духовници, Светата православна църква, революционери, мислители, писатели, днешни кметове и достойни предишни градоначалници, а от друга страна, трябва да се противопоставяме категорично и рязко срещу опитите да бъде подрита, подронена и ерозирана българската национална идентичност, която стои в основата на българската държавност. Нека за пореден път да кажем: една държава като България, която има повече от 1800 години история няма право да подменя истинските си традиции и да ги подменя с преходни, несериозни и нямащи повече от 100 години история дати и събития, които нямат общо с българската идентичност. Първо трябва да бъдем българи, преди да бъдем европейци! Нека си припомним, че основателите и бащите на идеята за Обединена Европа - и Де Гол, и други, които са в началото, преди повече от 60 години, казват: „Европа на нациите\". Никъде не са казали: „Европа на денационализирането\". Така че нашите политици са в дълг на обществото. Те не трябва да слушат приспивната песен на сирените от Брюксел, на мултикултуралистите, които се провалиха с гръм и трясък и доведоха до грандиозни страдания на Европа, а трябва да слушат гласът на своята историческа съвест.", "date": "2017.11.02", "title": "Денят на будителите е осквернен от Хелоуин! Позорно е подменянето на ценности!"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/374666-%D0%B1%D1%8E%D0%B4%D0%B6%D0%B5%D1%82%D0%BD%D0%B0%D1%82%D0%B0-%D0%BA%D0%BE%D0%BC%D0%B8%D1%81%D0%B8%D1%8F-%D0%BE%D0%B1%D1%81%D1%8A%D0%B6%D0%B4%D0%B0-%D0%BF%D0%B0%D1%80%D0%B8%D1%82%D0%B5-%D0%B7%D0%B0-%D0%B4%D0%BE%D0%B3%D0%BE%D0%B4%D0%B8%D0%BD%D0%B0", "text": "Започва обсъждането на най-важният финансов закон на страната. Депутатите от бюджетната комисия в парламента ще заседават, за да приемат бюджета за следващата година. В него е предвидено минималната заплата да стане 510 лева от 1-ви януари, а растежът на икономиката да достигне 3,9 на сто. С процент се увеличава вноската ни за пенсия, а с по два месеца - изискването за възраст и стаж за пенсиониране. Така мъжете ще могат да напуснат пазара на труда на навършени 64 години и 1 месец. А жените - да се пенсионират на 61 години и 2 месеца.", "date": "2017.11.02", "title": "Бюджетната комисия обсъжда парите за догодина"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/374668-%D1%85%D0%B5%D0%BB%D0%BE%D1%83%D0%B8%D0%BD-%D0%BF%D0%B0%D0%BA-%D0%BD%D0%B0%D0%B4%D0%B2%D0%B8-%D0%B1%D1%83%D0%B4%D0%B8%D1%82%D0%B5%D0%BB%D0%B8%D1%82%D0%B5-%D0%BA%D1%8E%D1%87%D0%B5%D0%BA", "text": "Денят на Будителите претърпя поредното си фиаско.  Така е от години.  Веселието е за Хелоуин – протестите за учените.  Какъв Ден на Будителите, когато учените гладуват?  „Поне да ни забележат!“ – каза един от тях.  Е, няма да ви забележат – заети са с друго. Телевизиите обаче са на ниво: показват маскирани деца и ги карат да викат – уж от ужас.  Следва неподправено ОООООООООООО!  От тия ли ще чакаме да станат Будители?  Или поне да разпознават Истинските Будители? Или ни показват – пак по телевизията, друго, също толкова вдъхновяващо: една класна стая я превърнали в „килийно училище“.  Дори не се сещат, че ни доставят една покъртителна метафора: докато се отъркват в призраците на Хелоуина – и във всички останали призраци – училището губи и последните си опори. Други ентусиасти пък показват ученици, които набързо произвеждат в „новите будители“.  Ей, полека с преувеличенията – „Будител“ е свято звание, присъжда го самото Време.  Не ги произвеждайте толкова лесно – както произвеждате разни дървари в политици и пр. Номерът е ясен, до противност: ще произвеждаме „будители“ на конвейер, докато празнуваме като призраци – за да се забравят истинските будители.  И ги забравиха.  Всяко хлапе знае за Хелоуин – а колко изобщо са чували за повечето от истинските светци на Българската Духовност?  Отговорът е ясен. И Хелоуин постепенно стана част от Големия Заговор: придърпаха няколко поколения към Свети Валентин, ,Хелоуин и пр. – за да разбъркат гена им.  И успяха. Има и друго: ще дочакаме ли протестът на учените да го поведат академиците от БАН?  Кога ще видим един Антон Дончев, примерно, най-отпред – не само да ни поучава – около всеки 24 май, каква държава на духа сме.  Държава на духа с гладуващи учени.  Излез, отпред драги!  Няма да стане.  А и приемите при президента или премиера са по-сладки, орденчетата, които те раздават – също, дори да са си дървени. Денят на Будителите трябва да се отвоюва – всеки ден.  А не да го лигавим – в сянката на Хелоуин. Нашенски парадокс: всичко ни е наред, а са ни нужни Будители?  Ония, които ги произвеждат, поне да кажат, кого трябва да събудят те. Накрая, тъкмо по повод Деня на Будителите, от Европа ни уведомиха, че се смъкваме към дъното на класацията на четящите нации.  Няма да мирясат, докато не превърнат всичко – книгата/четенето, науката, образованието и пр. – в призраци.  Или в кючек. ***  Едно видение от дописката ми „Кючек“ /септември 2012/. Училището ще се казва „Азис“ – за да напомня завинаги за светлото българско Мазало.  Директор ще му бъде Кондьо, а като учителки там ще пърхат Анелия, Камелия, Памелия и останалите самодиви.  Учебната програма ще съдържа главно улични и фолк напеви, както и размишления върху тях.  Ако е останало нещо от консервативните и вече напълно излишни предмети, и то ще се тананика, за да бъде по-възторжено усвоено – преди време имаше подобен експеримент в едно монтанско училище и не предизвика особени възражения. Специален час ще има и онзи цигански рапър, който пее, че българинът трябва си смени чипа.  Като Симеон, народоведът от Врана, който първи каза тази нахална глупост.  А някоя циганска Людмила като нищо вече може да е седнала да създава новата Програма за хармонично развитие. И т.н.  Това видение сега може да изглежда като неуместна шега, но скоро може и да се спънете в него. Някои от чертите на новото българско Възраждане вече изплуват от Мазалото – например, от есента /Бел.: на 2012 година/ учебните тетрадки ще са с изображенията на по-известните фолк звезди.  Съвсем закономерно, интересът към тях е значителен – смята се, че учениците по-лесно ще проникват, примерно, в дебрите на математиката, докато надничат под полата на Азис. Поетичните терзания на Ботев, които едва оцеляха в учебната програма за текущата година, също ще бъдат смилани с по-малко отвращение – докато децата се катерят по силиконовите възвишения на фолк мадамите, случилото се на връх Вола ще бъде по-малко досадно и пр. На въпросните тетрадки бяха отделени по трийсетина секунди в информационните емисии на телевизиите,  по-скоро с рекламна цел, отколкото за нещо друго.  Идеята сигурно е ентусиазирала доста хора и от телевизионното паство, понеже то в по-голямата си част от доста време също е филиал на фолка. Нито една интелектуална мишка не посмя да изцвърчи – от страх да не бъде упрекната в тесногръдие.  А този страх, както е известно, е основното вдъхновение на въпросните мишки.  Днешните народни будители – на двама-трима им е връчено това звание пожизнено – се обаждат само на 1 ноември в тъй наречения „Ден на народния будител“.  Те дори и с 24 май вече не се занимават, за да не се забъркват в непрекъснато съчиняваните конспирации около Светите братя Кирил и Методий. Така Денят на будителите скоро ще бъде схващан като празник на фабриката за спрели будилници. В крайна сметка и историята с фолк тетрадките мина и замина и не трогна никого.  Просветните власти си направиха оглушки.  Ако някой се беше сетил да ги пита за въпросните пособия, щяха да му изнесат сочна лекция за особеностите на пазарната икономика, за свободата на личния избор и т.н.  Никой репортер не си загуби времето да направи някаква анкета в Парламента – изглежда всички са убедени, че и там царува Чалгата.  Всичко е ясно.  Българското време, като някакво диво животно, е отишло на друго пасище, както би казал Ерофеев. В случая с тетрадките нечувствителността на политиците, извън техните изначални симпатии към фолка, има и друго обяснение.  Учениците, надвесени над фолк библийките си, са удобни за политиците.  Винаги можеш да се разбереш с един бъдещ кретен, особено ако химните ви са едни и същи. Направи българина елементарен човек, все по-елементарен – и чакай спокойно бъдещето си.  Досега чалгата винаги се обяснява със самата нея – все едно, че тя е някакво непобедимо божество, което трайно обсебва българина още от утробата на майка му.  Не е така, разбира се.  Политиците на Прехода бързо, преди всички други, са разбрали какви предимства им предоставя тя.  Колкото повече публиката е втренчена в чалгата, толкова по-малко внимание ще обръща на главната чалга – политиката. Създаваш специална чалга раса и си спокоен.  Чалга тетрадките са само един дребен щрих в могъщата партитура на един от големите заговори на Прехода. Всичко вече може да се направи във врявата на чалгата: могат да провалят всичко или да откраднат всичко – по същия начин, както в пушилката на някое модно фолк заведение спокойно ще ти свият портфейла.  Това е гениално решение, или поне едно от гениалните решения на Прехода. Винаги можеш да се разбереш с човек, имал в юношеството си чалга тетрадки.  Той изобщо не е опасен за политиката, тя е неразбираема и безинтересна за него, край. Чалгата днес е съставна част от кръвта на младите – малко тромбоцити и левкоцити, и главно чалга.  Чрез нея новите политици практически осъществиха още една криминална приватизация – присвоиха духовността, която иначе винаги ги е отвращавала, и сетне я изхвърлиха на бунището.  Ако се бяха сетили, можеха да я продадат за 1 долар на някой циганин, като „Кремиковци“, а той да си я опозорява колкото си ще.  Но получиха друго даром: възможността да превърнат поколения напред в истинско простолюдие.  Досега успяха поне с две поколения. В началото насаждаха търпимост към неприличното от всякакво естество. А сетне преминаха и към останалото – и днес кретенизирането на младите вече е в пълен ход, това дори не се крие.  И вече пишат върху чалга тетрадки.  Вероятно и летописците на българския Преход също ще ги използват. Каква ли ще е историята, описана там? Сега се сещам за прозрението на един писател, не мога да се сетя дали не беше същият Ерофеев.  Според него Русия иска да литне в цивилизованото пространство, но си подрязва крилете, като си мисли, че изрязва само острите си нокти.  Ние пък вече си мислим, че пърхаме в небесата на Нова Европа, тази на бакалските сметки – а пък дращим в чалга тетрадки. Не крилете – душата си изтръгваме по този начин.", "date": "2017.11.02", "title": "Хелоуин пак надви Будителите! Кючек!"}
{"url": "http://www.classa.bg/%D1%81%D0%B2%D1%8F%D1%82/item/374656-%D0%B0%D1%81%D0%B0%D0%BD%D0%B4%D0%B6-%D0%B6%D0%B8%D0%B2%D0%B5%D0%B5%D0%BC-%D0%BF%D0%BE-%D0%BB%D0%BE%D1%88%D0%BE-%D0%BE%D1%82-1984-%D0%BD%D0%B0-%D0%BE%D1%80%D1%83%D0%B5%D0%BB", "text": " заяви в програмно интервю шефът на Уикилийкс Джулиан Асандж.   „   Разбира се, за наблюдаваните също се съкрати времето от намерение до действие, така че технологиите всъщност дадоха възможност за сблъсък между двете сили. Аз съм част от това”, заяви пред известния руски журналист Познер основателят на най-силната разследваща медия в света. И даде пример:   „   Според Асаднж: „Най-страшно за човечеството и за порядъчността изобщо е съчетаването на уникален изкуствен интелект с глупавите органи на службите –  Основателят на Уикилийкс е категоричен:   ", "date": "2017.11.02", "title": "Асандж: Живеем по-лошо от 1984 на Оруел"}
{"url": "http://www.classa.bg/%D1%81%D0%B2%D1%8F%D1%82/item/374657-%D1%80%D0%B5%D0%B2%D0%BE%D0%BB%D1%8E%D1%86%D0%B8%D0%BE%D0%BD%D0%B5%D0%BD-%D0%B1%D1%80%D0%BE%D0%BD%D0%B8%D1%80%D0%B0%D0%BD-%D0%BA%D0%BE%D1%81%D1%82%D1%8E%D0%BC", "text": "Млада жена демонстрира революционните способности на модерна руска бронирана униформа, като преминава през симулирано минно поле в района на Москва. Нито експлозиите под краката й, нито пламъците на огъня, които я обвиват, успяват да причинят някакви щети, извън саждите, които остават по лицето й, след като сваля защитната си маска. \"Преминаването през огъня причинява необичайно усещане\", коментира изпитателката Виктория Колесникова пред канала Вести. Благодарение на арамидното влакно костюмът е устойчив както на кинетични заплахи, като куршуми и шрапнели, така и на огън. Производителят на това тактическо оборудване, ЦНИИТочМаш, сега се стреми да подобри свойствата на забавянето на пламъка, за да увеличи продължителността на излагане на пламъци от 15 до 30 секунди. Компанията очаква да финализира своя продукт, да спечели договори до 2020 г. и да се присъедини към програмата за военно оборудване Ратник.", "date": "2017.11.02", "title": "Революционен брониран костюм"}
{"url": "http://www.classa.bg/%D1%81%D0%B2%D1%8F%D1%82/item/374658-%D0%BA%D0%B0%D0%BF%D0%BE-%D0%BE%D1%82-%D0%B8%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B0%D1%82%D0%B0-%D0%BC%D0%B0%D1%84%D0%B8%D1%8F-%D0%BD%D0%B0%D1%80%D0%B5%D0%B4%D0%B8-%D0%B5%D0%BB%D0%B8%D0%BC%D0%B8%D0%BD%D0%B8%D1%80%D0%B0%D0%BD%D0%B5%D1%82%D0%BE-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B0%D1%82%D0%B0-%D1%81%D0%B8-%D0%B4%D1%8A%D1%89%D0%B5%D1%80%D1%8F,-%D0%B2%D0%BB%D1%8E%D0%B1%D0%B5%D0%BD%D0%B0-%D0%B2-%D0%BD%D0%B0%D1%87%D0%B0%D0%BB%D0%BD%D0%B8%D0%BA-%D0%BD%D0%B0-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0", "text": "Капо на сицилианската мафия бе арестуван, след като бе открито, че е заповядал убийството на собствената си дъщеря, за поддържане на романтична връзка с висш полицейски началник, съобщава The Guardian, цитирайки местни медии. Пино Скадуто, лидер на престъпна организация, базирана в община Багерия, подозирал, че дъщеря му е отговорна за попадането му зад решетките, и поръчал убийството й на друг негов син. Това беше разкрито след освобождаването на Скадуто през април, когато затворническите власти започнали да проверяват кореспонденцията му и открили, че мъжът искал да даде специален \"подарък\" на дъщеря си. \"Сестра ви се е превърнала в информатор\", написал лидерът на мафията на сина си от затвора, който на свой ред бил изправен пред обвинения в убийства. Скадуто - син обаче отказва да убие собствената си сестра. \"Не искам да го направя, ако искате това да се случи, направете го сами\", отговорил той и добавил: \"Защо аз трябва да се справя с този проблем? Аз съм на 30 години.\" След отказа на младия човек, Пино Скадуо поверил същата задача на друг член на мафията, който отхвърлил \"поръчката\", защото смятал, че проблемът е част от семеен спор. \"Мафията се определя като „група от честни мъже\", но къде е честта в заповедта за убийството на вашите деца?\", попита Ангелино Алфано, италианският външен министър. Пино Скадуто, заедно с 15 други членове на мафията, са обвинени в незаконно изнудване на местните предприемачи в областта на строителството и производството на минерална вода.", "date": "2017.11.02", "title": "Капо от италианската мафия нареди \"елиминирането\" собствената си дъщеря, влюбена в началник на полицията"}
{"url": "http://www.classa.bg/%D1%81%D0%B2%D1%8F%D1%82/item/374660-%D0%B5%D0%B2%D1%80%D0%BE%D1%86%D0%B5%D0%BD%D0%BD%D0%BE%D1%81%D1%82%D0%B8-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B1%D0%B0%D1%80%D0%B1%D0%B0%D1%80%D0%B0-%D1%85%D0%B5%D0%BD%D0%B4%D1%80%D0%B8%D0%BA%D1%81-%D1%81%D0%BA%D0%BB%D1%8E%D1%87%D0%B8-%D0%B5%D0%B4%D0%BD%D0%BE%D0%BF%D0%BE%D0%BB%D0%BE%D0%B2-%D0%B1%D1%80%D0%B0%D0%BA", "text": "Месец след началото на регистрирането на браковете между лица от един и същи пол, министърът на околната среда на Германия Барбара Хендрикс реши да легитимира отношенията си. Това е първият случай в германското правителство.   Министърът  на околната среда на Германия Барбара Хендрикс (Barbara Hendricks) във вторник, 31 октомври,  обяви, че е сключила брак с учителката Valerie Vauzanges. Церемонията се е състояла в понеделник в родния  град на Хендрикс  – Клев.   Германският министър оповести сексуалната си ориентация още през 2013 г., тя познава любимата си от около двадесет години. Валери  Возанж, освен германско, има и френско гражданство и е с 9 години по-млада от 65-годишната Барбара Хендрикс.   Първият хомосексуален брак в Германия бе сключен на 1 октомври 2017 г. Тогава свидетелство за  сключването на брачен съюз в кметството в берлинския квартал Шьонеберг получиха 60-годишният Бодо Менде   и 59-годишният Карл Крейл.   Законопроект, предвиждащ пълно и равно признаване на еднополовите бракове, получил във ФРГ названието закон за “брак за всички”, бе приет с мнозинство от гласовете на депутатите от Бундестага на 30 юни. 393 депутати гласуваха за документа, срещу – 226, четири бяха въздържалите се.   Меркел бе против.", "date": "2017.11.02", "title": "Евроценности: Германският министър Барбара Хендрикс сключи еднополов брак"}
{"url": "http://www.classa.bg/%D1%81%D0%B2%D1%8F%D1%82/item/374659-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%BD%D0%B0%D1%80%D0%B5%D1%87%D0%B5-%D1%82%D1%80%D1%8A%D0%BC%D0%BF-%E2%80%9E%D0%B8%D0%B7%D0%BC%D0%B0%D0%BC%D0%B5%D0%BD-%D0%BC%D0%B0%D0%BD%D0%B8%D0%B0%D0%BA-%D0%BD%D0%B0-%D1%8F%D0%B4%D1%80%D0%B5%D0%BD%D0%B0-%D0%B2%D0%BE%D0%B9%D0%BD%D0%B0", "text": "Държавната информационна агенция KCNA от Северна Корея започна нова реторична атака срещу американския президент Доналд Тръмп, няколко дни преди първото му официално посещение като държавен глава в азиатските страни, съобщи АФП. КСНА описва декларациите на Тръмп срещу Северна Корея като \"войнствена и безотговорна реторика\". Президентът на Съединените щати е квалифициран още като \"нуждаещ се от лекарство, за да излекува психичното си разстройство\". Агенцията също така твърди, че е разкрила на света природата на Тръмп, когото нарича \"маниак на ядрена война\". И накрая, КСНА критикува политиката на санкции срещу Северна Корея, за която уверява, че ще бъде неефективна. Тази метафорична критика на севернокорейската държавна агенция се вписва в обмена на твърди фрази между американските лидери и Северна Корея, който се развива през последните месеци, а Доналд Тръмп нарича Ким Чен-ун \"човекът-ракета\", докато Ким Чен-ун отговаря на обидата, като нарича президента на САЩ \"изветрял старец\". Взаимната критика се връща отново и отново на въпроса за ядрените оръжия. САЩ продължават да предупреждават за заплахата, породена от ядрената програма на Северна Корея, като не изключват възможността да предприемат превантивна ядрена атака срещу тази азиатска страна. На фона на напрежението на Корейския полуостров, САЩ увеличават военното си присъствие в региона. Северна Корея е под натиска на международните санкции заради ядрената си програма. Няколко страни, включително Китай, Русия, Франция и Германия, подчертаха необходимостта от разрешаване на конфликта с Пхенян чрез диалог.", "date": "2017.11.02", "title": "Северна Корея нарече Тръмп „измамен маниак на ядрена война\""}
{"url": "http://www.classa.bg/%D1%81%D0%B2%D1%8F%D1%82/item/374661-%D0%BA%D0%BE%D0%BD%D1%81%D0%BF%D0%B8%D1%80%D0%B0%D0%BD%D0%BE%D1%8F-%D0%B2-%D0%BC%D0%B5%D0%BA%D1%81%D0%B8%D0%BA%D0%BE", "text": "Според мексиканските медии, руският президент Владимир Путин би могъл да се счита за гордостта на КГБ, тъй като е постигнали това, което никой не беше правил преди: да слага президенти на други страни. Американската истерия, която пося без доказателства идеята, че Кремъл е дирижирал кампания, за да гарантира триумфа на Доналд Тръмп в САЩ, е започнала да прониква и в Мексико, няколко месеца преди президентската кампания през 2018 г. Каква е предполагаемата стратегия на Москва? Ами обичайната: използването на \"хакери\" за промяна на тенденциите в социалните мрежи; на медиите RT и Sputnik, обвинени в пропаганда; и, разбира се, \"кражбата\" на информация за кандидатите за облагодетелстване на \"авторитарните популистки лидери\". През април тази година, един от независимите кандидати за президент, Армандо Риос Питер, заяви пред \"The Hill\", че твърдяната намеса от страна на Русия на изборите през 2018 г. не трябва да се \"пренебрегва\", защото \"ако са се намесили в САЩ, има причини да мислим, че и Мексико може да бъде цел на атака\". Любопитното обаче е, че в заглавието на същата тази статия се казва, че \"няма солидни доказателства, че Москва се интересува от повлияване върху изборите\". Направените внушения по тази тема се повтарят в различни медии с различни формулировки като: \" смята се \", \"спекулира се\", \"вероятно\", \"не се изключва\". Но има ли нещо сигурно, което подкрепя тези твърдения? Няма. Тези обвинения, направени с лека ръка, не са проблем за журналистите, тъй като всички размахват докладите на ЦРУ, както и на ФБР, които досега не са представили никакви убедителни доказателства, че Москва е действала в полза на кандидатурата на сегашния обитател на Белия дом. Що се отнася до Мексико, фигурата цитирана да обвинява Путин в интерес да манипулира изборите, е руският шахматист Гари Каспаров: \"Аз не знам дали Мексико е важно за Кремъл. Но ако е, разбира се, че ще го направи\". Неясно предположение, тежко обвинение и това е \"доказателството\", според някои мексикански коментатори, че Путин е започнал кариерата си, за да избере следващия президент на Мексико. Това истинско е въплъщение на „конспираноята\".", "date": "2017.11.02", "title": "\"Конспираноя\" в Мексико"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374664-%D1%81%D0%B2-%D0%BC%D1%87%D1%86%D0%B8-%D0%B0%D0%BA%D0%B8%D0%BD%D0%B4%D0%B8%D0%BD,-%D0%BF%D0%B8%D0%B3%D0%B0%D1%81%D0%B8%D0%B9,-%D0%B0%D1%84%D1%82%D0%BE%D0%BD%D0%B8%D0%B9,-%D0%B5%D0%BB%D0%BF%D0%B8%D0%B4%D0%B8%D1%84%D0%BE%D1%80-%D0%B8-%D0%B0%D0%BD%D0%B5%D0%BC%D0%BF%D0%BE%D0%B4%D0%B8%D1%81%D1%82", "text": "Св. Мъченици Акиндин, Пигасий и Анемподист били християни и служели в царския дворец при персийския цар СапорРечник. Цар Сапор желаел да живее в мир с император Константин Велики и затова в началото на своето царуване не преследвал своите поданици, които приемали християнството.   След смъртта на Константин обаче той започнал война с наследника му Констанций. Жреците и персийските маги, които ненавиждали християните, упорито убеждавали Сапора, че неговите поданици - християни се намират в постоянна връзка с враговете като техни едноверци и ги подпомагат във войната срещу него. Сапор поискал персите - християни да се отрекат от вярата си. Но за истинския християнин вярата е по-скъпа от живота, и голямото множество от тях предпочели да страдат и приемат смърт, отколкото да се отрекат от вярата си. Започнало страшно гонение. Гонителите били изумени от голямото число християни, които се намирали в тяхната държава. Оказало се, че и в царския дворец имало много християни.   Тогава довели при царя трима негови придворни: Акиндин, Пигасий и Анемподист, обвинени, че изповядват християнската вяра. Сапор употребил всички мерки, за да ги склони да се отрекат от вярата си, като им обещавал награди, ако покажат покорност, а в случай на съпротива ги заплашвал със смърт. Но те останали твърди във вярата си и приели да бъдат подложени на страшни изтизания.   Бог покрепял светите мъченици, като им дал необикновена твърдост. Езичниците били изумени. Един от мъчителите - Автоний - захвърлил оръжието, с което измъчвал невинните, и извикал: \"Велик е християнският Бог!\"   Осъдили го на смърт. Като чул присъдата си, той радостно извикал:   \"Слава на Тебе, Господи, Боже, в Когото вярват християните! Вярвам и аз в Тебе, покланям се на Тебе и за Тебе умирам. Спаси ме, мен недостойния, чрез великото си милосърдие!\"   В това време светите мъченици с любов се молели за новообърнатия във вярата. И тъй, мястото за смъртно наказание станало място за тържество на истинската вяра.   Сановникът Елпидифор също се обърнал към вярата, от езичник станал християнин. Смело заявил на царя, че вярва в Разпнатия Христос. И той бил отведен на смърт пред събралото се множество народ, и мнозина повярвали в Христа.   Светите мъченици Акиндин, Пигасий и Анемподист, след като претърпяли различни мъчения, били изгорени. Заедно с тях пострадала и приела мъченически венец и майката на цар Сапор.   Царят, упорит в неверието, издал заповед, с която се осъждали на смърт всички християни, живеещи в държавата му. Тази заповед била издадена по време, когато християните празнували Христовите страдания. У християните пламнала неудържима ревност. Те започнали на тълпи да идват пред двореца и да изповядват вярата си. На Велики петък и на самата Пасха около хиляда души отдали живота си за вярата, а в това число бил и Азат - любимецът на царя.   След това Сапор се убедил, че не е в състояние да изтреби християнството от държавата си, отменил първата заповед и издал втора, според която се предават на смърт само християнските свещенослужители.", "date": "2017.11.02", "title": "Св. мчци Акиндин, Пигасий, Афтоний, Елпидифор и Анемподист"}
{"url": "http://www.classa.bg/%D1%81%D0%B2%D1%8F%D1%82/item/374662-%D1%81%D0%B0%D1%89-%D0%BD%D0%B0%D0%BB%D0%B0%D0%B3%D0%B0%D1%82-%D0%BD%D0%BE%D0%B2%D0%B8-%D0%BE%D0%B3%D1%80%D0%B0%D0%BD%D0%B8%D1%87%D0%B5%D0%BD%D0%B8%D1%8F-%D0%B7%D0%B0-%D1%80%D1%83%D1%81%D0%B8%D1%8F-%D0%B2-%D0%B4%D0%BE%D0%B1%D0%B8%D0%B2%D0%B0-%D0%BD%D0%B0-%D0%BD%D0%B5%D1%84%D1%82", "text": "Министерството на финансите на САЩ е забранило на всички американци и на всички лица в Съединените щати да извършват следните дейности: \"Предоставяне, износ или реекспорт на стоки и услуги (с изключение на финансови услуги) или технологии в подкрепа на изследването или производството на проекти в дълбоки води, в морето в Арктика или на шисти, които имат потенциал да произвеждат нефт \", според официално изявление от вторник. По-специално, е забранено да се участва в тези дейности в сътрудничество с пет руски енергийни компании: \"Газпром\", \"Газпром Нефт\", \"Лукойл\", \"Сургутфтегас\" и \"Роснефт\". Споменатите компании са включени в списъка на санкциите на САЩ от септември 2014 г. Тези следващи санкции срещу \"енергийния сектор на Русия\" са свързани с конфликта в Украйна, казаха от кабинета на Министерството на финансите, съобщава TASS.", "date": "2017.11.02", "title": "САЩ налагат нови ограничения за Русия в добива на нефт"}
{"url": "http://www.classa.bg/%D1%81%D0%B2%D1%8F%D1%82/item/374655-%D0%BE%D1%82%D0%B4%D0%B5%D0%BB%D1%8F%D0%BD%D0%B5%D1%82%D0%BE-%D0%BD%D0%B0-%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F-%E2%80%93-%D1%82%D0%B0%D0%B9%D0%BD%D0%B8%D1%8F%D1%82-%D0%B7%D0%B0%D0%BC%D0%B8%D1%81%D1%8A%D0%BB-%D0%BD%D0%B0-%D0%B5%D1%81", "text": "Испания вече управлява метежната Каталуния. Премиерът на кралството действа строго в рамките на приетата през 1978 г. Конституция на Испания, член 155. Според него временно може да се закрие местното самоуправление, ако е заплашена териториалната цялост на страната. Но е възможно напрежението да е внимателно планирано. Главният редактор на икономически независимия портал Insolentiae.com Шарл Сана, който е известен във Франция като теоретик на финансовите пазари и на макроикономиката, е автор и на редица статии с предложения за реформиране на капиталистическата система. Според него метежът в Каталуни е изгоден на Брюксел. Своето мнение той разкрива в интервю за Правда. ру. – Има ли Каталуни икономическата възможност да обезпечи регионалния си суверенитет? – Според мен тя, като суверенна територия, несъмнено има техническата възможност да осигури своето съществуване. Днес провинцията осигурява 20% от общия обем на брутния вътрешен продукт на Испания, което не е маловажно. А площта на Каталуния е само 6% от общата територия на Испанското кралство. Освен това Каталуния има сериозно външнотърговско салдо, ориентирано към експорт. Само тя осигурява около 33% от общоиспанския експорт. Задължеността на Каталуния е само 34% от брутния вътрешен продукт в тази провинция. През 2016 г. брутният й вътрешен продукт беше 224 милиарда… Но ако на практика провинцията започне преговори с Мадрид по повод своето излизане от кралството, централното правителство ще й наложи част от общонационалния испански дълг пропорционално на обемите на производството на тази териториална единица, което би довело до безкрайни преговори. Общата задълженост на Испания надвишава 200% от обема на нейния брутен вътрешен продукт. – Но независимостта неизбежно ще повлече след себе си скъсване на промишлено-производствените връзки, разоряване на предприятия и като следствие – спад в жизненото равнище на каталунците… – Във Франция ние загубихме столетия, за да се роди френската нация. Постигнахме го чрез изкореняване на регионалната независимост. Така ние пожертвахме местните езици, унищожихме редица регионални движения, за да можем в крайна сметка да създадем Франция. Подобни процеси се случваха навремето и в Съветския съюз. Изграждането на единен народ и общо пространство се извършваше чрез страшни регионални сътресения. Иначе Съветският съюз би бил невъзможен. Това се отнася и до формирането на Австро-Унгарската империя. Тази логика в политиката и идеологията движи и онези, които създадоха Европейския съюз. Ако приемете гледната точка на привържениците на ЕС, които мечтаят за федерална европейска държава, ще разберете, че в името на тази цел е необходимо да се накарат хората да желаят единна Европа, мир и процъфтяване. Но на тази мощна идеологическа преса, хората отговарят с обратния процес – те се стремят към регионално самоопределение. Човекът е стадно животно. Той иска да усеща своята принадлежност към общото, към цялото. Но днешното състояние на умовете на много европейци пречи на тази голяма цел – строителството на федералната европейска държава. Европейските идеолози решиха да използват стремежа на хората към регионализация за унищожаването на суверенните държави. Сега народите се стремят да се определят не по национална принадлежност – към Франция, Германия и пр., а по своята провинция, по своя регион. А над регионите царства Брюксел. Така се размиват границите на националните държави! Сега нашите президенти се превръщат в губернатори подобни на губернаторите в САЩ. Ние имаме европейски паспорти с европейския герб, под който е написано “Френска Република”. Но в един прекрасен ден този израз ще изчезне и ние ще се превърнем просто в европейци. Вероятно главната цел на Брюксел и не е изключено това прогресивно начинание да е безкръвен преход към новата държавна форма на съществуване на Западна Европа – Съединените европейски щати.", "date": "2017.11.02", "title": "Отделянето на Каталуния – Тайният замисъл на ЕС"}
{"url": "http://www.classa.bg/%D1%81%D0%B2%D1%8F%D1%82/item/374663-google-%D0%BE%D1%82%D1%80%D0%B5%D1%87%D0%B5,-%D1%87%D0%B5-rt-%D0%B5-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D0%BB%D0%B0-youtube-%D0%B7%D0%B0-%D0%B2%D0%BB%D0%B8%D1%8F%D0%BD%D0%B8%D0%B5-%D0%B2%D1%8A%D1%80%D1%85%D1%83-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D1%81%D0%B0%D1%89", "text": "Главният съветник на Google, Кент Уокър, и директорът по Прилагане на закона и сигурност на информацията в същата фирма, Ричард Салгадо, са направили публични резултатите от разследванията на технология гигант за предполагаема дезинформация по време на президентските избори от САЩ през 2016 г. чрез своите платформи и услуги. Във връзка с използването на YouTube, RT е включена в отчета на Google със следната декарация: \"Нашето изследване не открива никакви доказателства за манипулиране на нашата платформа или за нарушаване на правилата ни\", гласи документът, който информира, че RT е обвързана със стандартните правила на YouTube. В рамките на разследването YouTube открива други 18 канала, \"вероятно свързани с президентската кампания, които публикуват съдържание на английски , което изглеждаше политически\". Каналите вече са били прекратени, въпреки че имат и видеоклипове, които не са свързани с политиката. По отношение на рекламирането в Google бяха открити два акаунта, свързани с руската Агенция за интернет проучвания, наричана \" фабрика за тролове \" от няколко руски медии. През 2016 г. тези акаунти са изразходвали 4700 долара за политически реклами на платформи на Google. Рекламите обаче не са насочени към определени групи потребители, нито са географски, или политически ориентирани. Обвиненията срещу RT за предполагаема намеса в избирателния процес в САЩ са оставили веригата без реклами в Twitter. Социалната мрежа е взела решение да блокира цялото й рекламното съдържание, твърдейки че RT се цитира в доклада на директора на Националното разузнаване на САЩ от януари 2017 г.. В отговор на мерките, предприети от Twitter, директорът на групата RT, Маргарита Симонян, обвини социалната мрежа, че е управлявана от разузнавателните агенции на САЩ \"Това е жалко. Най-жалко е, че сега медиите на САЩ в Русия ще почувстват цялата \"нежност\" на контрамерките\", заяви тя. А професорът по съвременна история, Хосе Луис Орейя каза, че опитите да се свърже Русия с намеса във вътрешните работи на други страни, изглеждат като \"сцени от водевил, в който Русия е сол във всички видове политически салати. \"", "date": "2017.11.02", "title": "Google отрече, че RT е използвала YouTube за влияние върху изборите в САЩ"}
{"url": "http://www.classa.bg/%D1%81%D0%B2%D1%8F%D1%82/item/374654-%D0%B7%D0%B0%D1%89%D0%BE-%D0%BF%D1%83%D1%82%D0%B8%D0%BD-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0-%D1%80%D1%83%D1%81%D0%BD%D0%B0%D1%86%D0%B8%D1%82%D0%B5,-%D1%87%D0%B5", "text": "Руският президент Владимир Путин заяви на 30 октомври, че е любопитен защо чужденци събират онова, което той нарича “руски биологичен материал”.   “Знаете ли, че биологичен материал се събира из цялата страна? Материалът принадлежи на различни етнически групи и хора, които живеят в различни географски точки на Руската федерация. Въпросът е защо това се прави”, каза президентът по време на заседание на Съвета за човешките права.   Според говорителя му Дмитрий Песков информацията е получена от специалните служби на Русия. “Вярно е, че някои емисари – представители на неправителствени организации и други субекти – провеждат подобна дейност”, поясни той, като добави, че “подобни инциденти са записани и специалните служби и президентът наистина разполагат с такава информация”.   Руският сенатор Франц Клинцевич предполага, че това е дело на западните разузнавателни служби.   Според шефа на “Генотек” Валерий Илиински събирането на биоматериал от руснаците е необходимо за изследването на генетичното разнообразие на етническите групи.   “Доколкото ми е известно, има два центъра в нашата страна – един в Москва и още един в Санкт Петербург, които събират биоматериали от различни народи в Русия и ги изпращат до колегите си в САЩ”, сподели той пред РИА “Новости”.   “Основните цели на изследването, според публикациите през последните години, са изучаването на генетичното разнообразие на различните етноси в Русия, търсенето на различия между тях, включително болестите, които ги поразяват, и описването на тези отличителни фактори”, каза Илиински.   През лятото на 2017 г. САЩ обявиха търг за държавна поръчка на 12 проби рибонуклеинова киселина (РНК) от Русия. В изискванията за търга се поясняваше, че “всички проби трябва да бъдат събрани от Русия и да са на кавказци. Правителството няма да зачита проби, взети от Украйна”. Целта на търга не беше обявена.", "date": "2017.11.02", "title": "Защо Путин предупреждава руснаците, че...."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374647-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-2-%D0%BD%D0%BE%D0%B5%D0%BC%D0%B2%D1%80%D0%B8", "text": "Няма да бъдете в състояние да свършите дори половината от това, което сте планирали. Но не се отчайвайте, а се вземете в ръце. Възможна е помощ от колегите, което ще е хубаво и неочаквано. Ако преразгледате диетата си, до нова година, значително ще се преобразите и дори ще промените гардероба си с по-модерен. Днес не предприемайте нищо важно и съдбоносно. Ако решите да промените себе си, не очаквайте другите да ви помагат. Щастлив ден, за консултация с адвокат, пътуване в чужбина и сключване на сделки. Основното нещо е, покрай всички тези усилия, да не забравяте за романтиката и чувствата си към любимия. Днес ще искате да изпълните не само своята работа \"перфектно\", но също така и да помогнете на колегите си. Е, това е похвално, но доста сили, ще трябва да изхабите. С финансите бъдете внимателни и давайте на заем избирателно. Тези които имат оплакавания свързани с кръвното, спешно трябва да започнат борба с лошите навици. Не прибързвайте с работата, в противен случай ще трябва да преработвате всичко от нулата. Връзката ви с любимия, ще бъде в пълна хармония, така че не рушете нещо, към което от дълго време се стремите. В процеса на изпълнение на финансовите си планове, ще трябва да ги коригирате. Но ако сте разумни, до вечерта ще увеличите капитала си. Перфектно ще се решават въпроси, свързани с наследство и покупка на имот. Просто се свържете с опитен адвокат или юрист. С финансите, трябва да се отнасяте внимателно. Не е препоръчително да инвестирате в бизнес, който ви е малко познат. Дори и ако приятелите ви, настойчиво го препоръчват. Очакват ви много приятни впечатления след пътуване сред природата. Ако ви мъчат съмнения относно недовършена работата, ще пропуснете много интересни неща. Необвързаните, ги чака главозамайващ роман, покрай който ще забравят за всичко друго. Вечерта е възможна изненада от човек, с когото се познавате от деца. Трябва правилно да разпределите бюджета си, за да стопирате бъдещи загуби. Бизнес успехите значително , ще повлияят върху финансовото ви състояние, но спестовността трябва да е на преден план. Възможни са неприятни ситуации, свързани с проблеми на роднини. Не е необходимо, да влизате в това, от което малко разбирате. Избягвайте шумните компании, така че да не затънете в чужди дела и проблеми. Погрижете се, за неотложните си задачи. В любовта, е необходимо да станете истински ентусиаст, за да привлечете вниманието и интереса на противоположния пол. Ако вече имате семейство, тогава прекарвайте повече време с децата и съпруга.   Денят, ще ви свари затънали в битови и домакински задължения. Макар че, сами разбирате, че това е резултат от вашата небрежност. Във финансовите въпроси, няма да се нуждаете от фантазия, а от упоритост и точно изчисляване на приоритетите. В семейния живот, всичко ще се развива добре. Но времени недоразумения и кавги няма да избегнете. На всеки един момент в живота си, гледайте с усмивка. Най-вече, защото няма неразрешими проблеми, ако се заемете с тях. В любовта, един красив роман, може да не се състои, но не преживявайте толкова силно за него. В семейството, има шанс не само за разширяване на жилището, но също така и за пътуване в чужбина. Ще ви привличат приключенията и вълненията, но всичко това е добре да избягвате. Особено, ако последствията от такива емоции, може да ви лишат от пари. Чудесен ден за спорт, походи в планината, както и посещение на културни събития. Ако имате някакви алергии, е необходимо да се запасите с лекарства. Днес си вземете почивка, ако е възможно. В противен случай, умората ви, може да повлече редица заболявания и други проблеми. Може да отидете сред природата, да се отпуснете с приятели или да се занимавате с любимото си хоби. За да избегнете критични грешки и разочарования в любовта, трябва да бъдете по-нежни с избраника си.", "date": "2017.11.02", "title": "Дневен хороскоп 2 ноември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374648-%D0%BD%D0%B5-%D0%B8%D1%81%D0%BA%D0%B0%D0%BC%D0%B5-%D1%80%D0%B0%D1%81%D0%B8%D1%81%D1%82%D0%B8-%D0%B2-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BC%D0%B0%D1%85%D0%BD%D0%B5%D1%82%D0%B5-%D0%B2%D0%B0%D0%BB%D0%B5%D1%80%D0%B8", "text": "              За България това е двойно събитие: първо - защото българските съдилища избягват присъдите за реч на омразата; и второ - защото не всеки ден се случва да осъдят втория човек в държавата. Но реакцията на властите се размина с очакванията: официален коментар нямаше, Симеонов продължава да е вицепремиер, а протестите на 11 ромски организации срещу този факт все едно не са се състояли. Самият Симеонов се задоволи със съобщението, че ще обжалва присъдата.   Да припомним: Валери Симеонов беше осъден за реч, произнесена в българския парламент на 17 декември 2014 година. Тогава той нарече ромите \"нагли, самонадеяни и озверели човекоподобни\" и допълни, че ромските жени имали \"инстинкт на улични кучки\".   Тези думи бяха определени от съда като \"тормоз\" и дефинирани като нарушение на Закона за защита от дискриминация. Според съда те водят до \"създаване на враждебна, принизяваща, унизителна и обидна среда, и всеки с ромска етническа принадлежност може да бъде засегнат от тях\".   Делото беше заведено от двама журналисти от ромски произход – Кремена Будинова и Огнян Исаев. Тъй като двамата не бяха поискали обезщетение, вицепремиерът Симеонов беше осъден да преустанови нарушението и да се въздържа в бъдеще от по-нататъшни нарушения.   За Маргарита Илиева, която е адвокатка на двамата журналисти и същевременно ръководи правната програма на Българския Хелзинкски комитет, присъдата на първо място е успех за самия съд. Според нея съдът е показал своята независимост въпреки факта, че е принуден да функционира в политическа среда, \"доминирана от расистки наративи от най-долна проба\". В комюнике по повод присъдата Илиева напомни, че осъденият е не само вицепремиер, но и оглавява формация, която \"предизвиква демократичния правов ред\", но въпреки това е \"легитимирана като част от правителството\".   Валери Симеонов, който оглавява една от трите националистически партии, съставляващи коалицията на крайната десница, е известен с най-малко три скандални прояви срещу ромското и турското малцинства. През 2014 година неговата партия се яви на избори с обещанието да вкара ромите в опасани с огради гета, в които да пуска туристи срещу входна такса. Малко по-късно той направи изказването в парламента, за което сега е осъден.    През тази година пък той участваше и в чисто физически сблъсък с една мюсюлманка, която пътуваше от Турция за България, за да гласува на парламентарните избори. Въпреки тези прояви организацията на Симеонов стана коалиционен партньор на Бойко Борисов в третото му правителство. Картината е допълнена и от факта, че в кабинета Симеонов отговаря именно за етническите и интеграционни политики – факт, който предизвика възмущението на 15 000 души, подписали през май 2017 година искането за незабавното му отзоваване. Но и тогава не последва никаква реакция от властите.     Сега 11 ромски организации, обединени в асоциация Интегро, заедно с платформата за човешки права \"Маргиналия\" и Инициативата за равни възможности, която предоставя правна защита на ромската общност, отново настояват за същото: в правителството да няма расисти. \"Вече пет месеца пренебрегват нашето възмущение\" - казва една от инициаторките на протеста Даниела Михайлова. Тя е организирала отпечатването на хиляди тениски с надпис \"Не искам расисти в правителството. Махнете Валери!\" - и призовава хората да се снимат с такива фланелки в социалните мрежи. За 16 ноември е насрочен и протестен митинг пред сградата на Министерския съвет.   Ромското малцинство в България официално наброява 321 000 души (4,85 % от населението), но се смята, че неофициално ромите са поне два пъти повече. Според социологическите изследвания на Институт \"Отворено общество\" 92% от българите са чували думи, изразяващи омраза по адрес на ромите. Над две трети от анкетираните твърдят, че чуват такива думи често или много често. Една трета от хората пък не знаят, че проповядването или подбуждането към расова дискриминация е престъпление.", "date": "2017.11.02", "title": "\"Не искаме расисти в правителството. Махнете Валери!\""}
{"url": "http://www.classa.bg/%D1%81%D0%B2%D1%8F%D1%82/item/374649-%D0%B5%D0%B2%D1%80%D0%BE%D0%BF%D0%B0-%D0%B4%D0%B0-%D1%81%D0%B5-%D0%B2%D1%81%D0%BB%D1%83%D1%88%D0%B2%D0%B0-%D0%B2-%D1%81%D1%82%D1%80%D0%B0%D1%85%D0%BE%D0%B2%D0%B5%D1%82%D0%B5-%D0%BD%D0%B0-%D1%85%D0%BE%D1%80%D0%B0%D1%82%D0%B0", "text": "            Европа не е просто проект на елитите, за каквато я представят популистите. Но да я защитават без аргументи и само с морализаторски патос – това не върши никаква работа. Трябва внимателно да се вслушаме в аргументите на многобройните скептици, пише в обширно есе в „Ди Цайт\" Елизабет Ретер. Ето няколко пасажа от него.   Европа вече не е просто съюз, възникнал поради страха от война. Той не е нито обикновено отрицание на войната, нито само икономически проект, целящ да попречи на народите отново да се унищожават едни-други. Не е и някакво заклинание, измислено от елитите срещу злите духове, които уж редовно се поселват в главите на обикновените хора.     Популистите, които имат фин нюх за мрачните пластове от психиката на избирателите, дълго време използваха в своя изгода тази опростена и изкривена версия за възникването на Европейския Съюз. И непрекъснато повтаряха едно изречение, което от много повтаряне сякаш се превърна в истина: „Народът не ще Европа\". (Дори либералните сили, които в момента тъй или иначе се самообвиняват за всичко възможно, днес сами са повярвали, че са прекалили с антинационализма и са поставили хората пред прекалено голямо предизвикателство.) В момента само с няколко щриха можеш да опишеш Европа като идея на онези, които искат да опазят властта и богатството си и с ледени сърца твърдят, че в епохата на свободната търговия човек не може да си позволи никакво родолюбие. Та нали дори най-важният основател на ЕС Жан Моне беше не избран от хората политик, а предприемач и наследник на цяла търговска династия?   82030163И нима европейските граждани не гласуваха против Европа още в мига, в който някой посмя да ги попита за мнението им? На референдума във Франция през 2005 година мнозинството се обяви против европейската Конституция, същото се случи и в Холандия. Предвидените допитвания до народа в Полша, Великобритания и Дания на бърза ръка бяха отменени. В крайна сметка плановете, срещу които гласуваха хората, тихомълком бяха осъществени, тъй че човек с право би могъл да си каже, че волята на избирателя не чини много в Европа.     Но от миналата година насам тази воля се променя. Президентските избори в Австрия и Франция и парламентарните избори в Холандия бяха всъщност референдуми за Европа – и Европа победи. За пръв път от много време насам политиците получиха ясна електорална заръка да защитават Европа.   Но тази радост се помрачава от съзнанието, че за да се гради нашият континент, не е достатъчно само въодушевлението. Нужни са и сериозни аргументи, а не баналното твърдение, че правото тъй или иначе е на наша страна. Точно това правеха привържениците на Европа и техните функционери много дълго време: те си служеха с един морализаторски език, който на скептиците действаше като истинска провокация. Или ще правим „повече Европа\" или всички ще бъдем обречени да живеем в мрака на националните си държавици! Казано още по-кратко: който е срещу Европа, той е националист.   За десните популисти това е вярно. Те подриват устоите на Европа, защото я смятат за антинационалистическа и пацифистка. Но съществуват и други хора – хора, които имат сериозни причини да бъдат недоверчиви. Такива, например, са многобройните граждани, за които предимствата на обединена Европа не са видими с просто око – може би, защото не им се налага толкова много да пътуват през границите, тъй че не смятат свободата на придвижването и отпадането на роуминга за своя най-важна грижа. Или пък другите, които не разбират как Европа може да бъде толкова самодоволна, когато на нейна територия все още се подвизават данъчни оазиси.   Да не забравяме накрая и онези хора, които просто не желаят непрекъснат прогрес. Те не желаят все повече Европа, те не желаят и все повече солидарност. Лесно е да игнорираме техните аргументи, понеже не са рационални.   Но в страховете им трябва да се вслушваме, може да се каже в обобщение на есето от Елизабет Ретер.", "date": "2017.11.02", "title": "Европа да се вслушва в страховете на хората"}
{"url": "http://www.classa.bg/%D1%81%D0%B2%D1%8F%D1%82/item/374650-%D0%BA%D0%BE%D0%B3%D0%B0%D1%82%D0%BE-%D1%81%D1%82%D0%B0%D1%82%D0%B8%D1%81%D1%82%D0%B8%D0%BA%D0%B8%D1%82%D0%B5-%D0%B1%D1%8F%D1%85%D0%B0-%D0%B1%D0%BB%D1%8F%D1%81%D0%BA%D0%B0%D0%B2%D0%B8,-%D0%B0-%D0%BA%D0%BE%D0%BC%D1%83%D0%BD%D0%B0%D0%BB%D0%BA%D0%B8%D1%82%D0%B5-%D0%B2%D1%80%D0%B5%D0%BC%D0%B5%D0%BD%D0%BD%D0%B8", "text": "              „Съветското столетие\" – така е озаглавена новата книга на известния германски историк Карл Шльогел, виден специалист по Източна Европа. По повод 100-годишнината от Октомврийската революция Шльогел прави напречен разрез на цялото съветско общество и отделя внимание както на „голямата картина\", така и на всекидневните ѝ детайли. В една обширна рецензия, публикувана в \"Ди Цайт\" Михаел Туман пише, че тъкмо това прави книгата уникална. Ето няколко пасажа от тази рецензия.   „За „комуналките\" например Шльогел констатира, че са „самата сърцевина на съветския живот\" и в същото време едно - „дългосрочно извънредно положение\". Съседите често не знаят почти нищо за произхода, живота и работата на другите. Затова пък научават всичко за издаваните шумове: в тоалетната, в кухнята, в леглото. Съквартирантите в комуналката водят непрестанни войни за общите сметки, за времето, прекарано в тоалетната, за зарязана в кухнята тенджера. В същата тази кухня те готвят и изваряват прането си, в коридора простират изпраното и складират велосипеди, куфари и столове. (...)     Шльогел има набито око за онези уж дреболии, които особено много обременяват хората във всекидневието им. На съветската тоалетна, например, той посвещава цяла глава. На времето Ленин беше обещал на съветските хора златни тоалетни чинии, но на тях всъщност щяха им да бъдат достатъчни и порцеланови – стига да са чисти. Тъкмо тоалетната превръща извънредното положение в комуналката в перманентна криза, както пише Шльогел. Вярно, че в много от тези тоалетни висят указания за „усвояването на елементарните санитарни ритуали\", но това не помага особено. Шльогел го обяснява с безразличието на хората към помещенията за общо ползване, но също така и с антибуржоазния патос на революцията. Както е известно, по време на революцията червеноармейците първо разрушават тоалетните. Тъкмо там се развихря онази опустошителност, която започва в главите на хората, както отбелязва още писателят Михаил Булгаков. И едва след разпадането на Съветския Съюз, някъде чак през 1990-те години, чистата и добре поддържана тоалетна се превръща в нова норма, пише Шльогел и иронично добавя: „Като гримаса на капитализма\". (...)   Съсипването на природата и на хората от гигантската съветска машина е друг акцент в рецензията за книгата на Карл Шльогел. Авторът Михаел Туман между другото пише:   „Монументалният индустриален град Магнитогорск, който Сталин издигна насред степта, всекидневно бълва тонове от сажди и отровни газове върху обитателите си. В сянката на гигантския металургичен комбинат жените раждат деца с вродени дефекти, които по-сетне през целия си живот пият замърсена вода и дишат отровен въздух. Но статистиката е чудесна. И хората се гордеят: Магнитогорск се превръща в бляскав символ на възхода на Съветския Съюз като световна индустриална сила, победила Германия и мереща сили със САЩ. Разбира се, това си има цена.     „Природа си имаме достатъчно\" – така Шльогел обобщава масово разпространената нагласа. Така, както съветските хора изхвърлят боклука от дачите си просто в гората, тяхната държава превръща Аралско море в солена пустиня и замърсява цели региони в Сибир с петролни езера и ядрени отпадъци – това и до днес са „зони на смъртта\", където не стъпва човешки крак. „Навсякъде из страната са пръснати отломките от онази гигантска машина\", пише Шльогел.   Част от тази машина са престъпленията. Репресиите могат да застигнат всекиго. Карл Шльогел описва бруталната динамика на разширяващия се терор. Често пъти палачите стават жертва на следващото поколение палачи. Мрачната империя на лагерите се разпростира по цялата територия на Съветския Съюз. А начини да унищожаваш човешки същества тогава има предостатъчно: с оръжие, чрез глад, чрез измръзване или безсъние, в рамките на убийствени походи – и най-вече с работа. При изграждането на Беломорканал десетки хиляди измират от изтощение, защото са подложени на убийствени трудови норми, докато в същото време – за мотивация или пък като подигравка – на строителната площадка са докарани духови оркестри, които свирят маршове или направо цели опери.\"", "date": "2017.11.02", "title": "Когато статистиките бяха бляскави, а комуналките - \"временни\""}
{"url": "http://www.classa.bg/%D1%81%D0%B2%D1%8F%D1%82/item/374651-%D0%B2%D0%BD%D0%B8%D0%BC%D0%B0%D0%BD%D0%B8%D0%B5-%D0%BF%D0%BE%D1%85%D0%BE%D1%82%D0%BB%D0%B8%D0%B2%D0%B8-%D0%BF%D0%BE%D0%BB%D0%B8%D1%82%D0%B8%D1%86%D0%B8", "text": "            Първият член на кабинета вече си призна. Министърът на отбраната Майкъл Фалън положил ръка върху коляното на една журналистка, която, според собствените ѝ думи, спокойно и учтиво му обяснила, че ако това се повтори, ще го цапне през лицето. \"Той си махна ръката и с това нещата приключиха\", разказа журналистката. Вчера Джулиа Хартли-Брюър разказа за този случай отпреди 15 години, който можеше и да потъне някъде в скандалните хроники. Но след вълната от възмущение, заляла света след разкритията около американския филмов продуцент Харви Уейнстейн, правителството на Тереза Мей е принудено да реагира. Медиите освен това съобщават, че в правителствената централа циркулира списък с 40 имена на политици от управляващата Консервативна партия, които са обвинени в неуместно поведение и дори в сексуален тормоз. Твърди се, че сред тях има поне петима членове на правителството. Мнозина наблюдатели в Лондон обаче се питат дали шумът около Фалън и списъка не е просто опит да се отклони вниманието от други, много по-тежки проблеми на правителството в момента. Тереза Мей, която се представи зле на парламентарните избори и не може да излезе от задънената улица на преговорите за Брекзита, непрекъснато се намира под силен натиск. По повод назряващия секс-скандал сега тя видимо се активизира и предложи дори нов каталог от правила за поведение, защото досегашните процедури били „беззъби\", а депутатите нямали задължението да помагат за юридическото изясняване на обвинения за сексуален тормоз. „Според мен тази ситуация не може повече да се толерира. Просто не е честно по отношение на сътрудниците, много от които са съвсем млади и това е първата им работа след завършването на университета\", пише Тереза Мей в писмо до председателя на парламента. Мей подчертава, че тя и нейната партия били твърдо решени да защитават сътрудниците на парламентаристите. „За тази цел трябва да създадем процедура за подаване на оплаквания, валидна за целия парламент и задължителна за всички депутати\", пише още британската министър-председателка.   ЕП в Страсбург: евродепутатката Тери Рейнтке с хаштага #MeToo в ръце протестира срещу сексуалния тормоз и сексуалните посегателства Андреа Лийдсъм, министър по парламентарните дела, също подхвана темата в Долната камара на парламента. Според нея депутатите трябва да изготвят и въведат новите правила в близките няколко дни. А министри, които упражняват сексуален тормоз над свои сътруднички и сътрудници, начаса трябва да бъдат освобождавани. Пределно ясна позиция, която обаче редица критици на правителството вече наричат „лов на вещици\". Още преди повече от седмица правителствената ръководителка нареди да бъдат проучени обвиненията срещу изпълняващия длъжността министър на търговията Марк Гарниър. Негова сътрудничка разказа пред пресата, че през 2010 година Гарниър я изпратил да купи два вибратора от един секс-шоп в Лондон. Единият бил предназначен за съпругата му, а другият – за негова сътрудничка. Освен това в присъствието на още хора той нарекъл сътрудничката си „захарна цица\". Засега не е ясно какви ще бъдат последиците за 53-годишния консерватор и баща на три деца. Но изнесените детайли хвърлят светлина върху отчасти обичайното общуване по коридорите на властта в Лондон.", "date": "2017.11.02", "title": "Внимание: похотливи политици"}
{"url": "http://www.classa.bg/%D1%81%D0%B2%D1%8F%D1%82/item/374652-%D0%BA%D1%8A%D0%B4%D0%B5-%D0%B5-%D0%BA%D0%B0%D1%80%D0%BB%D0%B5%D1%81-%D0%BF%D1%83%D1%87%D0%B4%D0%B5%D0%BC%D0%BE%D0%BD", "text": "              Карлес Пучдемон и негови съратници в понеделник неочаквано се появиха в Брюксел, а във вторник суспендираният каталунски президент даде и пресконференция в белгийската столица. „Дойдохме в Брюксел, за обясним каталунския проблем в самото институционално сърце на Европа (...) да покажем на света тежкия демократичен дефицит, който съществува в испанската държава\", каза 54-годишният политик. Пучдемон обясни, че е искал да избегне възможната конфронтация, до която е можело да се стигне при оставането му в Каталуния.   През изминалата нощ играта на криеница продължи. Медиите първо съобщиха, че Пучдемон се качил на самолета за Барселона. После обаче на летището в каталунската столица кацнаха само двама от неговите съратници-сепаратисти, които отнесоха доста и шумни ругатни от страна на привържениците на единна Испания. Оказа се, че Пучдемон е останал в Брюксел. Той самият вече заяви, че ще се върне в Испания единствено ако получи определени гаранции, но не уточни какви по-конкретно.   Върховният съд в Мадрид е призовал Пучдемон за утре в рамките на проверката на обвиненията срещу него. През следващите два дни – четвъртък и петък – съдът иска да изслуша общо 14 членове на суспендираното каталунско правителство. Ако Пучдемон и останалите призовани не се явят, срещу тях могат да бъдат издадени заповеди за арест, които и белгийските власти ще бъдат длъжни да приложат.   Както знаете, след като парламентът в Барселона обяви независимостта на Каталуния, миналия петък испанското централно правителство суспендира каталунския кабинет, пое властта в провинцията и насрочи нови избори. Пучдемон, който първоначално не искаше и да чуе за нови избори, сега прие посочената от правителството дата 21 декември. „Призовавам народа на Каталуния да се подготви за един дълъг поход. Демокрацията ще бъде в основата на нашата победа\", каза той.   Допитванията представят противоречива картина на настроенията и нагласите на каталунците в настоящия момент от кризата около тяхната независимост. Каталунското правителство цитира проучване, според което вече 49 на сто от хората са за отделяне от Испания (а през юни били само 41%), според други допитвания обаче сепаратистите галопиращо губят подкрепа. Вестник „Ел Мундо\" публикува резултатите от проучване, според което за независимост се обявяват едва 34 на сто от каталунците. А според друг авторитетен испански вестник, „Ел Паис\", този процент е дори 29 на сто.", "date": "2017.11.02", "title": "Къде е Карлес Пучдемон?"}
{"url": "http://www.classa.bg/%D1%81%D0%B2%D1%8F%D1%82/item/374653-%D0%BD%D0%BE%D0%B2%D0%B0-%D1%81%D1%82%D1%80%D0%B5%D0%BB%D0%B1%D0%B0-%D0%BF%D1%80%D0%BE%D0%B5%D1%85%D1%82%D1%8F-%D0%B2-%D0%BC%D0%B0%D0%BD%D1%85%D0%B0%D1%82%D1%8A%D0%BD", "text": "Бременна жена е била простреляна в стомаха, докато паркирала колелото си в Манхатън в Ню Йорк, съобщава “Дейли мейл”, цитиран от БЛИЦ. Инцидентът е станал около 7:50 часа местно време, като съобщението е за двама простреляни. Предполага се, че нейният нападател след това се е застрелял. Според свидетели са се чули 3 или 4 изстрела. Все още няма информация какво точно се случва и какви са мотивите за стрелбата. Припомняме, че вчера в Ню Йорк бе извършен терористичен акт. 29-годишен узбекистанец се вряза с пикап във велоалея и след това излезе от превозното средство с фалшиви оръжия. При атаката загинаха 8 души, а 11 бяха ранени.", "date": "2017.11.02", "title": "Нова стрелба проехтя в Манхатън"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374645-%D1%83%D1%87%D0%B8%D1%82%D0%B5%D0%BB%D0%BA%D0%B0-%D1%81%D0%B5-%D1%81%D1%8A%D0%B1%D0%BB%D0%B5%D1%87%D0%B5-%D0%B4%D0%B8%D0%B1%D0%B8%D0%B4%D1%8E%D1%81-%D0%B2-%D0%BD%D0%BE%D1%89%D0%B5%D0%BD-%D0%BA%D0%BB%D1%83%D0%B1", "text": "В град Троицк в Челябинска област студентка в педагодически колеж се съблече чисто гола заради един смартфон. Видео от случката е публикувано в мрежата, съобщават местни медии. На кадрите се вижда как момичето си сваля бельото под възторжените възгласи на публиката. Студентката видимо се вълнува, тогава на помощ ѝ се притичва водещият, който прегръща голата победителка в конкурса.    По данни на местните медии, първоначално на младата учителка от Челябинска област е бил обещан iPhone 7, но в крайна сметка тя получила евтин смартфон. Съобщава се още, че след появата на скандалното видео в мрежата бъдещият педагог е бил изключен от учебното заведение.", "date": "2017.11.02", "title": "Учителка се съблече дибидюс в нощен клуб"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374646-%D0%B1%D0%B0%D1%80%D0%BC%D0%B0%D0%BD-%D1%81-%D1%88%D0%BE%D0%BA%D0%B8%D1%80%D0%B0%D1%89%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%BA%D0%B5%D0%B2%D0%B8%D0%BD-%D1%81%D0%BF%D0%B5%D0%B9%D1%81%D0%B8-%D1%81%D0%B8-%D0%B3%D0%BE", "text": "Английски барман обвини Кевин Спейси, че го преследвал на работното му място през 2010 г., пише Метро. Това било по времето, когато Спейси бил артистичен директор на лондонския театър Old Vic. Даниел Бийл твърди, че когато сервирал на Спейси питието в Goodwood Park Hotel, той докосвал ръката му \"по извратен начин\" и след това го поканил да пушат трева в хотелската му стая. Актьорът се пробвал и още веднъж, докато той бил в почивка и седял отвън пушейки. Даниел раказва: \"Докато да имам времето да направя каквото и да е, той си го извади.      Аз казах: \"Какво, мамка му, правиш?\" Той отговори: \"Голям е, нали?\" Наведе се над мен и се опита да ми накара да го хвана. Аз влязох вътре.\" Даниел продължава с това, че Спейси го последвал и \"настоял\" да си разменят часовниците, неговият струвал 5000 паунда. На следващия ден барманът продал часовника за 3200 паунда, тъй като се чувствал гадно да го носи. Седмици по-късно Даниел получил обаждане от някого, който се представил като Спейси, питайки: \"Какво става? Аз съм в Лондон за няколко дни. Искаш ли да правим нещо?\" Барманът казва, че затворил. Спейси се появи на челните заглавия, след като актьорът Антъни Рап го обвини в сексуално насилие, когато бил на 14 години. Звездата написа в Туитър, че е \"ужасен\" от историята на Рап и, че му дължи \"искрено извинение\" за това, което според него било \"напълно недопустимо пиянско поведение\".", "date": "2017.11.02", "title": "Барман с шокиращи разкрития: Кевин Спейси си го ......"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374644-%D0%BD%D0%BE%D0%B2-%D1%81%D0%B5%D0%BA%D1%81%D1%83%D0%B0%D0%BB%D0%B5%D0%BD-%D1%85%D0%B8%D1%89%D0%BD%D0%B8%D0%BA-%D1%80%D0%B0%D0%B7%D0%BA%D1%80%D0%B8%D1%82-%D0%B2-%D1%85%D0%BE%D0%BB%D0%B8%D0%B2%D1%83%D0%B4", "text": "Актрисите Наташа Хенстридж и Оливия Мън, а също още четири жени, обвиниха 48-годишния холивудския режисьор Брет Ратнър, че е извършил сексуално насилие и посегателства над тях, съобщи Los Angeles Times. Сред тези четири жени са и актрисите Джейми Рей Нюман и Катрин Таун. Обвиненият отхвърли твърденията чрез своя адвокат. Потърпевшите твърдят, че деянията ставали както в частни жилища, така и на снимачни площадки.      Наташа Хенстридж твърди, че в началото на 90-те години, когато тя била 19-годишна моделка, Ратнър, който бил над 20-годишен, я принудил да му прави орален секс в дома си в Ню Йорк. „Той с физическа сила ме накара да правя това. Отначало се съпротивлявах, но после се предадох. И това се случи\", разказа тя.          Тя добави, че разкритията на други жени за сексуалните посегателства на Харви Уейнстейн и Джеймс Тобак са я окуражили да разкрие деянията и на Брет Ратнър.      На свой ред Оливия Мън заяви, че Ратнър онанирал пред нея, когато тя била напираща актриса при снимането на филма „След залеза\". Тя описала случая в своя книга, но не посочила кой е режисьорът. Сега тя каза, че е дошло времето да говори. „Взех съзнателно решение да не работя повече с Брет Ратнър\", каза още тя пред вестника. По-рано Мън бе споделила, че режисьорът е бил нетактичен с нея и я използвал. Ето какво й отговорил Ратнър: „Тя купонясваше на снимките на „След залеза\" и аз преспах няколко пъти с нея. И я забравих. След това тя дойде при мен да се пробва за телевизионен сериал, а аз не си я спомних. Тя иззлобя и започна да съчинява истории как съм ял скариди, която тя ми била носила, и съм онанирал в своя фургон.      Другите актриси разказали, че режисьорът им предлагал бартер – хубави роли срещу сексуални услуги. В интервю за вестника адвокатът на режисьора Мартин Сингър отхвърли обвиненията от негово име: „Вече 20 години представлявам интересите на мистър Ратнър. Нито една жена не е предявила обвинения срещу него за сексуални посегателства. Освен това, нито една жена никога не е искала и не е получавала никакви финансови сметки от моя клиент\".        В защита на Ратнър скочиха и бивши негови помощнички: пет бивши асистентки заявиха, че той никога не си е позволявал недостойно поведение.  ", "date": "2017.11.02", "title": "Нов \"сексуален хищник\" разкрит в Холивуд!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374642-%D0%BC%D0%BB%D0%B0%D0%B4%D0%BE%D0%BA%D1%8A%D1%82,-%D0%BE%D1%82-%D0%BA%D0%BE%D0%B3%D0%BE%D1%82%D0%BE-%D0%BC%D0%B0%D1%80%D0%B8%D1%8F-%D0%B8%D0%BB%D0%B8%D0%B5%D0%B2%D0%B0-%D1%87%D0%B0%D0%BA%D0%B0-%D0%B1%D0%B5%D0%B1%D0%B5", "text": "Баща на първото дете на певицата Мария Илиева е 26-годишният Георги Михайлов. Младокът е строителен предприемач и има бизнес в Белгия, където е съдружник с местен бизнесмен, пише в. „Галерия\". Според мълвата двамата се запознали в Брюксел. Връзката им датира от края на февруари, а бебето се предполага, че е заченато по време на романтичния им воаяж през пролетта.     След ваканцията им в Италия Мария се отдръпна от медиите и с Жоро спряха да демонстрират връзката си. Въпреки че е на на 26, а Мария на 40, младежът не се притеснявал, че двамата ще имат дете.    По-стресирано от ситуацията било неговото семейство, тъй като майката на Георги е само 7 години по-голяма от певицата. За Илиева това ще е първото дете. Реално Георги е първият мъж, с когото Мария демонстрира близките си отношения,    Поне засега сватба няма да има, защото и двамата не вярвали в брака. Бебето, което ще бъде момче, се очаква да се роди след два месеца. Мария Илиева ражда от младок, свекървата на певицата само 7 години по-млада от нея", "date": "2017.11.02", "title": "Младокът, от когото Мария Илиева чака бебе!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374643-%D0%BD%D0%BE%D0%B2-%D1%81%D0%B5%D0%BA%D1%81%D1%83%D0%B0%D0%BB%D0%B5%D0%BD-%D1%85%D0%B8%D1%89%D0%BD%D0%B8%D0%BA-%D1%80%D0%B0%D0%B7%D0%BA%D1%80%D0%B8%D1%82-%D0%B2-%D1%85%D0%BE%D0%BB%D0%B8%D0%B2%D1%83%D0%B4", "text": "Актрисите Наташа Хенстридж и Оливия Мън, а също още четири жени, обвиниха 48-годишния холивудския режисьор Брет Ратнър, че е извършил сексуално насилие и посегателства над тях, съобщи Los Angeles Times. Сред тези четири жени са и актрисите Джейми Рей Нюман и Катрин Таун. Обвиненият отхвърли твърденията чрез своя адвокат. Потърпевшите твърдят, че деянията ставали както в частни жилища, така и на снимачни площадки.  Наташа Хенстридж твърди, че в началото на 90-те години, когато тя била 19-годишна моделка, Ратнър, който бил над 20-годишен, я принудил да му прави орален секс в дома си в Ню Йорк. „Той с физическа сила ме накара да правя това. Отначало се съпротивлявах, но после се предадох. И това се случи\", разказа тя.  Тя добави, че разкритията на други жени за сексуалните посегателства на Харви Уейнстейн и Джеймс Тобак са я окуражили да разкрие деянията и на Брет Ратнър.    На свой ред Оливия Мън заяви, че Ратнър онанирал пред нея, когато тя била напираща актриса при снимането на филма „След залеза\". Тя описала случая в своя книга, но не посочила кой е режисьорът. Сега тя каза, че е дошло времето да говори. „Взех съзнателно решение да не работя повече с Брет Ратнър\", каза още тя пред вестника. По-рано Мън бе споделила, че режисьорът е бил нетактичен с нея и я използвал. Ето какво й отговорил Ратнър: „Тя купонясваше на снимките на „След залеза\" и аз преспах няколко пъти с нея. И я забравих. След това тя дойде при мен да се пробва за телевизионен сериал, а аз не си я спомних. Тя иззлобя и започна да съчинява истории как съм ял скариди, която тя ми била носила, и съм онанирал в своя фургон.  Другите актриси разказали, че режисьорът им предлагал бартер – хубави роли срещу сексуални услуги. В интервю за вестника адвокатът на режисьора Мартин Сингър отхвърли обвиненията от негово име: „Вече 20 години представлявам интересите на мистър Ратнър. Нито една жена не е предявила обвинения срещу него за сексуални посегателства. Освен това, нито една жена никога не е искала и не е получавала никакви финансови сметки от моя клиент\".        В защита на Ратнър скочиха и бивши негови помощнички: пет бивши асистентки заявиха, че той никога не си е позволявал недостойно поведение.  ", "date": "2017.11.02", "title": "Нов \"сексуален хищник\" разкрит в Холивуд!"}
