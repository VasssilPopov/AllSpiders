{"url": "http://www.classa.bg/%D1%81%D0%B2%D1%8F%D1%82/item/403220-%D1%81%D0%B0%D1%89-%D0%BF%D1%80%D0%BE%D0%B4%D0%B0%D0%B2%D0%B0%D1%82-%D0%BD%D0%B0%D0%B9-%D0%BC%D0%BD%D0%BE%D0%B3%D0%BE-%D0%BE%D1%80%D1%8A%D0%B6%D0%B8%D0%B5-%D0%B2-%D1%81%D0%B2%D0%B5%D1%82%D0%B0", "text": "    Обемът на продажбите на оръжия и военни услуги на 100-те най-големи компании във военно-промишления сектор в света е нараснал с 4,6% през 2018 година като е достигнал 420 млрд. долара. Това отчита новият годишен доклад на Стокхолмския международен институт за изследване на проблемте на мира ( ). В един по-голям мащаб, от 2002 до 2018 година обемът на търговия с оръжие се е увеличил с 47%. 80 компании от Топ 100 са базирани в САЩ, Европа и Русия. От останалите 20, 6  са базирани в Япония, 3 в Израел, 3 в Индия и 3 в Южна Корея, 2 в Турция и по 1 в Австралия, Канада и Сингапур. Най-голям дял на глобалния пазар на оръжие държат САЩ - 59%, а първите 5 места в съставения от организацията Топ 100 на най-големите търговци на оръжия се държат от американски компании, начело с Lockheed Martin с общ обем на продажбите от порядъка на 148 млрд. долара (35% от общия обем продажби). Ключово събитие във военната промишленост на САЩ през 2018 е растящата тенденция към консолидация в сектора. Така например, две от пет от водещите американски компании  –Northrop Grumman и General Dynamics, направиха сделки за придобивания за милиарди. Американските компании се готвят за нова програма за модернизация на въоръжението, която бе обявена още през 2017 година от президента Тръмп. Големите американски компании се стремят към окрупняване, за да имат възможност да произвеждат системи за въоръжение от ново поколение и да разполагат с повече възможности за сключване на нови договори с првителството на САЩ. Съвкупният обем продажби на 27 европейски компании, влизащи в рейтинга Топ 100 на SIPRI леко нараства през 2018 и съставлява $102млрд. Продажбите на оръжия на компаниите, базирани във Великобритания са отбелязали спад с 4.8%, до $35.1 млрд., и въпреки това, остават най-високи в Европа- 8,4% от общия обем. Втори в Европа е френският военно-отбранителен сектор, със съвкупен обем продажби на оръжия от $23.2 млрд. Франция отбелязва ръст, обусловен  главно от 30-процентното увеличение на продажбите на производителя на бойни самолети Dassault Aviation и държи 5,5% от общия обем продажби. Четири немски компании също са в рейтинга, като при техния съвкупен обем се забелязва спад от 3,8% в продажбите за миналата година. Десет руски компании пък държат 8,6% от общия обем продажби, което се равнява на 36,2 млрд. долара. Сравнено с 2017г. руските оръжейни производители и търговци губят 1,1% от пазарния си дял, което авторите на доклада обясняват с увеличаването на продажбите от страна на американски и европейски компании. Значителен ръст се отчита отчита при турските оръжейни компании, което експертите обясняват със стремежа на Турция да модернизира отбранителната си промишленост. В доклада няма данни за една от най-големите икономики в света към момента - китайската.  ", "date": "2019.12.10", "title": "САЩ продават най-много оръжие в света"}
{"url": "http://www.classa.bg/%D1%81%D0%B2%D1%8F%D1%82/item/403221-%D0%BF%D1%83%D1%82%D0%B8%D0%BD-%D0%B8-%D0%B7%D0%B5%D0%BB%D0%B5%D0%BD%D1%81%D0%BA%D0%B8-%D0%BC%D0%B8%D1%80-%D0%B2-%D0%B4%D0%BE%D0%BD%D0%B1%D0%B0%D1%81-%D0%B8-%D1%88%D0%B0%D0%BD%D1%81-%D0%B7%D0%B0-%D0%BD%D0%BE%D0%B2-%D0%B3%D0%B0%D0%B7%D0%BE%D0%B2-%D0%B4%D0%BE%D0%B3%D0%BE%D0%B2%D0%BE%D1%80", "text": "  Путин и Зеленски са се договорили за \"пълно и цялостно въвеждане на примирие\" в Източна Украйна до края на годината, се казва в комюнике от срещата, цитирано от ДПА. На срещата е било договорено още, че трябва да бъдат отворени нови контролно-пропускателни пунктове между териториите, контролирани от украинското правителство и от сепаратистите, се казва още в комюникето. Президентът на Украйна Володимир Зеленски каза още, че Киев и Москва могат да постигнат споразумение за нов договор за транзит на природен газ преди края на годината. Той уточни, че вариантът за едногодишен договор вече не стои и че е поискал да бъде сключен 10-годишен договор. \"Мисля, че ще успеем да постигнем някакво междинно решение\", каза украинският президент. Русия и Украйна преговарят за сключването на нова транзитна спогодба, която да замени 10-годишното споразумение, което изтича в края на тази година. Миналата седмица Москва заяви, че транзитните такси, предложени от Киев, са твърде високи. Във френската столица в понеделник вечер се проведе среща на върха в \"нормандски формат\" с участието на президентите на Русия, Украйна и Франция и канцлера на Германия, посветена на пътищата за уреждане на кризата в Източна Украйна. На четиристранната среща преговарящите са се договорили да работят за размяна на всички военнопленници до края на 2019 г. Пред ТАСС прессекретарят на руския президент Дмитрий Песков каза, че следващата среща в \"нормандски формат\" ще бъде след четири месеца в Берлин. Освен четиристранната среща президентите на Русия и Украйна Зеленски и Путин имаха в Париж и среща на четири очи, която по информация на Елисейския дворец е продължила 5-10 минути, предаде ТАСС. След срещата прессекретарят на украинския президент Юлия Мендел каза, че на този етап не се предвижда да бъде обсъждан въпросът за Крим.    ", "date": "2019.12.10", "title": "Путин и Зеленски: Мир в Донбас и шанс за нов газов договор"}
{"url": "http://www.classa.bg/%D1%81%D0%B2%D1%8F%D1%82/item/403222-60-%D1%87%D0%B0%D1%81%D0%B0-%D0%BF%D1%80%D0%B5%D0%B4%D0%B8-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F", "text": "Избирателите се умориха да слушат едни и същи мантри, изтъкват анализаторите Лидерите на британските политически партии и техният антураж се опитват максимално да използат оставащите около 60 часа до извънредните общи избори на 12 декември, в четвъртък, съобщи БНР. Те кръстосват неуморно страната в опит да привлекат на тяхна страна все още многото британци, които още не са решили за кого да гласуват или пък просто нямат намерение да отидат до избирателните урни.  От многобройните проучвания, колкото и да има някакво разминаване в тях, става ясно, че консерваторите на премиера Борис Джонсън би трябвало да спечелят най-много места в Камарата на общините, така че най-големият въпрос си остава ще получат ли мнозинство да съставят сами правителство.  Днес Арлийн Фостър, лидер на северноирландската Демократична юнионистка партия, която помогна на предишните избори на Тереза Мей да получи работно мнозинство заяви, че на Борис Джонсън не може да се вярва.  Когато Борис Джонсън се кандидатира за лидер на Консервативната паритя, той получи ентусиазираната подкрепа на североирландските юнионисти. Това обаче се промени рязко, след като стана известен неговият план за ново споразумение за излизане от ЕС, в което фигурира митническа граница в Ирландско море – нещо, което той самият настояваше, че никога няма да се случи при едно правителство на консерваторите.  Въпреки че юнионистите на практика се почувстваха предадени, те далеч не искат лидерът на лейбъристите Джеръми Корбин да спечели изборите и по време на предизборната кампания много внимават да не критикуват Борис Джонсън в личен план.  Тази сутрин обаче лидерът на Демократичната юнионистка партия Арлийн Фостър явно не издържа и даде израз на чувствата си. В интервю за Би Би Си Фостър заяви пряко, че е трудно да се вярва на премиера. На въпрос може ли в бъдеще да приема думите на Борис Джонсън за чиста монета, Арлийн Фостър отговори в подобен дух с поговорка:  \"Със сигурност ние ще се взираме в детайлите как този Брекзит ще изглежда. Ето защо до четвъртък ние ще продължим консултациите с търговските и данъчните власти, за да сме сигурни, че казаното отговаря на истината\".  Фостър обаче отбеляза, че въпреки твърденията на Джонсън, че няма да има митнически проверки от данъчните служби, са били пределно ясни, планът за Брекзит предвижда стоките в Северна Ирландия, идващи от Великобритания, да бъдат проверявани.  Между другото - идеята на Борис Джонсън за точкова система по австралийски образец в новите закони за имиграцията и най-вече думите му, че много хора, които идват от ЕС, си мислят, че Великобритания е част от тяхната страна и липсва всякакъв контрол, разгневи мозина и социалните мрежи прегряха от коментари.  Ето какво написа журналистката Аш Саркат, политически коментатор от NovaraMedia: „Тази страна принадлежи на хората, независимо дали са родени тук или не. Аз имам много по-общо с полските ми съседи, отколкото с милионерите в правителството“.  А иначе, след пърноначалня ентусиазъм, когато бяха обявени изборите и хората се втурната да се регистрират, сега като че ли те се умориха да слушат едни и същи мантри толкова дълго време и се наблюдава нещо като апатия, която може наистина да накара мнозина и да не гласуват.   \r\n  ", "date": "2019.12.10", "title": "60 часа преди изборите във Великобритания"}
{"url": "http://www.classa.bg/%D1%81%D0%B2%D1%8F%D1%82/item/403223-%D1%80%D1%83%D1%81%D0%B8%D1%8F-%D0%B5-%D0%B0%D1%83%D1%82-%D0%BE%D1%82-%D0%B3%D0%BE%D0%BB%D0%B5%D0%BC%D0%B8%D1%8F-%D1%81%D0%BF%D0%BE%D1%80%D1%82-%D0%B7%D0%B0-%D1%87%D0%B5%D1%82%D0%B8%D1%80%D0%B8-%D0%B3%D0%BE%D0%B4%D0%B8%D0%BD%D0%B8", "text": "Най-мрачните прогнози за Русия се сбъднаха и страната е аут от големия спорт за четири години. Руснаците получиха пълна забрана да участват в международни състезания, като в това число влизат олимпийските игри в Токио 2020 и Пекин 2022. Освен това страната е лишена от възможността да приема световни първенства.   Решението е на изпълнителния комитет на Световната антидопингова агенция (WADA) и е взето единодушно на заседание в Лозана. То е свързано с последните заключения около разрасналия се допинг скандал, започнал през 2015 г. Тогава WADA откри мащабна схема за допинг, подкрепяна от държавата. Впоследствие Русия беше извадена от олимпийските игри в Рио де Жанейро 2016. Преди година WADA възстанови правата на Руската антидопингова агенция (РУСАДА), за което понесе много критики. Тогава страната изпълни условията, едно от най-важните от които беше да предостави данните от московската лаборатория. WADA отчете това като успех, но по-късно обяви, че получената информация вероятно е манипулирана. Русия няма да може да използва знамето, химна и да се изписва името й на олимпийски игри и други спортни събития. Спортистите, които докажат, че са чисти, могат да участват под неутрален флаг.", "date": "2019.12.10", "title": "Русия е аут от големия спорт за четири години!"}
{"url": "http://www.classa.bg/%D1%81%D0%B2%D1%8F%D1%82/item/403224-%D1%80%D0%B0%D1%81%D1%82%D0%B5%D0%BD%D0%B8%D1%8F%D1%82%D0%B0-%D0%BC%D0%BE%D0%B3%D0%B0%D1%82-%D0%B4%D0%B0-%D0%BA%D1%80%D0%B5%D1%89%D1%8F%D1%82-,-%D0%BA%D0%BE%D0%B3%D0%B0%D1%82%D0%BE-%D1%81%D0%B0-%D1%81%D1%82%D1%80%D0%B5%D1%81%D0%B8%D1%80%D0%B0%D0%BD%D0%B8", "text": "Въпреки че растенията винаги са били смятани за мълчаливи, учените от Университета в Тел Авив (Израел) отрекоха тази теория, регистрирайки за първи път излъчване на звуци във въздуха от домати и тютюневи растения в момент на стрес, като липса на вода или рязане на стъблото им. По време на експеримента Ицхак Хаит и неговите колеги поставиха на 10 сантиметра от растенията микрофони, които засекоха звуци в ултразвуковия диапазон от 20 до 100 килохерца. Те са неоткриваеми за човешкото ухо, но насекомите и някои бозайници могат да ги чуят от няколко метра и дори реагират по различни начини. В предишни проучвания изследователите поставяха устройства за запис директно вътре в стъблата на растението, за да запишат процеса, известен като \"кавитация\" - вибрации, причинени от образуването и експлозията на въздушни мехурчета вътре в тъканта, която пренася вода през растението, на което се приписва и произвеждането на звуци. Това позволи да бъдат чути звуци от вътрешността на растението, но сега е първият път, когато излъчваните звуци се измерват от разстояние. \"Тези открития могат да променят начина, по който мислим за растителното царство, което досега се считаше за мълчаливо\", пишат статия в bioRxiv, публикувана на 2 декември. Според записите, доматите, подложени на суша, са произвеждали средно 35 звука на час, а при рязане - 25. По същия начин, тютюневите растения издават 11 звука на час при липса на вода и 15 при отрязване на стъблото. Растения, които не изпитват никакъв стрес, издават по-малко от един звук на час. Освен това учените анализираха разликата между издаваните звуци, за да могат да установят каква е причината за стреса, основаващ се единствено на „писъците\" на всяко растение. Използвайки модел за машинно обучение, екипът подбирал различни характеристики, като интензивност и честота във всеки набор от звуци и е успял в повечето случаи правилно да идентифицира дали стресът е причинен от липса на напояване или от срязване. Растенията не са били изложени на болести, неблагоприятни температури или прекомерни нива на сол, поради което авторите не могат да твърдят дали всички стресирани растения излъчват звуци. Въпреки това учените твърдят, че проучването може да позволи на фермерите да използват подобна технология за откриване на стресирани култури поради липса на напояване в техните полета. Наред с останалите предоставени данни учените предполагат, че насекомите, могат да чуят звуците, излъчвани от стресирани растения, за да оценят състоянието им, преди да снасят яйца по листата им.", "date": "2019.12.10", "title": "Растенията могат да \"крещят\", когато са стресирани"}
{"url": "http://www.classa.bg/%D1%81%D0%B2%D1%8F%D1%82/item/403225-%D1%81%D0%BF%D0%B5%D1%87%D0%B5%D0%BB%D0%B8%D0%BB%D0%B8%D1%8F%D1%82-122-%D0%BC%D0%B8%D0%BB%D0%B8%D0%BE%D0%BD%D0%B0-%D0%BE%D1%82-%D0%BB%D0%BE%D1%82%D0%B0%D1%80%D0%B8%D1%8F%D1%82%D0%B0-%D1%81%D0%B5-%D0%B2%D1%80%D1%8A%D1%89%D0%B0-%D0%BD%D0%B0-%D1%80%D0%B0%D0%B1%D0%BE%D1%82%D0%B0-%D0%B7%D0%B0%D1%80%D0%B0%D0%B4%D0%B8-%D0%BA%D0%BB%D0%B8%D0%B5%D0%BD%D1%82%D0%B8%D1%82%D0%B5-%D1%81%D0%B8", "text": "Британският строител Стив Томсън, който на 19 ноември спечели европейската лотария Euromillions с награда от 105,1 милиона лири стерлинги (122,7 милиона евро), обяви, че ще се върне на работа още следващата седмица.   42-годишният мъж, баща на две деца, от град Селси, заяви пред в. „Мирър\", че възнамерява да се завърне на работа, за да не разочарова клиентите си преди Коледа. \"Все още имам работа за вършене преди Коледа. Ще спазя думата си и ще я довърша. Не закачам колана си с инструменти още, определено не\", каза Томсън.   Победителят си съпругата му Ленка разкриха, че възнамеряват да помогнат на много хора с получените пари, тъй като размерът на чека е \"твърде голям\" за тях. \"Не само семейството и приятелите, но и много хора ще се възползват от това. Всички ще имат добра Коледа\", обеща двойката. В момента съпругата на Томсън вече е напуснала работата си в местен магазин и разработва планове за преместване на семейството в по-голяма къща.", "date": "2019.12.10", "title": "Спечелилият 122 милиона от лотарията се връща на работа заради клиентите си"}
{"url": "http://www.classa.bg/%D1%81%D0%B2%D1%8F%D1%82/item/403226-%D0%BC%D0%BE%D1%81%D0%BA%D0%B2%D0%B0-%D1%89%D0%B5-%D0%BF%D1%80%D0%B5%D0%B2%D1%8A%D0%BE%D1%80%D1%8A%D0%B6%D0%B8-%D1%86%D0%B5%D0%BB%D0%B8%D1%8F-%D1%81%D0%B5%D0%B2%D0%B5%D1%80%D0%B5%D0%BD-%D1%84%D0%BB%D0%BE%D1%82-%D1%81%D1%8A%D1%81-%D1%81-400,-%D0%B7%D0%B0-%D0%B4%D0%B0-%D1%81%D1%8A%D0%B7%D0%B4%D0%B0%D0%B4%D0%B5-%D0%BF%D1%80%D0%BE%D1%82%D0%B8%D0%B2%D0%BE%D1%80%D0%B0%D0%BA%D0%B5%D1%82%D0%B5%D0%BD-%D0%BA%D1%83%D0%BF%D0%BE%D0%BB-%D0%BD%D0%B0%D0%B4-%D1%80%D1%83%D1%81%D0%BA%D0%B0-%D0%B0%D1%80%D0%BA%D1%82%D0%B8%D0%BA%D0%B0", "text": "В следващите няколко години противовъздушните сили на Северния флот на Русия ще бъдат оборудвани с най-съвременните системи за противовъздушна отбрана С-400, за да се създаде противоракетен купол, способен да предотврати всяко нахлуване на врага, съобщи руският флот. „Руските зенитно-ракетни сили и радиотехнически войски, разположени в Арктика, преминават през цялостен процес на превъоръжаване, който включва да им бъде доставена най-напредналата ракетна система за противоракетна отбрана на Русия,\" заяви вицеадмирал Александър Моисеев, командир на Руския Северен флот. „Всички руски военни части в региона трябва да бъдат оборудвани със С-400 през следващите години\", отбеляза той. Така ще се защити руската част на Арктика с това, което Моисеев нарече \"фактически противоракетен купол, ефективно непробиваем за всякакъв вид оръжие, включително вражески самолети, крилати и балистични ракети\".   Русия засилва военното си присъствие в Арктика през последните години, изгражда и ремонтира бази и летища, разполага най-новия си хардуер и провежда учения в отговор на засилената военна активност на западните държави в богатия на ресурси регион, който има стратегическо значение поради огромните си ресурси и географско положение. Делът на новите технологии и въоръжение, на руските войски в Арктика, в момента възлиза на около 60 процента, каза Моисеев.   През септември Русия разположи системите за противовъздушна отбрана С-400 на остров Южен на архипелага Новая Земля в Северна Русия, като допълнително разшири въздушното пространство под негов контрол.", "date": "2019.12.10", "title": "Москва ще превъоръжи целия Северен флот със С-400, за да създаде противоракетен купол над руска Арктика"}
{"url": "http://www.classa.bg/%D1%81%D0%B2%D1%8F%D1%82/item/403227-%D1%82%D1%80%D1%8A%D0%BC%D0%BF-%E2%80%9E%D0%BA%D0%B8%D0%BC-%D1%87%D0%B5%D0%BD-%D1%83%D0%BD-%D0%B8%D0%BC%D0%B0-%D0%B2%D1%81%D0%B8%D1%87%D0%BA%D0%BE-%D0%B7%D0%B0-%D0%B3%D1%83%D0%B1%D0%B5%D0%BD%D0%B5,-%D0%B0%D0%BA%D0%BE-%D1%80%D0%B0%D0%B7%D0%B2%D0%B0%D0%BB%D0%B8-%D0%BD%D0%B0%D1%88%D0%B0%D1%82%D0%B0-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%B0-%D0%B2%D1%80%D1%8A%D0%B7%D0%BA%D0%B0%E2%80%9C", "text": "Президентът Доналд Тръмп настоя, че САЩ ще се придържат към целта си да денуклеаризират Корейския полуостров, заявявайки, че Ким Чен Ун е „прекалено умен и има твърде много да губи\", за да постъпи другояче. „Ким Чен Ун е прекалено умен и има твърде много какво да губи, всъщност всичко, ако действа по враждебен начин\", туитира Тръмп в неделя. „Той подписа силно споразумение за денуклеаризация с мен в Сингапур и не би искал да развали специалните си отношения с президента на Съединените щати. \" „Специалните отношения\" между Тръмп и Ким удариха на камък, след като двамата лидери се срещнаха в Сингапур миналия юни и подписаха неясен ангажимент за денуклеарнизирана Северна Корея. Въпреки че Тръмп и Ким са се срещали два пъти след Сингапур, не е постигнат конкретен напредък към денуклеаризацията, а Пхенян наскоро засили тестовете си за ракети и обяви на Вашингтон краен срок , след който от масата за преговори ще отпадне темата за денуклеаризация. С предупреждението на Тръмп, че може да докара военните сили на САЩ в Северна Корея и с медиите на Север, които отчитат заплахата от война „във всеки момент\", посланикът на ООН в Пхенян заяви в събота, че „разговорите със САЩ вече не са необходими и денуклеаризацията вече е отпаднала от масата за преговори.\"", "date": "2019.12.10", "title": "Тръмп: „Ким Чен Ун има всичко за губене, ако развали нашата специална връзка“"}
{"url": "http://www.classa.bg/%D1%81%D0%B2%D1%8F%D1%82/item/403228-%D1%81%D1%80%D0%B5%D1%89%D0%B0%D1%82%D0%B0-%D0%BD%D0%B0-%D0%BD%D0%BE%D1%80%D0%BC%D0%B0%D0%BD%D0%B4%D1%81%D0%BA%D0%B0%D1%82%D0%B0-%D1%87%D0%B5%D1%82%D0%B2%D0%BE%D1%80%D0%BA%D0%B0-%D0%B7%D0%B0-%D0%B1%D1%8A%D0%B4%D0%B5%D1%89%D0%B5%D1%82%D0%BE-%D0%BD%D0%B0-%D1%83%D0%BA%D1%80%D0%B0%D0%B9%D0%BD%D0%B0-%D0%BA%D0%B0%D0%BA%D0%B2%D0%BE-%D0%B5-%D0%B7%D0%B0%D0%BB%D0%BE%D0%B6%D0%B5%D0%BD%D0%BE", "text": "Париж бе домакин на първата среща на върха на т. нар. Нормандска четворка от повече от три години. Срещата стана възможна благодарение на смяната на властта в Украйна и много активната позиция на Макрон. Какви са картите на заинтересованите страни?   Владимир Зеленски има най-голям интерес от всички. Давайки му победа на изборите, избирателите се надяваха на мир, примирие в Донбас и по-добри връзки с Русия. Няма съмнение, че лично Зеленски, както и най-близкият му кръг, споделят тези цели. Политическата сцена на Украйна обаче е изключително мътна. Провеждането на всяка политика изисква специални умения, които майсторски бяха показани от бившия президент на Украйна Леонид Кучма и до известна степен от Петро Порошенко. Зеленски няма такива. Нищо не показва, че Зеленски се учи от грешките, които прави и намира начини да избегне нови. Зеленски отчаяно търси успех в Париж. От една страна, той трябва да покаже на Путин и европейските си партньори, че е компетентен лидер, който държи на думата си. От друга страна, той трябва да убеди домашната си публика, че не е помръднал и инч по ключови въпроси, но е успял да постигне напредък в мирните преговори. Ако преговорите в Париж не дадат резултат или още по-лошо, ако още повече подкопаят ситуацията, Зеленски ще се върне у дома, само за да се изправи пред нарастващ хаос. Френският президент Еманюел Макрон е вторият участник, който има най-голяма полза от тези разговори. Днес той е един от малкото политици от най-високо ниво, които всъщност имат цялостен сценарий за глобално развитие. Намерението на Макрон е да върне на Франция позицията на европейски политически лидер, която страната му държеше от началото на европейската интеграция до началото на 2000-те години. През последните десетилетия Германия постепенно пое тази роля. Макрон не е голист, но възгледът му за глобалното разположение остава подобен на този на Шарл де Гол. За да си осигури позицията в света, Франция трябва да има балансирани отношения както със Запада така и с Изтока (Русия). И Макрон е прав в своята оценка на ситуацията - влиянието на Франция върху континента започна да намалява, когато историческите й връзки с Русия станаха по-слаби. Сегашната каша в отношенията със САЩ и вътре в НАТО засилва несигурността и засилва желанието на Макрон да намери по-силна основа. Ето защо френският президент се възползва от новия прозорец на възможности, който се отвори, откакто Зеленски встъпи в длъжност, и положи много усилия за насърчаване на диалога между Киев и Москва. Ангела Меркел очевидно има други неща, които трябва да я притесняват освен Украйна, като продължаващата ерозия на политическия пейзаж на Германия. Освен това ерата на Меркел е на път да приключи. Все пак Минският мирен процес в много отношения е продукт на усилията й като канцлер. С други думи, Ангела Меркел без съмнение се интересува да види положителни развития на срещата, дори само като начин да осигури собственото си политическо наследство като лидер на Германия. И накрая, има и Владимир Путин. Западните държавни ръководители и най-вече Еманюел Макрон продължават да се опитват да убедят Москва, че най-добрият, ако не и единственият начин за коригиране на отношенията между Русия и Запада е постигането на положителен напредък по отношение на Минските споразумения - което, разбира се, би изисквало от Русия да заеме много гъвкава и активна позиция. Ако Москва направи само първата си крачка към Киев, те казват, че всички други въпроси биха изчезнали магически. Но Путин не се съгласява на този вид мислене - действията му се ръководят от дълга история на минали взаимодействия със Запада. Той вярва, че подобни стъпки бързо се приемат за даденост и са последвани от искания за допълнителни отстъпки. Следователно общото схващане сред руснаците, че уреждането на въпроса с Донбас неизбежно ще върне политическия статус на Крим в международния дневен ред. Западните държави действат въз основа на две основни предположения, които според тях могат да накарат Москва да договори компромис. Първото е, че Русия отчаяно се нуждае от отмяна на санкциите и затова е готова за всякакви отстъпки. Второто - че подкрепата за Донецк и Луганск е скъпа за Русия и Русия с нетърпение би се освободила от тази тежест. Със сигурност санкциите са вредни за руската икономика и остават ограничаващ фактор. В същото време икономиката на Русия се адаптира към новата среда и остава стабилна, въпреки че темпът на растеж далеч не е идеален. Така или иначе, вдигането на санкциите не е достатъчно належащ проблем, за да накара Русия да ускори преговорите.   Що се отнася до собствената политическа стабилност на Русия, тя по никакъв начин не се влияе от подкрепата на Москва за двата откъснати региона на Украйна. Това не означава, че Русия не е заинтересована от разрешаване на конфликта. За Русия идеалният вариант би бил прилагането на Минските споразумения, което би означавало реинтеграция на Донецк и Луганска област в Украйна със значителни автономни правомощия, което им позволява да поддържат специални отношения с Русия. Москва обаче не е притисната да постигне това незабавно и на всяка цена. Що се отнася до хората от този регион, те може да са напълно недоволни от статуквото, но това не означава, че искат да се съберат отново с Украйна, виждайки как са имали културно и езиково напрежение в миналото и как през шестте години, изминали от Евромайдан Украйна, се движи напред в посоката, която източната част на страната не поддържа. Съдейки по официалните изявления на Путин, отношението му към Зеленски е предимно положително и той възприема желанието на украинския президент за мир като истинско, макар и тромаво, докато той уважава Макрон за този опит да разсее изключително силните антируски настроения на Запад. Но руският президент няма да прояви инициатива, тъй като смята, че Русия има предимството и от време, и от търпение. Според Москва ресурсите на Киев в това отношение са много по-ограничени, докато Зеленски тепърва ще доказва, че той е действителният президент на Украйна, вместо изпълнител, който само играе тази завладяваща роля.", "date": "2019.12.10", "title": "Срещата на Нормандската четворка за бъдещето на Украйна: Какво е заложено?"}
{"url": "http://www.classa.bg/%D1%81%D0%B2%D1%8F%D1%82/item/403229-%D0%BB%D0%B0%D0%B2%D1%80%D0%BE%D0%B2-%D0%B8-%D0%BF%D0%BE%D0%BC%D0%BF%D0%B5%D0%BE-%D1%89%D0%B5-%D1%81%D0%B5-%D1%81%D1%80%D0%B5%D1%89%D0%BD%D0%B0%D1%82-%D0%B2%D1%8A%D0%B2-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D0%B4%D0%BD%D0%B5%D1%81", "text": "Държавният секретар на САЩ Майк Помпео и руският външен министър Сергей Лавров трябва да се срещнат днес, 10 декември, във Вашингтон, съобщи Държавният департамент на САЩ, цитиран от агенция ТАСС. Преговорите ще започнат в 15:30 GMT и ще приключат с провеждането на съвместна пресконференция, насрочена за 18:15 GMT. По-рано съветникът на президента по националната сигурност на САЩ Робърт О'Брайън заяви пред CBS, че не изключва възможността за среща между Лавров и американския президент Доналд Тръмп.", "date": "2019.12.10", "title": "Лавров и Помпео ще се срещнат във Вашингтон днес"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403210-%D0%B7%D0%B0-%D1%85%D0%BE%D1%80%D0%B0%D1%82%D0%B0-%E2%80%93-%D0%BA%D0%B0%D0%BF%D0%B0%D1%87%D0%BA%D0%B8,-%D0%B7%D0%B0-%D0%BF%D0%B0%D1%80%D1%82%D0%B8%D0%B8%D1%82%D0%B5-%E2%80%93-%D0%BF%D0%B0%D1%87%D0%BA%D0%B8", "text": "Триста и петдесет милиона лева. Бюджетни пари. Похарчени. Не за пенсии. Не за майчински. Не за бебешки кувьози. Не за хората с увреждания. Не за детското здравеопазване, модернизация на държавните и общински болници. Не за обезпечаване на хората с надеждна, добре оборудвана и навременна спешна медицинска помощ. Не за гориво за полицейските патрулки да пазят хората и рекол тата по селата от мародери. Не дори за благоустройство, тротоари, подлези, надлези, тунели, магистрали. Още по-малко пък за култура или за наука и иновации. Това са парите, които държавата е източила от хората и бизнеса и е наляла в политическите партии през последните 18 години. Партиите трябва да получават финансиране от държавата. Но не в такъв размер. Разумното е преките субсидии да не надхвърлят два лева на глас и субсидирани офиси плюс средства за сътрудници и протоколно обезпечаване на парламентарните групи и депутатите. Останалото стимулира увековечаването на​ партийни бюрокрации, за които партийната работа и политиката са препитание, а не идея и кауза. Това изкривява политическия процес, затлачва каналите за кадрово обновление и циментира господството на посредствеността, кариеризма и конформизма в политиката. Какви са резултатите от това? Живеем в тях вече доста години.  ", "date": "2019.12.10", "title": "За хората – капачки, за партиите – пачки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403211-%D0%BC%D0%B5%D0%BD%D1%82%D0%BE%D1%80%D1%8A%D1%82,-%D0%BF%D1%80%D0%B8%D0%BA%D0%B0%D0%B7%D1%87%D0%B8%D1%86%D0%B8%D1%82%D0%B5,-%D0%BF%D1%80%D0%B5%D0%B4%D0%B0%D1%82%D0%B5%D0%BB%D1%8F%D1%82-%D0%B8-%D1%81%D1%83%D0%BF%D0%B5%D1%80%D1%81%D1%8A%D0%B2%D1%80%D0%B5%D0%BC%D0%B5%D0%BD%D0%BD%D0%B0-%D0%BF%D1%80%D0%B8%D1%82%D1%87%D0%B0", "text": "Беше само преди 30 години. Течеше 1989 г. Напрежението от изригванията нарастваше. Пикът на 11 годишния цикъл на Слънцето (което никой не слагаше в разчетите си) , трябваше да се очаква след две години, т.е. 1991 и следващите години щяха да бъдат фатални за някои общества и държави. После щеше да започне нова епоха на безпорядък и демонстрации на мускули на много претенденти за лидери на света.(Разбира се, те всички бяха продукт от прегръдките на Слънцето, родили живота на Земята и самите хомо сапиенси, тяхната история и цивилизация). Довчера кротките хомо сапиенси озверяваха и бяха готови на всякакви разрушения. Разумът им, който ги беше извел до тук помръкна. Напред излязоха инстинктите на животното.Събудени от картинките на медиите... Мотиви за вълненията бяха явления, които се натрупваха от края на 70-те и началото на 80-те години на отиващия си ХХ в. с неговите няколко тежки катаклизми, на възхода и краха на няколко политически идеологии. Човеците бяха осъзнали, че трябва да се грижат за околната/природна среда, а също да имат думата при взимането на решенията за техния живот. За съжаление малцина управляващи едни или други държави проумяваха какво трябва да предприемат, за да разредят напрежението. Другите наблягаха на идеологическата борба- едни срещу капитализма, другите срещу комунизма. И ето, в тази 1989 г. тези вълнения влязоха в синхрон и започнаха силно да тресат управляващите структрури, които неадекватно търсеха разрядката в противоположна посока, усилвайки синергията. Менторът, повярвал в безкрайните хоризонти на своя възход беше се погрижил да овладее преди десетилетие фигурите, които оформяха властовата пирамида на противниковата система, заложила на идеологията на колективизма и разума на човека, но не отчитаща несъвършенната животна природа на човеците. Не беше много трудно. Зелените хартийки не струваха нищо, но вършеха добра работа за задоволяване на човешките мании, перверзии, амбиции, страсти и желания. И най-важното, задължаваха. Вземеш ли ги веднъж трябва да свършиш работата, за която са ти ги дали. Иначе...Това беше капан, от който не можеш да се измъкнеш невредим. А уловът на капанджиите беше голям, възможно най-големия в кратката им историческа практика. Човекът, който ръководеше партийната идеология на главния противник на претендента за нов господар над всички човеци, човекът въздигнат от геронтологията, управляваща най-голямата държава с несметни подземни и надземни богатства, то ли от глупост, то ли от алчност и въобще от своята порочна природа да го хвалят непрекъснато, а може би и от двете едновременно, беше започнал с жобкръжението си да подрива под основите на пирамидата на държавата си и навързаните като блокчета други държави-сателити, обявявайки, че ще я преустрои заново и по-високо. Някои от държавата му и от сателитите като гледаха знака на челото на плешивата дебела глава на този изпаднал в логорея преустроител инстинктивно тръпнеха. Интуицията им подсказваше, че това ще трябва да е Сатаната- Антихриста, описван и предсказван в Библейските сказания. И се опитваха да вразумят тълпите. Но тези последните, опиянени от лозунгите за Нова обетована постройка не ги чуваха ( а и Слънцето работеше. В колбата на планетата Земя хомо сапиенсите започваха поредния експеримент на своята история. И друг път бяха правили такива експерименти, но този щеше да бъде уникален. )... Получил достатъчно доказателстнва, че нещата са под контрол и Белязаният вече бил разписал на своите посланици- Приказчици редът на събарянето на старите диктатори от страните -сателити, който трябвало да започне със събарянето на една стена, която някога по глупост беше издигнал неговия предшественик, полуграмотен плешив дебелак, който се прослави с ударите по трибуната на ООН с тока на обувката си и освен да сади царевица в северните пространства на своята страна, друго не можа да измисли. За повече сигурност Менторът нареди на своите приказчици да синхронизират действията си с приказчиците на Белязания. Така двете суперсили бяха решили да приключат с историческия експеримвт но създаване на справедлив обществен строй. Диктаторът на една от най-верните на голямата страна държава беше разбрал за плана на Белязания. Той знаеше добре и кой е главния преустроител до него, а фактически Предателят( наследник, правнук на предателя на най- великата личност на страната му, който беше дръзнал да организира комитети за освобождение от 500 г. азиатско робство). Този слуга на Лукавия беше убедил мнозина от слушащите го доскоро негови верни хора да го подкрепят и направят промяната. Времето така искало. Но диктаторът, който повече от 30 години беше управлявал тази страна и беше се справил с всички опити да го съборят своевременно беше си приготвил един скрит Коз, за което не подозираха заговорниците. Макар и без особено образование, но дългия му жизнен опит и селски хитър нюх му бяха подсказали, че освен идеология има и биология, която не трябваше да се забравя. Сам той , оцеля в предишната епоха, като скрит Коз на един друг диктатор, управлявал също над 30 години тази страна, и навреме беше подготвил абдикацията си от властта, след като беше сринал националните й идеали... Още в мъжката си сила и желания диктаторът си направи резиденция в едно курортно градче близо до столицата. И по тогавашните традиции нареди да се уреждат “другарски вечеринки”, т.е оргии с избрани гости от столицата и тукашната “аристокрация” . А в едно голямо село каква аристокрация освен даскали и половинките им. И една вечер той я видя –една добре сложена даскалица с някакъв пожарникар с пагони. Хората му уредиха нещата и докато пожарникарят и другите местни се наливаха с уиски диктаторът зареди посланието. След седмица-две повториха за по-сигурно. И нареди на най-верните си съветници да следят нещата...В очакваното време, на 13-тия ден се появи той – неговият бъдещ истински наследник.А народът упоително си разправяше басни и се смееше, не подозирайки какво му беше подготвил неговия “бай”... Отвреме навреме диктаторът се сещаше за него и питаше как е той. Най-доверенияг му съветник му докладваше, че всичко е наред – човекът расте як, по цял ден рита топка на поляната под двора им или пък зяпа как докарват боклуците на сметището. Баща му пожарникарят добре използвал службата и вдигнал голяма къща от “излишни” материали от строежа на Двореца, засега нямало друга такава на улицата им. Диктаторът беше доволен, че този важен наследник е здрав. Здрав, здрав, ама май че е доста тъп. –мърмореше съветникът... Минаха години. Човекът като “баща си” стана пожарникар. “За ДС-то не стигна бала. Но партийно той беше неудържим. Най-младиягт член на партията , която водеше диктаторът..Докладваха му и той беше доволен- “Значи, от сой е!”... Но, ето, дойде денят, в който старият диктатор, изоставен от старите си “верни” другари, които чевръсто се бяха преметнали на страната на “предателя”, седеше като оглушен и изоставен сам. Не мина много време и след дитирамбите и панегириците “предателят” под натиска на улицата, вдъхновена от миналото, което обяви за бъдеще, инициира съд над стария диктатор. А този, последният беше помолил да му изпратят един кротък бандюга, който да му разтрива ушите, защото вече не чувал добре. Изпратиха му го с поръката да слуша какво бърбори стария диктатор за онези, които му спретнаха оставката и положиха началото на “мирния преход”, всъщност разрушаването на всичко сътворено в годините на неговата власт. Но и тук старият диктатор ги надхитри. Много доверените му генерали (станали такива само по неговата воля) добре знаеха кой е този “кротък бандюга”, който само охраняваше сборовете на големите бандюги-босове, които предателят преди това беше превърнал в милионери и те щяха да станат “олигарси”. И той дойде и пое новата служба.Това радваше стария диктатор. До края му. Беше ли му поръчал нещо никой не знаеше. . . Междувременно приказчикът на Ментора за предателя се “удави”, а после гръмнаха и предателя пред дома му. .. Шум. Следствия и търсене на убиецът и поръчителят. А беше ясно. Тези, които предателят беше направил милионери и олигарси и искаше постоянно да ги контролира решиха да се освободят.Тази сладка дума “свобода”! Беше се родил нов капитализъм по поръчка. А главното в него беше пълна свобода на новите капиталисти, довчерашни партийци-комунисти.. Но така е, когато слагаш в джоба на гърдите си скорпиони... После дойде наследникът на някогашната монархия. Еуфория! Нови вълнения на тълпата. ... И логичният ход на посветените в тайната на диктатора генерали. Бившият “кротък бандюга”, който междувременно беше натрупал опит как се ловят шарани с бухалки, беше инсталиран като бодигард на бившето Величество, което не посмя да сложи пак короната, която му беше отнета преди 50 години. Но без никакъв опит в управлението на обществото се съгласи да стане премиер... И естествено, възникна въпросът, кой да поеме контрола над службите за сигурност. Посветените генерали отново помогнаха. И довереният бодигард стана този човек. Генералите ли, хората на Ментора ли или остатъците от хората на Белязания дадоха първите уроци на новоизлюпеният човек на сигурността на републиката, управлявана от бивш цар. С елементарни лафове и с дълго черно палто като шериф от баналните каубоиски филми от страната на Ментора, който беше предизвикал промените в своя полза, този нов спасител се явяваше точно в момента, където медиите констатираха поредното престъпление и цвърчащи журналистки протягаха микрофона , а с тях и желанията си да пипнат “мускула” на този мачо. И парадоксално не министърът, а този мачо стана постоянна медийна звезда. Без да разбира нищо от електроника тя работеше за него. И в случая работеше биологията... Натрупал достатъчно опит и подвизи в публичното пространство новият “спасител” на този ошашавен народ пожела да стане кмет на столицата. Нищо, че преди това в наивна глупост беше признал, че е прочел само една книга в живота си, че не е влизал в Народната опера и Народния театър на някакво представление. Но преди да поеме новия пост това копие на диктатора, макар и по-тъп от него , със същия селски нюх и хитрост се сгъна пред поредния приказчик на Ментора, декларийки че много обича неговата страна и е готов да прави всичко, което му наредят.С този ход той надмина диктаторът, който сочно целуваше старците от онази голяма страна с много нефт и газ, за да осигури на страната си евтини нефт и газ, защото беше важно за неговата власт. След краткия кметски мандат последва премиерски. Тук мащабите бяха други, но принципите, с които той възходи работеха и на това поприще. И те работят вече десет години с малки сътресения. Нищо, че Менторът му продава за милиарди самолети , които още не са започнали да ги конструират, нищо, че провали проекти с голямата страна за евтин нефт и газ за сметка на газ от Ментора.Диверсификация. Congratulation!!! Е, вярно, на два пъти трябваше да хвърля оставки, но от Козяк-а поредният приказчик уреждаше нещата и срещу зелените хартийки се намираха достатъчно кресльовци, които събаряха дръзналите да го отстранят от властта. Тази сладка власт! Какви ти там идеологии, какви ти морални принципи?? Важното е да имаш пари и власт! Биология!Някакъв немец философ го бил казал “Воля за власт, воля за господство!”А той ги имаше предостатъчно! Е, вярно, разни умници пишат за него , че бил прост. Пишат, ама не знаят какво е това власт . А овчиците гледат телевизиите му и отвреме-навремe проблейват гладно, но само толкова. Е, вярно, страната му била на последно място в Съюза. Много престъпност, много корупция. Много цигани. Ами, дал Господ. Добре, че няма никаква опозиция, защото и те ще се изпоядат кой да ми бъде приятел. Тъй вървят нещата. Като гледам още 30 годинки ще изкарам докато направят онази магистрала до морето... Ама не съм го само аз направил това, че страната ни от 16 място в Европа, при мен е трайно на последно в Съюза. Преди мен много допринесоха за това. Е, верно, аз им турих капака. Но за това пък как ни уважават. С кого ли не съм се прегръщал и целувал. То, Меркел, то Макрон то Мей, то шейхове и принцове! Бе кой ще се равнява с мен? Аз не знам.За съжаление нямаше кой... Упоен от удоволствията, които му доставяше властта и ласкателствата на шайката, която беше събрал около себе си той една нощ сънува стария диктатор. Онзи се яви неочаквано в момента, когато той се любуваше на наедрялото си тяло. И направо му вика: -А бе, ти се оказа голям боклук! Го-олям боклук! Той се уплаши, че и други ще чуят и му отговори: Ами, израстнах на боклука.Какво друго там расте. А семето ми, а корена ни? Защо ги забрави? Книжката още пазиш ли? Чакай, семе, корен ... ти си расъл в друго време, аз в друго. И на мен ли искаше да ми кърпят чорапите? При вас е било важно да си скромен и беден.А сега е важно да си богат . Е, аз съм богат. !” Боклук... Бо-оклук ...-мърморейки диктаторът се изпари... В този момент някой почука и на вратата се показа камариерката и плахо попита: -Г-не, да изхвърля боклука и да почистя, нали може.? Той се сепна и на свой ред машинално попита: -Чакай ма, кой боклук? –после проточи - А-а-а – и премина от съня в реалността... Заключевие в духа на Древноизточните мъдрости: Ако видиш, че през полята и градините, през селищата иде голяма вода и помита по пътя си всичко –хора, животни, боклуци , не се опитвай да я спреш или насочиш по друг път. Твърде е късно. И ти ще загинеш, затрупан от боклуците, без всякаква полза. Колкото е възможно бързо намери високо и стабилно място и гледай добре пътя на стихията. Тя избира най-слабата земя и помита най-леките неща и така ще си направи корито и ще се успокои.Когато се успокои събери верни другари и направете канали, през които да отводните полята, градините и селищата и да върнете живота. Така е и с обществото. Ако навреме не си разбрал защо са се появили толкова боклуци и защо разни извратеняци поучават другите хора кое е правилно и кое не е правилно не бързай да ги вразумяваш и да им казваш истината. Късно е! Трябвало е веднага да събереш здрави, храбри и умни мъже и да почистиш обществото си от боклуците и извратеняците, когато са се появили първите.Появата им е била сигнал, че нещо в управлението на държавата е сбъркано.Първо удря цивилизационния код – език, писменост, вяра, морал, традиции и ценности. Затова гледай къде и защо се появяват и смело пиши, посочвай къде се появяват тези заболявания на обществото, за да предупредиш онези, които страдат и чакат да им дадеш умен и полезен урок и онези, които идат след теб .Това е веригата на живота, това е историята. Зад нас е дълга история, пред нас трябва да е по-дълга. Без първите нямаше да ни има нас, без нас няма да има други, които да продължат. ..", "date": "2019.12.10", "title": "Менторът, приказчиците, предателят и...( Суперсъвременна притча)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403212-%D0%B4%D1%8F%D0%B4%D0%BE-%D1%82%D1%80%D0%B8%D1%87%D0%BA%D0%BE", "text": "Не е лесно да избереш лошото от по-лошото, но и това злощастие го проспахме. У нас дивотиите се случват твърде често, за да им обръщаме внимание. Така след скалъпените надве – натри избори върху ни се изля потоп от събития. Дядо Тричко, нали му е слаб ангелът, на стари години хукна по чужди жени. Фустите от американско не са като нашенки – може да не са нещо особено в лицето, но знаят как да подръпнат тънките струни на загорялата пожарникарска душа... Ти ги гушкаш край булдозерите, изкарани по случая на иначе замразения обект, те ти гукат за хъбове и енергетика... И израстваш като, хм... Просто израстваш в нежните дамски ръце. Но, както се казва: за някои – любоф, а за другите – оф или даже ох. Оставените без надзор храненици на сантименталния бабаит се разпасаха. Бай Горан нахока на всеослушание една журналистка и се закани да закрие телевизията й. Сетне депутатите – бързаци се разправиха с тлъстата пица... И кой ли плиткоумник е решил да нарече така държавния бюджет? Оказа се, че пари има за всичко с малки изключения – такива като, например, осъвремяването на пенсиите на 2,1 милиона българи и развитието на науката. А Нели Иванова преведе от български на своя елементарен български «Под игото». Средствата за масова информация мимоходом съобщиха за стотици килограми заразена с листерия риба, продавана в магазините. Работодатели и политици издигнаха идеята да не се плаща първият ден от болничния (дано им приседне на скръндзите!)... Синдикатите решиха да протестират - поразмърдаха морни телеса, покашляха се и кротнаха. Дядо Тричко успокои духовете и замина на отвъдокеанско пътешествие. Там си направиха снимка с него и се съгласиха да вземат под контрол нашата енергетика и да ни продават на завишени цени ток и газ. А за отплата за безгръбначието ще ни готвят за пушечно месо. Сдърпахме се със сърбите. Обвиниха ченгета, че са разнасяли наркотици с патрулката и че са арестували хора по поръчка. В Европарламента няколко български представители не гласуваха против резолюцията, притискаща ни да приемем Истанбулската конвенция – въпреки, че у нас документът бе обявен за противоконституционен. Дядо Тричко, нали знае всичко, ни в клин ни в ръкав, заговори като професор за екология и за свободата на словото. Докато го подхвърляха от болница в болница, почина дете. За престъплението не беше виновен персоналът, проявил безсърдечност и непрофесионализъм, а системата. Същата система, заради която безотчетно изчезват огромни бюджетни суми, а нас ни карат да плащаме в брой за полагащото ни се лечение. Средствата за масова информация мимоходом съобщиха за тонове заразено със салмонела пилешко, продавано в магазините. Разказаха за небивалиците в учебниците на нашите деца. Например, подвигът на опълченците на Шипка там е сравнен с усилията на хората, гасели пожарите на Витоша. Дядо Тричко обнови харема, пардон – Министерския съвет. Оказа се, че булята отначало е била върла противничка на премиера и е влязла в политиката с помощта на протестите срещу него. Сетне склонила да приеме висока длъжност в Министерстовто на образованието. За нея твърдят още, че си пада по джендърите – но за това байното да му бере гайлето. Чу се, че за някои участъци от автомагистрала «Хемус», които вече се строят, нямало издадени разрешителни от ДНСК. Оставиха Перник без вода. Всички без държавата знаят кой е виновен... Но държавата, така или иначе, хич я няма. Следизборно много общини обявиха за повишаване на данъците. Пилотът без аероплани обеща да охранява македонското небе за голяма радост на нашите позаблудили се западни сънародници и гърците. После той замина на срещата в Лондон, където гостите се подиграваха на Тръмп и съставиха резолюция против страшната Русия. В същото време у нас сезираха прокуратурата да провери документацията по договора за ремонта на военните ни самолети. Беше оповестена и информация за разграбването на имотите на Министерството на отбраната. Дядо Тричко сграбчи под мишница и председателката на Европейската комисия. А завистниците го обвиниха в търговия с политическо влияние, понеже накарал парламентарната си група да гласува за председателя на ВКС. Според проучване на Центъра за изследване на демокрацията в 35 % от българските фирми признават за корупция в европроектите. България е световен фактор в киберпрестъпността с ръст от по 100 % годишно. А през 2018 год. три милиарда лева, придобити от незаконна дейност, са били инвестирани в икономиката ни. Оказва се, че освен хакерството, тук процъфтява и проституцията. Това не е за учудване - такъв пример дават на обществото повечето политици, обществени и културни дейци. И 47 % от българските ученици са неграмотни. Е, поне увеличиха заплатите на учителите... Месецът набъбна от простотия. Живеем така безгрижно, сякаш разполагаме с цялото време на света. Макар в действителност да демонстрираме, че не сме способни да владеем даже своя жалък живот. Жестокото турско иго ни е строшило гръбнака, лишило ни е чувството за държавност и оттогава се влачим и гърчим, не помним защо сме на тази хубава земя... Три века сме чакали Дядо Иван да ни освободи, а след онзи велик 3 март все си търсим нови господари. Дори в 21 век съумяхме да създадем нашенски феодализъм – с отъпели от преяждане и всепозволеност властници, смехотворна икономика и ширеща се нищета. Но за да има законност и ред, е нужен морал... Вероятно с това трябва да се почне, ако някой изведнъж се прежали и поеме отговорността за територияте между Дунав и Родопите – да научим кое е правилно и кое – не, и да сме непримирими към несправедливостта. А после предстои много работа, докато обществото и държавата се изградят наново. Продължим ли по пътя, по който кретаме в момента, няма да стигнем далеч – ние, последното поколение на България.    ", "date": "2019.12.10", "title": "Дядо Тричко..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403213-85-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0-%D0%B5-%D1%88%D0%B8%D1%80%D0%BE%D0%BA%D0%BE-%D1%80%D0%B0%D0%B7%D0%BF%D1%80%D0%BE%D1%81%D1%82%D1%80%D0%B0%D0%BD%D0%B5%D0%BD%D0%B0-%D1%83-%D0%BD%D0%B0%D1%81", "text": "Mнoзинcтвoтo oт бългapcĸитe гpaждaни (85 нa cтo) e нa мнeниe, чe ĸopyпциятa y нac e paзпpocтpaнeнa шиpoĸo. Toвa пoĸaзвaт дaнни oт пpoyчвaнe нa Eвpoбapoмeтъp, пpeдcтaвeни днec oт Eвpoпeйcĸaтa ĸoмиcия, cъoбщи БTA. Зa cpaвнeниe cpeднo в EC нa cъщoтo мнeниe зa ĸopyпциятa в тяxнaтa cтpaнa ca 63 нa cтo oт гpaждaнитe. Cпopeд 68 нa cтo oт бългapcĸитe yчacтници в дoпитвaнeтo (44 нa cтo oт ocтaнaлитe в EC) нe мoжe дa ce oчaĸвa, чe yчacтвaлитe в ĸopyпция щe бъдaт зaлoвeни и пpeдaдeни нa пpoĸypop. Cpeд бългapитe 70% нe oчaĸвaт yличeнитe в ĸopyпция дa бъдaт oбвинeни, дoĸaтo тaĸъв oтгoвop в ocтaнaлaтa чacт oт EC дaвaт 48 нa cтo oт yчacтницитe в пpoyчвaнeтo. Зa 77 нa cтo oт бългapитe и 55 нa cтo oт ocтaтнaлитe в EC нe мoжe дa ce oчaĸвa, чe ĸopyмпиpaнитe щe бъдaт нaĸaзaни cъc зaтвop или пoнe c тeжĸa глoбa. Πoпитaни дaли зaлoвeнитe в ĸopyпция виcoĸoпocтaвeни cлyжитeли пoлyчaвaт пoдxoдящo нaĸaзaниe, 75 нa cтo oт бългapитe и 56 нa cтo oт ocтaнaлитe в EC oтгoвapят oтpицaтeлнo. Kaтo нaй-paзпpocтpaнeн вид ĸopyпция бългapитe пocoчвaт пoдĸyпитe (39 нa cтo) и финaнcиpaнeтo нa пapтиитe cpeщy влияниe въpxy пoлитичecĸитe peшeния (46 нa cтo). Maлцинa ca oтгoвopилитe, чe личнo ca cтaвaли жepтвa нa ĸopyпция пpи иcĸaнe нa paзpeшитeлни зa cтpoeж или зa тъpгoвcĸa дeйнocт; нa пpoмянa в пpeднaзнaчeниeтo нa зeмя; пpи иcĸaнe нa coциaлни пoмoщи, или пpи peгиcтpaциятa нa aвтoмoбил. Cpeднo в EC пoлoжитeлeн oтгoвop нa тaĸъв въпpoc дaвaт пeт нa cтo oт yчacтницитe, a y нac – 12 пpoцeнтa. Близo пoлoвинaтa бългapcĸи yчacтници (49 нa cтo) ca зaявили, чe пpeз пocлeднитe тpи гoдини ĸopyпциятa e cтaнaлa пpeчĸa зa cпeчeлвaнeтo oт тяx нa oбщecтвeнa пopъчĸa. Taĸъв oтгoвop ca дaли 30 нa cтo oт ocтaнaлитe в EC. Cъщeвpeмeннo 46 нa cтo oт бългapитe и 63 нa cтo oт ocтaнaлитe в EC ca oтгoвopили oтpицaтeлнo нa тoзи въпpoc. Cpeд ocнoвнитe пpoблeми зa пpaвeнeтo нa бизнec ca пocoчeни нeдocтaтъчнaтa инфpacтpyĸтypa (54 нa cтo y нac cpeщy 46 пpoцeнтa в EC), шypoбaджaнaщинa (57 нa cтo y нac cpeщy 37 нa cтo в EC) и ĸopyпциятa (51 y нac cpeщy 37 нa cтo в EC). Cĸъпи ĸoлeги ĸoгaтo ĸoпиpaтe нoвинaтa нe зaбpaвяйтe, чe тя cи имa изтoчниĸ, ĸoйтo тpябвa дa пocoчитe.", "date": "2019.12.10", "title": "85% от българите: Корупцията е широко разпространена у нас"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403214-%D0%BF%D0%B5%D1%82-%D0%BC%D0%B5%D1%81%D0%B5%D1%86%D0%B0-%D0%B2%D0%B0%D1%81-%D0%B1%D0%B0%D0%B2%D0%B8-%D1%80%D0%B0%D0%B7%D0%B3%D0%BB%D0%B5%D0%B6%D0%B4%D0%B0%D0%BD%D0%B5-%D0%BD%D0%B0-%D1%81%D1%8A%D0%B4%D0%B5%D0%B1%D0%B5%D0%BD-%D0%BF%D1%80%D0%BE%D0%B1%D0%BB%D0%B5%D0%BC-%D0%B7%D0%B0-%D0%BE%D1%81%D0%B2%D0%B5%D1%82%D1%8F%D0%B2%D0%B0%D0%BD%D0%B5-%D0%B0%D0%B3%D0%B5%D0%BD%D1%82%D0%B8%D1%82%D0%B5-%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%BD%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82", "text": "  Цели пет месеца Върховният административен съд (ВАС) е забавил разглеждане на искането на главния прокурор Сотир Цацаров за разрешаване на проблема с противоречивата съдебна практика, създадена от съда по дела срещу осветяването на сътрудници на тоталитарните комунистически служби. Това стана ясно днес от публикуваната на сайта на ВАС документация по казуса, посочва  Според него на 5 декември 2019 г. председателят на ВАС Георги Чолаков се разпореди да бъде образувано тълкувателно дело по поставеното от главния прокурор искане за уеднаквяване на съдебната практика по дела срещу решения на Комисията по досиетата, с които тя огласява повече от веднъж сътрудници на Държавна сигурност или разузнавателните служби на БНА, в качеството на лица, заемащи различни ръководни постове след 10 ноември 1989 г. От искането на Сотир Цацаров обаче се вижда, че той е сезирал ВАС преди пет месеца – от 29 юли 2019 г. Забавянето буди учудване с оглед на критиките към изискването към съдебната система за бързо правосъдие. Сайтът desebg.com потърси за коментар пресслужбата на ВАС, но до следобед на телефона не отговаряше никой. Върху искането на главния прокурор Цацаров председателят на ВАС Георги Чолаков е поставил резолюция „ЗАТД” (Звено за анализ и тълкувателна дейност, б. а.) още на следващия ден – 30 юли 2019 г. (виж по-долу факсимилето от прокурорското искане, б.а.).     В случая с казуса за противоречивото решаване на дела на осветени пред обществото от Комисията по досиетата агенти на комунистическите служби обаче твърдението за „активната дейност” на звеното не кореспондира с факта на 5-месечно забавяне на разглеждането му. До сезирането на ВАС от главния прокурор се стига, след като това лято председателят на Комисията по досиетата Евтим Костадинов се е обърнал за проблема към редица държавни институции: Министерския съвет,  Министерството на правосъдието, прокуратурата и др. Последвала е реакция на главния прокурор. Това е вторият случай, когато общото събрание на ВАС е сезирано по проблем с противоречивата си практика, свързан с агентите на комунистическите служби. Първият път бе през 2013 г., когато Върховният административен съд бе сезиран от тогавашния омбудсман Константин Пенчев по искане отново на председателя на Комисията по досиетата Евтим Костадинов. След цяла година и половина закъснение, през 2015 г., ВАС отказа да изпълни конституционното си задължение да уеднакви практиката по решения на Комисията с формалния мотив, че върховните съдии не са могли да се съберат и да се проведе общо събрание. Тогава Пенчев прогнозира, че това дава възможност противоречивата съдебна практика да продължи и се оказа прав. До 2013 г. подобна противоречива практика не съществуваше. Тя стана „модерна\" за ВАС, след като съдът бе оглавен от Георги Колев, завършил школата на МВР-ДС. По негово време във ВАС започна и практиката във ВАС да бъдат командировани съдии от страната, сред които и такива, които са започнали своята юридическа кариера в школата на МВР-ДС в Симеоново преди 1989 г. Въпросните съдии са сред тези, които през последните години се опитват да блокират осветяването на агентите на ДС и разузнавателните служби на БНА на различните постове, които са заемали или заемат през последните 30 години, опитвайки се да наложат съдебна цензура върху огласяването им от страна на Комисията по досиета. Както е посочено на самия сайт на ВАС общият брой на образуваните от началото на годината тълкувателни дела е 10. „Те са резултат от активната дейност на Звеното за анализи и тълкувателна дейност, което се ръководи от председателя на ВАС Георги Чолаков”, се отбелязва от Върховния административен съд.", "date": "2019.12.10", "title": "Пет месеца ВАС бави разглеждане на съдебен проблем - за осветяване агентите на Държавна сигурност"}
{"url": "http://www.classa.bg/%D1%81%D0%B2%D1%8F%D1%82/item/403215-%D0%B1%D1%80%D0%B5%D0%BA%D0%B7%D0%B8%D1%82-%D0%B8%D0%BB%D0%B8-%D0%BD%D0%BE%D0%B2-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC-%D0%BE%D1%82%D0%B3%D0%BE%D0%B2%D0%BE%D1%80%D1%8A%D1%82-%D0%B2-%D1%87%D0%B5%D1%82%D0%B2%D1%8A%D1%80%D1%82%D1%8A%D0%BA", "text": "Брекзит или нов референдум? С вота си на предсрочните парламентарни избори на 12 декември британците ще решат отново бъдещето на своите отношения с ЕС. В навечерието на изборите агенция Франс прес описва различните възможни сценарии   Борис Джонсън печели Премиерът еврофоб Борис Джонсън свика тези избори, след като загуби мнозинството си в парламента след разногласия с малкия си – северноирландски съюзник – Демократичната юнионистка партия (ДЮП) и вътре в самата Консервативна партия, под каква форма да се състои Брекзит, одобрен през юни 2016 г. от 52 на сто от британците. Проучванията на общественото мнение му отреждат достатъчен брой депутати, за да прокара през парламента споразумението за развода, което е договорил с Брюксел и да осъществи Брекзит на предвидената дата – 31 януари. Но сагата няма да свърши дотам: нищо няма да се промени в краткосрочен план поради преходния период, предвиден в споразумението за развода, за да смекчи шока от излизането от ЕС. Освен това Лондон ще има срок до 31 декември 2020 г., за да договори бъдещите си отношения с европейския клуб. Този срок обаче изглежда вече почти невъзможно да бъде спазен, тъй като подобни преговори обикновено отнемат години. Експертите вече залагат за удължаване на преходния период.     Правителство на малцинството Водещата опозиционна партия – лейбъристката, изостава в социологическите изследвания и нито едно не предвижда убедителна победа за нея. Тя обаче би могла за сметка на това да събере достатъчно гласове, за да осуети консервативно мнозинство. Тогава лидерът на партията Джереми Корбин, видимо клонящ наляво, би влязъл в конкуренция с Борис Джонсън за сформирането на ново правителство, което по принуда ще има нужда от подкрепата на една от по-малките партии. През 2017 г. предшественичката на Джонсън – Тереза Мей, беше принудена да се съюзи със северноирландските юнионисти, за да си осигури мнозинство. Този път обаче ДЮП е твърдо против сключеното от Джонсън споразумение за Брекзит, което дава на Северна Ирландия различен статут от този на останалата част на страната. Лейбъристите дадоха да се разбере, че ще се опитат да управляват сами, но застъппниците на идеята за независимост от Шотландската национална партия заявиха, че са готови да подкрепят евентуално правителство на Корбин, при условие, че той разреши нов референдум за независимост на Шотландия, след неуспешния вот през 2014 г. Втори референдум Лейбъристите обещаха да предоговорят споразумението с ЕС, ключено от Борис Джонсън, и да подложи резултата на референдум в срок от шест месеца след идването им на власт. Джереми Корбин уверява, че ще остане неутрален, но други членове на лейбъристкото ръководство казват, че ще водят кампания за оставане в ЕС. Шотландската национална партия, малката партия на либералдемократите и уелските националисти от Партията на Уелс („Плайд Къмри“) са анти-Брекзит. Сондажите показват, че британците също остават разделени по въпроса, макар и с известен уклон в полза на „Оставане“ (Remain).         Рене Греъм, Грегъри Кац, Асошиейтед прес   Попитайте избирателите в този живописен университетски град в Източна Шотландия как ще гласуват на тазседмичните избори и е много вероятно те веднага да превключат от въпроса кой кандидат искат да изпратят в парламента към въпроса дали трябва да има нов референдум за независимостта на Шотландия, която те вече отхвърлиха веднъж през 2014 г. Въпросът за шотландското отделяне от Великобритания не фигурира в бюлетината за британските избори. Но в умовете на мнозина от избирателите в Сейнт Андрюс, а и на други места в Шотландия, това е въпросът, който доминира в тяхното съзнание, докато се готвят да направят окончателния си избор за кого да гласуват на изборите, продължава агенцията. Причината е, че решението на Обединеното кралство да излезе от ЕС преобърна с главата надолу политическия пейзаж и извади наяве старите разделения в Англия, Шотландия, Уелс и Северна Ирландия, поставяйки под напрежение връзките, които спояват Обединеното кралство. В Шотландия това означава да се говори за независимост. В Северна Ирландия това значи страхове от завръщане на религиозното насилие, което я тормозеше в продължение на десетилетия. Тези въпроси и самата тема за Брекзит формално не са основните преди предсрочните парламентарни избори в четвъртък, но реално прозират под повърхността. Не са много случаите досега, когато дадени избори са имали такива измерения за бъдещето на Обединеното кралство, образувание, смятано за даденост заради силно разпознаваемите му символи като кралицата, която е на престола от повече от шест десетилетия, и парламента с вековни традиции. Това образувание обаче се намира в уязвимо положение в сегашния момент, когато преминава през радикална промяна в отношенията с останалата част от Европа. На референдума през 2016 г. избирателите в Шотландия подкрепиха с голямо мнозинство оставането в ЕС, така че с право може да се каже, че Шотландия бива теглена през Брекзит против волята си. На миналите парламентарни избори през 2017 г. в избирателния район Норт Ийст Файф, част от който е и Сейнт Андрюс, беше най-оспорваната надпревара в цялото Обединено кралство, като тогава шотландските националисти победиха либералдемократите със само два гласа разлика. Сега тези две партии отново се изправят една срещу друга. И макар и двете да са против Брекзит, те на са на едно мнение по въпроса трябва ли Шотландия отново да гласува на референдум за независимост. Според шотландските националисти трябва, защото Брекзит е толкова ужасен, че налага Шотландия отново да гласува на плебисцит. Те са изразители на битуващо мнение в Шотландия, че тя е икономически играч, благословен с изобилие от енергоресурси и природни красоти, който трябва да върви по свой самостоятелен път. Либералите, от друга страна, искат оставане в Обединеното кралство, дори и на 31 януари, както е планирано, то да излезе от ЕС. Лидерът на Шотландската национална партия Никола Стърджън даде ясно да се разбере, че ако никоя партия не успее да събере пълно мнозинство в парламента, всяка политическа сила, която потърси подкрепа от нейната, за да управлява, ще трябва да разреши на Шотландия да организира нов референдум за независимостта и да приеме резултатите от него. Джон Къртис, преподавател по политология в Университета в Стратклайд, заяви, че в Шотландия сегашните дебати за независимостта и тези за Брекзит са се преплели. По думите му резултатите в Норт Ийст Файф и много други шотландски избирателни райони на предстоящите избори са изключително трудни за прогнозиране. „Когато говорим за Брекзит, говорим и за независимостта“, каза той. „И обратно, когато говорим за независимостта, говорим и за Брекзит“, добави Къртис.     Сложният баланс в Северна Ирландия   Не е само Шотландия. В Северна Ирландия някои смятат, че изборите, ако след тях стане така, че сегашното споразумение за Брекзит бъде претворено в реалност, Северна Ирландия може да се отдалечи от Обединеното кралство и да се сближи с Република Ирландия. Това е проблемен въпрос. Според сегашния план за Брекзит Северна Ирландия ще остане по-тясно обвързана с европейските правила за търговия, отколкото останалата част от Обединеното кралство, за да не се налага да се въвеждат проверки по границата с членката на ЕС Република Ирландия. Това от своя страна може да означава нови проверки в търговията между Северна Ирландия и другите части на Обединеното кралство. Тези, които категорично желаят обединение на Ирландия или се страхуват от него, вярват, че това е първата решителна стъпка към слагане на край на сегашното й разделение. Всякакви промени в сложния баланс в статута на Северна Ирландия, дори и малки, може да имат големи последици.    ", "date": "2019.12.10", "title": "Брекзит или нов референдум? Отговорът в четвъртък"}
{"url": "http://www.classa.bg/%D1%81%D0%B2%D1%8F%D1%82/item/403216-%D1%81-%D0%BF%D1%83%D1%82%D0%B8%D0%BD-%D0%B8%D0%BB%D0%B8-%D1%81%D1%80%D0%B5%D1%89%D1%83-%D0%BF%D1%83%D1%82%D0%B8%D0%BD-%D0%BF%D1%8A%D1%80%D0%B2%D0%B8%D1%8F%D1%82-%D1%82%D0%B5%D1%81%D1%82-%D0%B7%D0%B0-%D0%BC%D0%B0%D0%BA%D1%80%D0%BE%D0%BD", "text": "Как би могло да изглежда сближаването с Русия на Владимир Путин, което желае Еманюел Макрон? Френският президент се надява да направи утре (б.р. – днес)първи пробив по темата Украйна, който може да успокои европейците, разтревожени от едностранните му действия по отношение на Русия. Държавният глава ще събере за пръв път господаря на Кремъл и неговия украински колега Володимир Зеленски в Елисейския дворец. Заедно с германската канцлерка Ангела Меркел, те ще се опитат да намерят изход от конфликта, който от 2014 г. отне живота на над 13 000 души в проруската източна част на Украйна.     „Това е важен тест за Макрон и за европейците. Той вече се изолира много. Ако не получи нищо и по украинския въпрос, ще изпадне в още по-голяма изолация“, смята Мишел Дюкло, бивш посланик и експерт по геополитика от института „Монтен“, френски мозъчен тръст. Френският президент, който е най-видният лидер в Европа, откакто стана ясно, че Меркел ще сложи край на политическата си кариера, шокира колегите си с думите си за НАТО („мозъчна смърт“), непреклонната си позиция по въпроса с разширяването на ЕС и едностранните си инициативи по отношение на Русия. Утрешната среща на върха ще бъде първата по рода си от 2016 година. Преговорите между четиримата ръководители в „нормандски“ формат – от името на френския регион, където се състоя първата им среща на високо равнище през 2014 г. – целят да приведат в действие споразуменията от Минск. Тези спогодби позволиха значително намаляване на насилието, но политическата им част така и не бе приложена. Макрон знае, че европейските му колеги имат очаквания от него и казва, че „интересите в сферата на сигурността“ на континента са негов абсолютен приоритет. Той постави постигането на напредък по темата Украйна като предварително условие за подновяването на диалога с Русия.   „Достатъчно находчив“ Полето за маневриране между исканията на Русия, която се стреми да запази влияние върху съседката си, и тези на Украйна, решена да си върне суверенитета върху Донбас, е доста тясно. Според Мишел Дюкло „Кремъл е достатъчно находчив и разбира, че тази среща на върха трябва да бъде успех“. „Трябва Макрон, Меркел и Зеленски да могат да кажат, че са получили нещо“, каза той пред АФП. Украинският президент, от своя страна, заяви, че „нова размяна на затворници“ – след тази на 7 септември – и „истинско спиране на огъня“ биха били добър сигнал. Самият той е под натиск, тъй като се бои да не се създаде впечатление, че прави много отстъпки за степента на бъдещата автономия на региона Донбас в Украйна. Освен украинското предизвикателство, източноевропейците – Полша, балтийските държави и Румъния – които смятат Русия за първостепенна заплаха – и някои западни държави, включително Германия, ще наблюдават отблизо за сигнали за добронамереност от страна на президента Путин. Макрон, според когото сигурността на Европа зависи от това да има солиден диалог с Москва, но без „наивност“, иска да вярва, че руският му колега ще избере Европа пред Китай.     Всяване на разкол сред европейците Русия не може вечно да бъде „деструктивна сила, както бе в случаите със Сирия и Турция“, каза френски дипломатически източник пред АФП. „Не е трайна и надеждна стратегия единственият ти лост за влияние да бъде способността ти да навредиш“, добави той и посочи „дълбокото безпокойство на Русия да не бъде оставена сама да се конкурира с Китай“. Но Путин е известен с това, че пренебрегва ЕС и предпочита да води диалог с отделните държави. „Той вижда в подадената от Макрон ръка възможност да всее разкол сред европейците“, анализира Дюкло. Според руския анализатор Константин Калачов „ще бъде наивно да се смята, че Макрон може да окаже някакво влияние на Путин“ в опит да притегли Русия към ЕС. „Има само един човек, който може да влияе на президента Путин: това е самият президент Путин, които следва собствената си политическа линия и собствените си интереси“, казва той пред АФП. Колкото до украинския конфликт, „Путин няма интерес той да се задълбочава, но иска всяко уреждане да бъде постигнато според неговите условия“.", "date": "2019.12.10", "title": "С Путин или срещу Путин? Първият тест за Макрон"}
{"url": "http://www.classa.bg/%D1%81%D0%B2%D1%8F%D1%82/item/403217-washington-post-%D0%B2%D0%B8%D0%B7%D0%B8%D1%82%D0%B0%D1%82%D0%B0-%D0%BD%D0%B0-%D0%BB%D0%B0%D0%B2%D1%80%D0%BE%D0%B2-%D0%B2%D1%8A%D0%B2-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D0%BD%D1%8F%D0%BC%D0%B0-%D0%B4%D0%B0-%D0%BF%D0%BE%D0%B4%D0%BE%D0%B1%D1%80%D0%B8-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D0%BC%D0%B5%D0%B6%D0%B4%D1%83-%D1%80%D1%83%D1%81%D0%B8%D1%8F-%D0%B8-%D1%81%D0%B0%D1%89", "text": "Министърът на външните работи Сергей Лавров ще проведе преговори с американския си колега Майк Помпео в рамките на посещение във Вашингтон, The Washington Post. Въпреки това изданието отбелязва, че \"дълбокото недоверие на Вашингтон към Москва\" няма да позволи подобряване на двустранните отношения, към които Кремъл се стреми. Следващата седмица министърът на външните работи Сергей Лавров ще пристигне в САЩ за пръв път от 2017 г., съобщава The Washington Post, позовавайки се на американски дипломати, които желаят да останат анонимни. Очаква се ръководителят на руското външно министерство да се срещне с американския си колега Майк Помпео, който по-рано често предпочиташе да избягва личните контакти с Лавров, възлагайки тези задължения на бившия съветник на президента по националната сигурност Джон Болтън. Но, както отбелязва изданието, не се знае дали са планирани разговори на Лавров с американския лидер Доналд Тръмп. Въпреки факта, че Белият дом отказа да коментира предстоящото посещение, източникът на изданието в правителството на САЩ предложи, че Помпео и Лавров ще обсъдят най-острите въпроси на отношенията между двете страни: ситуацията в Украйна, Сирия и Венецуела, както и контрола върху въоръженията. Руското Министерство на външните работи също не разкри подробности за предстоящото посещение. Официалният представител на ведомството Мария Захарова се ограничи до изявлението, че министерската среща трябва да се състои във вторник. В същото време дипломатите очакват, че Лавров ще повдигне и въпроса за руската намеса в президентските избори в САЩ, по който министрите не успяха да разберат в рамките на майските преговори в Сочи. Washington Post нарича перспективата за подобряване на руско-американските отношения след редовни преговори  , имайки предвид  . Нормализирането на отношенията, към което се стреми Русия, също може да бъде възпрепятствано от недоволството на Конгреса на САЩ от предполагаемата намеса и действия на страната в Украйна през 2016 г. Последното посещение на Лавров във Вашингтон предизвика вълна от критики, след като руското посолство в САЩ публикува снимка от срещата на политика с представители на американската страна. Така руската делегация получи разрешение да покани една от местните медии в Овалния кабинет на фотографа, докато американските фотожурналисти не бяха допуснати до срещата. Освен това припомня The Washington Post, според резултатите от посещението Тръмп беше обвинен в разкриването на секретни данни от американското разузнаване. Коментари на читателите на  : Trotski: WestCoastMax:  Justice4AmericaNow: TimeForChange2020: David Filibert:  ", "date": "2019.12.10", "title": "Washington Post: Визитата на Лавров във Вашингтон няма да подобри отношенията между Русия и САЩ"}
{"url": "http://www.classa.bg/%D1%81%D0%B2%D1%8F%D1%82/item/403218-neue-z%C3%BCrcher-zeitung-%D1%82%D1%83%D1%80%D1%86%D0%B8%D1%8F-%D0%BE%D1%82%D0%BD%D0%BE%D0%B2%D0%BE-%D1%81%D0%B5-%D0%BA%D0%BE%D0%BD%D1%84%D1%80%D0%BE%D0%BD%D1%82%D0%B8%D1%80%D0%B0-%D1%81-%D0%BD%D0%B0%D1%82%D0%BE", "text": "Турция представи ултиматум на други страни от НАТО, пише Neue Zürcher Zeitung: докато алиансът признае кюрдските национални сили за самоотбрана и Кюрдската работническа партия като терористични организации, Анкара ще блокира одобряването на плановете за отбрана на източния фланг на НАТО. Освен това през уикенда Анкара обяви закупуването на допълнителни системи за противовъздушна отбрана S-400: по този начин Турция продължава курса на конфронтация в рамките на НАТО, обобщава изданието. На последната среща на върха на НАТО в Лондон Турция отказа да   пише Neue Zürcher Zeitung. Миналия уикенд турският външен министър Мевлют Чавушоглу заяви, че Анкара ще закупи още няколко руски системи за ПВО С-400. Освен това Турция се противопостави на публикуването на нов план за защита на източния фланг на НАТО, докато алиансът не призна силите за самоотбрана на кюрдския народ и Кюрдската работническа партия като терористични организации. Тези изявления означават, че вътре в НАТО Анкара продължава да се конфронтира, пише изданието. В същото време, по време на срещата на върха в Лондон генералният секретар на НАТО Йенс Столтенберг организира съвместни преговори между Турция, Полша и балтийските страни: след края им Столтенберг увери, че противоречията са уредени. Според официалната позиция на Анкара, докато съюзът приеме отбранителните планове на Турция, които включват заплаха от силите за самоотбрана на кюрдския народ, турската страна ще блокира окончателното одобрение на плана за отбрана на балтийските страни и Полша. Турската страна разглежда кюрдските сили като заплаха за нейното съществуване, докато за САЩ кюрдите са важни съюзници в борбата срещу ислямския тероризъм. Както отбелязва Neue Zürcher Zeitung, членовете на НАТО бяха изненадани от ултиматума на Ердоган, тъй като той включваше отбранителни планове: те обикновено са тайни. Освен това, в кулоарите на срещата на върха в Лондон, Чавушоглу подчерта, че Турция купува руските S-400 само след като в продължение на много години безуспешно се опитва да постигне споразумение за доставка на американските системи за ПВО Patriot. Във Вашингтон обаче отричат, че американската страна отказа на Турция да закупи Patriot. Също така, министърът на отбраната на САЩ Марк Esper увери, че САЩ никога няма да помогне за създаването на   .    ", "date": "2019.12.10", "title": "Neue Zürcher Zeitung: Турция отново се конфронтира с НАТО"}
{"url": "http://www.classa.bg/%D1%81%D0%B2%D1%8F%D1%82/item/403219-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%B0%D1%82%D0%B0-%D1%82%D1%80%D1%8F%D0%B1%D0%B2%D0%B0-%D0%BE%D1%82%D0%BD%D0%BE%D0%B2%D0%BE-%D0%B4%D0%B0-%D0%B7%D0%B0%D0%BE%D0%B1%D0%B8%D1%87%D0%B0%D1%82-%D0%B2%D0%B7%D0%B5%D0%BC%D0%B0%D0%BD%D0%B5%D1%82%D0%BE-%D0%BD%D0%B0%D0%B7%D0%B0%D0%B5%D0%BC", "text": "лобалното забавяне не улеснява макроикономическата политика. Докато гълъбите настояват, че отслабващият растеж изисква повече мускулна подкрепа за съвкупното търсене, ястребите основателно посочват структурните източници на забавянето, пише Financial Times в редакционен коментар. Миналата седмица донесе още лоши новини за световната индустриална рецесия, която задържа глобалния растеж. В САЩ, Великобритания, еврозоната и Япония промишлеността е под нивото, на което беше преди една-две години. Мрачните последни данни за производството в Германия показват, че най-лошото там далеч не е свършило. Просто стимулирането на съвкупното търсене не се заема с дългосрочните структурни предизвикателства пред промишлеността, които включват враждебна търговска политика и тласък към въглеродно неутрални икономики. Това не означава, че то е излишно: стимулирането на търсенето може поне да ограничи щетите за пряко засегнатите сектори и да предотврати преливането на слабостта към услугите, които съставляват много по-голям дял от брутния вътрешен продукт. Но дългосрочният отговор на предизвикателствата, свързани със зеления преход, като например преминаване от двигатели с вътрешно горене към електрически превозни средства, както и отговорът на всякакви постоянни търговски смущения, трябва да включва политики за изглаждане на структурните трансформации. Затова комбинацията от фискални и монетарни инструменти има значение толкова, колкото и цялостната политика. В повечето икономики този баланс е силно наклонен към паричната страна, с неблагоприятни последици. От икономическа гледна точка свръх хлабавата парична политика наду цените на активите и може би забавя растежа на производителността, като поддържа живи нежизнеспособни бизнеси. В политическо отношение тя постави централните банки под огромен натиск от банковите лобита, идеолози на твърдите пари - и в еврозоната, от онези в страните кредитори, които смятат, че ниските лихви са начин да спасят тайно разточителните правителства. В интерес на истината централните банки не трябва да бъдат обвинявани за разхлабената парична политика. Доколкото правителствата не са склонни на фискална експанзия, централните банкери са задължени по закон да компенсират недостига в подкрепата за търсенето. От демократично избраните политици зависи, и така трябва да бъде, да управляват фискално-монетарния микс чрез определяне на бюджетния баланс. Би било разумно те да наклонят рязко този микс към фискалната страна. Ниските лихви се оказа, че допринасят повече за потреблението, отколкото за търсенето на структурно трансформиращи инвестиции. Междувременно правителствената пестеливост ограничи неимоверно бюджетите за публични инвестиции. По-големите бюджетни дефицити трябва да бъдат приветствани, ако финансират разходите за приспособяване на икономиките в бъдеще. Има знаци, че това се случва бавно. Японското правителство обяви неочаквано голям стимул за следващата година. Това отчасти е оправдано от мотиви, специфични за Япония - компенсиране на увеличения данък върху потреблението, който е нисък в сравнение с повечето богати икономики. Пакетът от мерки позволява да се реформира данъчната структура без излишен удар върху краткосрочния растеж. Въпреки това степента на мерките изпраща смел сигнал към други страни. В среда на трайно ниски лихви - които Япония познава по-дълго от всяка друга държава - ограниченията върху държавните бюджети са по-хлабави, отколкото обикновено се смята. Безпокойството не касае прекаленото харчене, а това да се харчат добре парите - промяна в мисленето на политиците, белязана от финансовата криза. Има признаци, че това се случва. Холандия се стреми да увеличи инвестициите. Дори Германия поставя под съмнение своята догма за балансиран бюджет. Това е добре. Когато правителствата могат да вземат заеми безплатно, има малко причини да не се инвестира до дупка. Колкото по-рано финансовите министри започнат да ценят тази ситуация, толкова по-добре.    ", "date": "2019.12.10", "title": "Правителствата трябва отново да заобичат вземането назаем"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403200-%D1%87%D1%83%D0%B4%D0%BE%D1%82%D0%BE-%D1%81-%D0%BC%D0%B0%D0%BB%D0%BA%D0%B0%D1%82%D0%B0-%D1%80%D1%83%D1%81%D0%B0%D0%BB%D0%BA%D0%B0", "text": "Много хора знаят легенди за русалки, но не всеки знае, че всъщност тези същества не са мит.    Легендите имат реална основа. Русалките имат физически недъг. Днес това заболяване се нарича Сиреномелия или синдром на русалката. Много хора, родени с този синдром, умират млади, но има и такива, които оцеляват. Като Милагрос Серон от Перу.  В превод името й означава \"чудо\". И наистина това детенце е уникално, въпреки рядкото си физическо заболяване.  Тя се ражда през 2004 г. с напълно сраснали крачета. Приятелите й я наричали \"русалчица\". Уникалното при нея е, че оцелява.      Децата, родени със синдрома на русалката обикновено умират след няколко дни. Те нямат дебело черво, полът им е трудно определим, а стомашно-чревният им тракт е недоразвит.      Родителите на Милагрос направили всичко възможно, а лекарите - почти невъзможното, за да живее. До 5-годишна възраст момиченцето е било подложено на много операции. И за изненада на медиците, тя не само се научила да ходи, но и започнала да ходи на уроци по танци.      Семейството на малката русалка не е от най-богатите. То живее в малко селце, разположено в Перуанските Анди.      Родителите на Милагрос не се отказват от нея и взимат най-правилното решение. Местните власти им оказват финансова помощ, благодарение на която малката получава подходящо лечение и рехабилитация.      През цялото време бащата на Милагрос не се отделя от нея. Той живее и работи в клиниката, където се лекува дъщеря му.      За съжаление, през октомври тази година със сълзи на очи той съобщи, че дъщеря му е починала на 15-годишна възраст в очакване на бъбречна трансплантация.    \"Винаги ще я помня като много умно момиче, което беше радостно и се усмихваше. За мен тя беше малък ангел\", казва баща й пред CEN.", "date": "2019.12.10", "title": "Чудото с малката русалка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403201-%D0%BA%D0%BE%D0%B1%D1%80%D0%B0,-%D0%B7%D0%BD%D0%B0%D0%B5%D1%88-%D0%BB%D0%B8-%D1%80%D0%B0%D0%B7%D0%BB%D0%B8%D0%BA%D0%B0%D1%82%D0%B0-%D0%BC%D0%B5%D0%B6%D0%B4%D1%83-%D0%B4%D1%8A%D1%80%D0%B2%D0%BE-%D0%B8-%D0%B4%D1%8A%D1%80%D0%B2%D0%BE%D0%B4%D0%B5%D0%BB%D0%B5%D1%86", "text": "Интелектът не е най-силната черта на Кубрат Пулев и това пролича с кристална яснота по време на коментара му на двубоя за световната титла между Джошуа и Анди Руис-младши. Докато с мъка си проправяше път между „сложните“ изречения, в които успяваше да повтори една дума цели три пъти, Кобрата пусна и една простотия. Нарече Антъни Джошуа – „дърво“. Да наречеш „дърво“ един олимпийски шампион, който през целия мач не спря да се движи около съперника си на ринга и го победи с мисъл и тактика, е също толкова оригинално, колкото да се сбуташ с някой комплексар в чалготеката.     Не искам да си мисля, че Кобрата не знае каква е разликата между дърво или дърводелец, или че той просто олицетворява второто. Но веднага се сещам как Кобрата внезапно се оплака от болки в рамото точно преди мача му срещу  „дървото“ Джошуа.  Докато слушах лакърдиите на Кобрата в съзнанието ми изникна една от незабравимите мисли на Е. М. Ремарк – „Колкото по-примитивен е човек, толкова по-високо мнение има за себе си“. А егото на Кобрата е много по-високо от нивото на Айфеловата кула, мисловното едва ли.     Разбира се на ринга не е толкова приятно, колкото да се отпуснеш в мекото сепаре на фолк ритмите, но и меките кресла в телевизионното студио не са чак толкова отвратителни, когато може там да покажеш боксовите си познания. Докато говориш как един световен шампион, който е носител на ордена на Британската империя е „дърво“, обаче трябва да си даваш сметка, че те слушат много млади фиданки, които попиват всяка твоя дума. Всички си спомнят и обидите, които изръси срещу Кличко и какво последва в двубоя помежду им.     Един боксьор говори с крошетата и ъперкътите си на ринга, а не в ефира или на дансинга. България е дала на света легенди като Серафим Тодоров и Ивайло Маринов, които въпреки титлите си не се посвениха да обиждат съперниците си. И мястото им в историята е запазено. От Кобрата зависи дали най-накрая ще ни зарадва с победа над боксов колос или името му ще потъне във фолклора.      ", "date": "2019.12.10", "title": "Кобра, знаеш ли разликата между дърво и дърводелец?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403202-%D0%B7%D0%B0%D0%BA%D0%BB%D0%B0%D1%85%D0%B0-%D1%81%D0%B8%D0%BD%D0%B0-%D0%BD%D0%B0-%D0%BD%D0%B5%D1%81%D0%BC%D0%B5%D1%82%D0%BD%D0%BE-%D0%B1%D0%BE%D0%B3%D0%B0%D1%82-%D1%88%D0%B5%D0%B9%D1%85", "text": "Студент от Оман беше наръган пред магазин „Хародс\" в Лондон заради часовник „Ролекс\" и почина от раните си. Оказа се, че той е бил син на шейх – основател на една от най-големите империи за недвижими имоти в Близкия Изток, съобщава британският „Стандард\". Убитият е 20-годишният Мохамед бин Абдулах ал Арайми. Той излизал с приятел от ресторант в Найтсбридж в петък, когато бил нападнат. Счита се, че той се е опитал да окаже съпротива на нападателите, при което той бил наръган с нож в гърба и паднал на земята под елхата близо до луксозния магазин за бижута. Мохамед е най-малкият син на шейх Абдулах ал Арайми – основател на „Ал рейд Груп\", която през 2018 година откри търговски център в Мускат за 130 млн. паунда. Семейството се смята за много близко до управляващата династия в Оман. То прекарвало голяма част от годината в Лондоон и притежава няколко апартамента в Найтсбридж срещу хайд Парк. Приятелят на Мохамед е бил ранен, но вече е освободен от болницата. От лондонската полиция са категорични, че нападението е извършено с цел обир.", "date": "2019.12.10", "title": "Заклаха сина на несметно богат шейх"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403203-%D0%BD%D0%B0%D0%B9-%D1%81%D0%B5%D0%BA%D1%81%D0%B8-%D1%81%D0%BF%D0%BE%D1%80%D1%82%D0%B8%D1%81%D1%82%D0%BA%D0%B0%D1%82%D0%B0", "text": "Обявената преди време от Busted Coverage за най-сексапилна спортистка в света германка Алиса Шмид напомни за себе си с нова гореща снимка от остров Нуса Пенида, близо до Бали, Индонезия. 20-годишната лекоатлетка се готви за Олимпиадата в Токио догодина, но не спира да впечатлява феновете и последователите си в социалните мрежи с перфектни форми - стройни крака, тънка талия, красиви гърди и ангелско лице. Очакванията са младата блондинка да разгърне потенциала си следващото лято в японската столица. Досега Шмид е донесла на Германия сребро в щафетата 4х400 това лято на Европейското първенство по лека атлетика под 20 години. Сексапилната германка набира все по-голяма популярност в социалните мрежи и се радва на около 600 000 последователи в „Инстаграм“, очакващи повече горещи снимки.                  ", "date": "2019.12.10", "title": "Най-секси спортистката"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403204-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-10-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "Днес, ще трябва да се съгласявате с всичко, което шефовете ви кажат. Основното е, да не спорите, а само да кимвате с глава. Подобно поведение, ще бъде ефективно и безобидно. За да предпазите нервната си система от стрес, трябва добре да се наспите и да се храните с нискокалорични храни. Очаква ви прекрасен ден, но от възпитателните процеси няма да може да избягате. Вярно е, че вие няма да се занимавате с тях, а колегите, които ще ви критикуват. Не се обиждайте, а изслушвайте всяка дума с подчинен израз. От финансовите загуби, ще трябва да избягате, а не да се оттеглите. Бъдете колкото е възможно, по-икономични. Трябва да мислите и грижите повече за близките си, вместо да преследвате големите пари. В противен случай, ще загубите цялата си духовност. Домашните задачи трябва да бъдат на преден план, както и грижата за здравето. Възможно е да имате проблеми, със ставите. Вечерта по-добре прекарайте със семейството, а не с приятелите.   Днес може съзнателно да се уедините, за да не си навличате много проблеми. Общуването и запознанствата, днес не са за вас, те само ще влошават ситуацията и настроението ви. От спомени за минала любов, ще ви разсее близък приятел. Той ще ви покани на разходка из града или на кино. Не се отказвайте от нищо. Днес, ще бъдете олицетворение на учтивостта, при това искренна, а не престорена. Към вас, ще се обръщат за помощ, дори онези, които преди не са се осмелявали да го направят. По време на спортни или активни игри, трябва да бъдете по-внимателни. Има шанс за наранявания или травми. По-добре, прекарайте деня у дома. Трябва да бъдете изключително внимателни, при избора на съюзници. Същото се отнася и за приятелите, вярвайте само на проверените. Внимателно обмисляйте предстоящите инвестиции, за да не останете без нищо. В любовта, може да се появи съперник. Колкото и странно да изглежда, това само ще ви провокира. Само не действайте, твърде наивно. Днес, ще сте заобиколени от хора с най-добри намерения. Това може да са очарователни непознати, нови колеги и дори съседи. Всички, ще се радват да подкрепят и споделят най-съкровените си мисли. Необходимата информация за творческата ви работа, ще откриете на сайтове в мрежата. Само не оставайте в интернет до сутринта. Днес са възможни, много неочаквани събития и приятни мигове. Не е изключено пристигането на гости от далеч, скъп подарък и покана за среща. Новини, касаещи любимия човек, също ще ви донесат ярки емоции. Само финансовата сфера, уви, ще остане непроменена. Е, време е да потърсите нова работа или да започнете свой бизнес.   Ще е добре, да закалите тялото си, като приемате повече витаминни. Яжте повече зеленчуци и плодове, така че да не се разболеете преди празниците. Много ценна информация, ще научите от човек, с когото много години не сте се виждали. Това ще ви тласне към нови постижения и ще ви зареди с оптимизъм. Особено в работната сфера. Препоръчително е да се заредите с търпение и да усилите волята си, в противен случай вашето самочувствие, ще е на нула. А това засяга всичко, което правите. За нови проекти не е най-добрият ден, но е време да завършите старите дела. В личния живот, трябва да си поставите приоритети. И по-малко слушайте, какво говорят вашите близки. Ще е добре, да изоставите лошите си навици, за да се почувствате по-уверени, както морално, така и физически. Възможно е не само кавга, а истински скандал в семейството. Ако си затворите устата, тогава всичко ще се размине, без последствия. Между другото, не се захващайте с няколко задачи наведнъж. Вечерта, посветете на любимия човек. Не се препоръчва да разпръсквате енергията си, за несъществени задачи. Освен това, днес ще е необходимо да решите битови, технически и финансови проблеми. Отлично ще се проведат, правни консултации, инвестиции в бизнеса и подписване на документи за недвижими имоти. Може да промените не само прическата, но и цвета на косата си.", "date": "2019.12.10", "title": "Дневен хороскоп 10 декември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403205-%D0%BD%D0%B5-%D0%B4%D0%B8%D1%88%D0%B0%D0%B9-%D0%B2-%D1%81%D0%BE%D1%84%D0%B8%D1%8F-%D1%81%D0%B8", "text": "Тези дни в София не се диша. Съвсем буквално. И в Сараево имаха същия проблем, но там властите очевидно се справят по-добре. Емилия Милчева тръгна по следите на проблема с мръсния въздух в българската столица.       \"Когато отвориш прозореца, за да влезе свеж въздух, всъщност изкарваш свежия въздух навън”. Този виц за Краков, който също като София е сред европейските градове с най-мръсен въздух, важи с пълна сила и за българската столица, където измерените вчера нива на фините прахови частици са били три пъти над нормата от 50 микрограма на кубичен метър. И какво прави местната управа? Столичният инспекторат е извършил през седмицата (но не и вчера) шейсетина проверки за изгаряне на нерегламентирани материали, в резултат от което е наложил няколко глоби - неизвестно колко, нито за какви суми. А в публикация на страницата си във Фейсбук столичната кметица Йорданка Фандъкова призова гражданите, които се отопляват на въглища и дърва, да следят сайта на общината и в дните с голямо замърсяване да ползват алтернативно отопление. Какво ли са избрали призованите? Не и да мръзнат у дома, за да е чист въздухът навън. Защото едва ли ще използват електроуреди. Сараево се справя по-добре В една друга балканска столица властите очевидно се справят по-добре - през последните три дни количеството на фините прахови частици в Сараево беше от два до пет пъти над нормата. И местната управа взе спешни мерки: забраниха движението на товарни автомобили, отмениха публичните прояви на открито и предупредиха хората да не излизат. Освен това бе намалена температурата на централното отопление, което работи на въглища. Забранени бяха и строителни работи, при които се произвежда прах. По това Сараево и София си приличат - намират се в долини, заобиколени от планини, и са подложени на смог, прах и мъгли. И в двата града се издигат високи сгради, които пречат на движението на въздуха. Пълно е със стари   околната среда, а много домакинства се отопляват на дърва и въглища. Въпреки многократните уверения на софийската кметица Йорданка Фандъкова, че “Столична община изпълнява програма от над 100 мерки за чист въздух”, изглежда, че или програмата не се изпълнява, или мерките не дават видими резултати. Впрочем, българските власти признаха за проблема “мръсен въздух” преди не повече от три години. Нищо, че много преди това авторитетни чуждестранни издания вече бяха публикували репортажи за качеството на въздуха в София, а през 2013 година Европейската агенция по околна среда излезе с доклад, според който България има най-мръсния въздух сред държавите от ЕС. (Дългогодишното безмълвие на управляващите по този проблем напомня за рефлексите на една друга власт, която така и не предупреди гражданите на НРБ за аварията в Чернобил през април 1986 година.) По време на предизборните дебати за местния вот Фандъкова неуморно обясняваше за двата най-големи източника на замърсяване в София - автомобилите и отоплението на твърдо гориво. Обясняваше и за кампанията за безплатна подмяна на старите печки. Реалната подмяна обаче стартира чак в началото на 2020 година, така че ефектът от това, че хиляди домакинства ще изоставят печките на твърдо гориво, ще даде глътка свеж въздух едва през следващия отоплителен сезон. Около 55 000 домакинства на територията на София се отопляват на дърва и въглища. Осигурени са близо 7 милиона евро за подмяна на кюмбетата, като 60% от тази сума са безвъзмездни средства по програма LIFE на Европейската комисия. За други 15 000 домакинства средствата идват от Оперативна програма “Околна среда” (ОПОС).       Да допуснем, че няколко хиляди домакинства ще преминат на отопление с пелети, ток, парно или газ. Но в повечето случаи отопляваните домове са със стара дограма и без изолация, така че смяната на една печка с друга е само част от решението. Освен това по ОПОС се изисква домовете, в които ще се подменя отоплението, да са законни, което означава, че значителна част от ромските къщи няма как да бъдат обхванати. Властта е загърбила проблема и не търси решения за узаконяване на тези постройки. Планът със стоте мерки не е план със сто мерки Столична община така и не изпълни друго от добрите намерения, обявено още преди месеци - да инициира законодателни промени, така че да се обвърже отпускането на енергийни помощи, каквито в момента получават около 210 000 домакинства в България, със смяната на печките на твърдо гориво. “Замръзнаха” и други мерки от Плана за действие при замърсяване на въздуха - увеличение на таксите за влизане на камиони в София и за използване на строителна техника. Сега кметската управа предлага по-високи данъци за автомобилите от 2020 година - под претекст, че приходите от тях ще отидат за мерки за чистотата на въздуха. За сравнение нека видим как се справят в Краков - град с почти двойно по-малко население от София, но привлякъл близо два пъти повече чуждестранни туристи от българската столица - 3,3 милиона за тази година. По данни на citylab.com, от 2012 насам 25 000 печки на твърдо гориво са изведени от експлоатация, а домакинствата с ниски доходи са получили пълна финансова подкрепа за преминаване към централно отопление. С дронове и топлинни сензори общината следи останалите и налага глоби за незаконно изгаряне. В България, където чистотата на въздуха е сериозен проблем, проверките на Столичния инспекторат не може да са просто спорадични - те трябва да са постоянни. И още: глобите трябва да се събират, а системните замърсители на въздуха да бъдат огласени и следени. След въведения само два пъти през 2018   за градския транспорт в дни на голямо замърсяване, Столична община явно е изоставила и тази мярка. Следователно се налага редукция на програмата със стоте мерки. Всичко останало Напролет в София ще бъде пусната третата линия на метрото, която ще облекчи трафика с 25%. “Ако го нямаше метрото, 79 000 тона повече вредни вещества ще се изхвърлят годишно във въздуха”, заяви вчера шефът на “Метрополитен” Стоян Братоев. Чудесно. Всичко останало обаче си е по старому, включително и пиарските начинания на “Московска” 33. На 16 ноември м.г. Столична община за първи път инициира Ден за по-чист въздух, предвиждащ отказ от личните и служебните автомобили. Тази година такива инициативи нямаше - изглежда, че местната администрация е забравила собствения си почин. А иначе би могла целогодишно да се откаже от автомобилите. Градският транспорт работи за всички жители и гости на столицата.         \"Дишането убива\" Призрачно: гъст смог в Сараево Скопие под пелена от смог Старите ТЕЦ-ове замърсяват въздуха \"Дишането убива\"  ", "date": "2019.12.10", "title": "Не дишай! В София си."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403206-%D1%81%D0%B2%D0%B5%D1%82%D0%B8-%D0%BC%D1%8A%D1%87%D0%B5%D0%BD%D0%B8%D1%86%D0%B8-%D0%BC%D0%B8%D0%BD%D0%B0,-%D0%B5%D1%80%D0%BC%D0%BE%D0%B3%D0%B5%D0%BD-%D0%B8-%D0%B5%D0%B2%D0%B3%D1%80%D0%B0%D1%84", "text": "  Жестокият гонител на християните, император Максимиан, веднъж пратил в Александрия един от заслужилите си войници - атинянина Мина, с поръчение да усмири вълненията, възникнали в града, и да се погрижи да отвърне християните от тяхната вяра. Царят не знаел, че Мина сам вярвал в Христа. Мина пристигнал в Александрия и наскоро чрез мъдрите си разпоредби усмирил вълненията и привел всички дела в ред. А що се отнася до вярата Христова, той не само не я преследвал, но явно говорел, че тя едничка е истинска и спасяваща вяра. Думите си той доказвал чрез дела, бидейки крайно милосърден и добър. Господ му дарувал чудотворна, целебна сила. Всички болни, които получавали изцерение чрез неговите молитви, славели Бога, и вярата в Христа се разпространявала в Александрия все повече и повече. Тия успехи на християнската вяра силно дразнели езичниците и те побързали да донесат на Максимиан за действията на Мина. Разгневеният цар свикал своя съвет и след съвещание с велможите си решил да изпрати в Александрия градския управител Ермоген, от всички уважаван мъж. Той му дал най-строги заповеди против християните и особено против Мина, като му заповядал да употреби всички средства, за да застави християните да се върнат към идолопоклонството. Ермоген бил езичник, не знаел нищо за истинската вяра, но по природа бил добър и милостив. И ето, на Господа било угодно да му открие пътя към спасението и вечния живот. През време на пътуването с кораба той видял насън трима светли мъже, които му казали: \"Знай, Ермогене, че и малкото добро не е презряно от Бога. Затова Господ прие и твоите добри дела. И твоят път, който е предприет за гибел на мнозина, ще стане за тебе път на безсмъртна слава и чест, защото по тоя път ти ще дойдеш до вечния Цар. Ние ще ти пратим такъв човек, който ще те доведе при благословения Цар, и ти от Него ще получиш такава слава, която сегашния твой цар не може да ти даде\".     Като се събудил, Ермоген дълго мислил за своето съновидение и направил заключение, че нему вероятно предстоят големи почести от царя. Като пристигнал след няколко дни в Александрия, той повикал при себе си Мина. Мина, щом влязъл при него в стаята, извикал гръмогласно: \"Слава на единия велик Бог, чрез волята на Когото ти пристигна тук!\" Колкото и да желаел Ермоген да пощади Мина, бил принуден да заповяда да го затворят в тъмница, защото призовал Името Божие. На другия ден довели Мина за разследване. Той бил спокоен, като истински неустрашим войн. На укора на Ермоген, че не почита боговете, той отговорил с твърдо изповядване на единия истински Бог. Той говорел: \"Всеки трябва с пламенно желание да търси истинския Бог. Аз сам в младостта си, когато живеех в Атина, пазех бащините закони. Но пламенно желаех да узная истината и изучавах прилежно всички елински науки. След това взех да чета и християнски книги и като ги четях, убедих се, че в тях е силата и правдата, и в елините е заблуждението и лукавството. След това аз видях на дело силата на истинския Бог чрез чудеса, вършейки чрез Неговото Име, и като повярвах, отхвърлих предишните заблуждения, приех кръщение и почнах да служа на Христа\". Още много говорил Мина за истината и силата на християнската вяра. Народът внимателно го слушал и мнозина казвали на Ермоген: \"Той говори вярно. Ние сами видяхме чудесата и изцеряванията с Името на Христа. Трябва да се почита Оня Бог, Когото изповядва Мина!\" Ермоген, недоумявайки какво трябва да прави, заповядал да отведат християнина в тъмницата. Но на другия ден го повикал пак и започнал да го заплашва с мъчения, ако не се поклони на боговете. Мина му отговорил: - На каквито искаш мъки ме подлагай, аз с радост ще страдам за моя Христос. При това несъмнено се надявам, че ти сам, като отхвърляш временните блага, ще бъдеш едно от чедата Христови. Тогава Ермоген, изпълнявайки заповедта на царя, наредил да предадат Мина на изтезания. Отрязали му краката - мъченикът хвалел Бога; след това го лишили от език и очи - мъченикът всичко търпял радостно и спокойно. Хвърлили го в тъмницата. Там през нощта при чудна светлина му се явил Сам Христос и го изцерил, като обещал, че и Ермоген скоро ще дойде до познание на истината и ще постигне нетленен венец. Когато на другия ден войници влезли в тъмницата, едва повярвали на очите си, като видяли Мина здрав. Като узнали как се изцерил, те извикали: \"Велик е християнският Бог!\" и с внимание и вяра слушали поученията му. Дошли други войници от съдията. Но и те останали при Мина, победени от силата Христова. Мълвата за чудесното събитие се разнесла по града и целия народ се затекъл към тъмницата, славейки и величаейки истинния Бог. Тогава Мина решил сам да отиде в съдилището при Ермоген, който с неизразимо изумление видял здрав оногова, когото в навечерието видял осакатен и едва жив. Мина започнал да говори на съдията за Бога, като го призовавал да познае истината и от Името на Господа му обещавал спасение. Чудно видение в същото време се представило на Ермоген. Той видял два светли ангела, увенчаващи мъченика с нетленен венец, и като паднал при нозете на Мина, извикал: - Моли се за мене, истински Божий служителю, щото и мене милостно за приеме Господ! - Не се съмнявай в Божията милост - отговорил светият мъченик. Бог е добър и милосърден и няма да отхвърли идващия при него. Той ще впише името ти в книгата на живота, и ти ще Го прославиш чрез св. мъченичество. Целият тоя ден в Александрия бил ден на радост и тържество: народът гръмогласно славел Господа и Му благодарял. А Ермоген цяла нощ слушал наставленията на Мина и се готвел за св. кръщение, което приел заедно с голямо множество народ. Той раздал имота си на бедни и с Мина започнали да проповядват истинската вяра и чрез Божията сила правели чудеса. Всичко това стигнало до царя, който сам пристигнал в Александрия с голяма военна сила. Той повикал при себе си християните и жестоко ги укорявал, че са оставили вярата на бащите си. Но Мина и Ермоген не се побояли от заплахите му и смело изповядвали пред царя своята вяра в истинния Бог, като разказвали за чудесата, извършени чрез силата Господня. Царят не повярвал и заповядал да ги подложат на страшни изтезания. Отново силата Божия се проявила в чудни изцерявания. Пред очите на царя осакатените християни се изправяли здрави и невредими. Той приписвал всичко на мегесничество. Един езически учен и писател, на име Евграф, като видял тия чудеса, повярвал и открито изповядвал вярата си в Иисуса Христа. Царят със своята ръка го убил. Мина и Ермоген по заповед на царя били посечени с меч, а телата им в железен ковчег били хвърлени в морето. Но ковчегът не потънал, а доплувал до гр. Византион, където епископът, уведомен по чудесен начин за пристигането на св. мощи, извадил из морето телата на мъчениците и с чест ги погребал близо до градските стени.", "date": "2019.12.10", "title": "Свети мъченици Мина, Ермоген и Евграф"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403207-10-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1520 г. - Религиозният реформатор Мартин Лутер публично изгаря папската була.   1768 г. - В Англия е основана Кралска академия на науките (Royal Society).   1799 г. - Франция става първата страна в света, която въвежда метричната система, основана на метъра и килограма.   1817 г. - Мисисипи става 20-тият американски щат.   1845 г. - Британският инженер Робърт Томпсън патентова пневматичната гума.   1848 г. - Първите президентски избори във Франция са спечелени от племенника на Наполеон Бонапарт - Луи Наполеон Бонапарт.   1868 г. - В Лондон заработва първият в света уличен светофар.   1869 г. - В щата Уайоминг жените получават право да гласуват.   1877 г. - Руско-турска война (1877-1878): Битката при Плевен: Руските войски превземат Плевен след 3-месечна обсада.   1878 г. - Основана е Националната библиотека \"Св. св. Кирил и Методий\" в София.   1880 г. - Съставено е четвъртото правителство на България, начело с Петко Каравелов.   1898 г. - В резултат на договор между САЩ и Испания, Куба става независима държава.   1900 г. - Съставено е двадесетото правителство на България, начело с Тодор Иванчов.   1901 г. - Раздадени са първите Нобелови награди: за физика - на Вилхелм Рьонтген; за химия - на Якоб Вант-Гоф; за физиология и медицина - на Емил Беринг; за литература - на Рене Сюли Прюдом; за мир - на Фредерик Паси и Жан Анри Дюнан.   1906 г. - Американският президент Теодор Рузвелт спечелва Нобелова награда за мир и става първият американец, спечелил Нобелова награда.   1921 г. - В СССР е извършена денационализация на дребните предприятия - до 10 наети работници.   1941 г. - Втората световна война: Японската армия унищожава два британски военни кораба, загиват около 800 моряци.   1941 г. - Втората световна война: Японската армия завладява американския остров Гуам.   1943 г. - Втората световна война: Трета бомбардировка на София от британско-американската авиация.   1945 г. - Правителството на САЩ дава съгласие за изграждане на главна резиденция на ООН в Ню Йорк.   1947 г. - Шестото Велико народно събрание избира за министър-председател Георги Димитров и му възлага да състави правителство на Отечествения фронт.   1948 г. - Общото събрание на ООН приема Всеобща декларация за правата на човека.   1956 г. - Философът Тодор Павлов е преизбран за председател на БАН.   1964 г. - Френският писател Жан-Пол Сартър отказва да приеме присъдената му Нобелова награда за литература в израз на протест срещу откритието на Алфред Нобел.   1975 г. - Активистът Андрей Сахаров е награден с Нобелова награда за мир. Наградата е приета от неговата жена.   1977 г. - В чест на 100-годишнината от освобождението на Плевен от османска власт в града е открита панорамата Плевенска епопея.   1981 г. - Общото събрание на ООН одобрява предложението на Пакистан за създаване на зона свободна от ядрени оръжия в Южна Азия.   1989 г. - В Чехословакия е избрано първото некомунистическо правителство. Президентът Густав Хусак подава оставка.   1999 г. - По време на срещата на ръководителите на държавите от ЕС в Хелзинки е взето решение за преговори с България за присъединяване.   2001 г. - Астрономите Скот Шепърд, Дейвид Джуит и Ян Клайн откриват спътника Автоноя.  ", "date": "2019.12.10", "title": "10 декември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403208-%D0%BD%D0%B0-%D1%80%D0%B0%D0%B1%D0%BE%D1%82%D0%B0-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%82%D1%80%D0%B8%D0%BC%D0%B0-%D0%B8%D0%B7%D0%BC%D0%B0%D0%BC%D0%B5%D0%BD%D0%B8-%D0%B1%D1%8A%D0%BB%D0%B3%D0%B0%D1%80%D0%B8-%D1%80%D0%B0%D0%B7%D0%BA%D0%B0%D0%B7%D0%B2%D0%B0%D1%82", "text": "Все повече българи идват да работят в Германия. Немалко от тях обаче стават жертва на трудова експлоатация и не знаят къде да търсят правата си. Ето какво разказват трима българи, попаднали на некоректни работодатели.       Все повече българи се отправят към Германия. Причината: през 2014 година ограниченията на германския трудов пазар отпаднаха напълно. Оттогава до днес Федералната република е посрещнала близо 160 000 български мигранти. По-голямата част от тях идват с намерението да останат временно. Те работят като болногледачи, строители, хигиенисти, шофьори, кухненски помощници. Мечтата им за по-добър живот и достойно заплащане обаче невинаги се сбъдва. Някои попадат при некоректни работодатели и стават жертва на трудова експлоатация. \"Най-често потърпевши са болногледачите и строителните работници\", казва Иван Иванов от организацията \"Справедлива мобилност\" (\"Faire Mobilität\"), която предлага консултантски услуги на майчин език за работници от Източна и Централна Европа. Според него, в тези сектори съществуват най-много криминални структури. Техните членове се облагодетелстват от експлоатацията на човешкия труд. А нарушенията обикновено са свързани с манипулация на работното време. Иван Иванов обяснява, че от този проблем са засегнати предимно лицата, които се грижат 24 часа в денонощието за болни или възрастни хора. Много често те получават договори с работно време от 2, 4 или 8 часа дневно, а в действителност ангажиментът им е постоянен. Болногледачите работят без почивка, с неограничено работно време и в постоянна готовност да обслужват пациента. Такива работници - предимно жени от Източна и Централна Европа - получават минимално възнаграждение (обикновено в размер на 9,50 евро на час), а често от заплатата им се удържат твърде големи суми за наем и храна. Информация за конкретния им брой няма. Според оценки на експерти, запознати с проблемите в бранша, болногледачите от Източна и Централна Европа са между 100 000 и 400 000 души. Други обаче смятат, че те са много повече, тъй като немалко работят нелегално. Три истории на потърпевши Доскоро сред тях е била и Марина П.*, която пристига в Германия през 2009 година и започва да работи като болногледачка на черно. Спомня си, че веднъж трябвало да се грижи за възрастно семейство в Лаубен - жената била дементно болна, а мъжът - на легло. \"Не можех да отида до тоалетна, нито да изляза на двора за 5 минути да си поема глътка въздух, един път не мигнах 72 часа. Нямаше делници, нямаше празници, нямаше почивка. Имаше само работа, много работа\", разказва Марина. Това обаче не е всичко. Често се случвало да не ѝ плащат навреме, да ѝ удържат повече пари за наем и да не ѝ плащат здравните осигуровки. Последният ѝ работодател също се оказал измамник, но жената така и не придобила смелост да потърси правата си в съда. Вместо това решила да забрави за случая и започнала на чисто в друг град и на друго работно място. Много потърпевши избират именно този път и рядко се обръщат към властите за съдействие. Не и Стоянка А., която решила да си търси правата. 55-годишната жена напуснала България преди 4 години, за да търси ново препитание за семейството си. Преди няколко месеца българска посредническа фирма я изпратила на работа в голям свинекомплекс в близост до германския град Потсдам. На десетия ден от престоя си Стоянка претърпяла трудова злополука - паднала в 4-метрова шахта, в която изхвърляли мъртвите прасета. Тя оцеляла по чудо. Малко по-късно обаче ѝ била връчена заповед за уволнение.  Историята ѝ не е единичен случай. \"Много работодатели злоупотребяват с незнанието на своите служители и неправомерно ги особождават от работа с надеждата, че те няма да потърсят правата си\", обяснява Иван Иванов. В Германия срокът за оспорване на подобно уволнение е само 3 седмици, но за разлика от България, тук няма изрична забрана за освобождаването на работника по време на болничен, допълва още той. \"Дори през първите 6 месеца, когато обикновено върви т.нар. изпитателен срок (Probezeit), работодателят не е задължен да посочи причина за уволнението, единствено трябва да спази съответния срок за предизвестие. Много фирми прибягват до този подход, за да си спестят изплащането на болнични\", пояснява Иванов. С подобни проблеми се сблъскват много от чужденците, работещи в месопреработвателния сектор в Германия. Според данни на Федералната агенция по заетостта, всеки трети служител в бранша има чуждо гражданство, а новите работни места почти винаги се запълват с работници от Румъния и България. Статистиката сочи, че през юни 2018 година броят на българите в месопреработвателния сектор е достигнал 2600 души*. Те често работят при изключително тежки условия - на минимално заплащане, шест дни в седмицата, понякога по 12-13 часа на ден. Обикновено биват настанявани в общежития. Там са принудени да живеят в мизерни условия, без никакво лично пространство. За това \"удоволствие\" им се удържа наем, който може да достигне до 290 евро на месец. Изключително неясна остава и ситуацията със задължителното социално осигуряване - мнозина разбират твърде късно, че не са били здравно осигурявани. Такъв е случаят и със Стоянка А.. След инцидента жената заминала на лечение в Чехия, където установила, че не е здравно осигурена. Тъй като все още се лекува, състоянието ѝ не ѝ позволява да работи, следователно тя няма възможност да покрие разходите си за лечение. Затова се надява, че с помощта на адвокат ще успее да осъди бившия си работодател да ѝ изплати полагащите ѝ се болнични. Към настоящия момент Стоянка се намира в Чехия, а единственото ѝ желание е да оздравее, за да може отново да се труди и да изкарва пари за семейството си. Въпреки немотията, несполуките и тежкия живот зад граница, тя не смята скоро да се връща в България. \"Ако се върна там, убивам бъдещето на децата ми\".Съдбата се оказва неблагосклонна и към Ахмед М.*. През 2012 година 53-годишният строителен работник от Широка лъка бил принуден да напусне България. Мъжът, който му помогнал да замине за Германия, го накарал да си извади т.нар. гевербешайн  - свидетелство, което на практика превръща работника в самонаето лице, лишава го от редица привилеги, вкл. от правото на минимално почасово заплащане, и го задължава да внася сам всички социални и здравни осигуровки и данъци. Така Ахмед се оказал принуден да работи почти денонощно по 6 дни в седмицата при това за мизерно заплащане. След 4 месеца се прибрал в България, но отново заминал... от нужда. Вече 7 години мъжът се труди по строежите в Германия, но се оплаква, че непрекъснато попада на некоректни работодатели. Последният непрекъснато му удържал допълнителни суми и му плащал по-малко от изработеното. А когато Ахмед се разболял, той просто го уволнил. Оказало се обаче, че работодателят му е в правото си. Според германския закон, фирмите с под 10 служители могат да освобождават работниците си в случай на болест. Въпреки това Ахмед е твърдо решен, че ще се обърне към съда и ще настоява за обезщетение. Във връзка с този случай Иван Иванов от \"Справедлива мобилност\" уточнява: за да може въобще потърпвешите да търсят правата си, трябва да са документирали отлично реалното си работно време. Затова той съветва всички бъдещи и настоящи работници в Германия да си записват подробно от колко до колко часа са работили, на кой обект и с кого, тъй като това би им помогнало, ако им се наложи да се обърнат към властите за съдействие. Германия е \"по-малкото зло\"  Според него, за да не се стига до подобни случаи, най-добре би било работниците да се информират предварително за правата си. Но проблемът е, \"че специално при миграцията от България към Германия има голяма динамика, голяма флуктуация. Има хора, които идват тук за кратко и след това се връщат, след тях идват нови. Те не са информирани и съответно минават през същите трудности, през които са минали хората преди тях. Така се създава порочен кръг\", коментира Иванов. Докато този порочен кръг не бъде прекъснат, българските и румънските работници в Германия вероятно ще продължават да носят прозвището \"новите роби\" от Европа. Стоянка А. потвърждава, че именно така са били наричани в свинекомплекса. Но въпреки трудностите, рисковете и мизерията, мнозина ще предпочетат \"по-малкото зло\" - Германия. Защото, както обобщава Ахмед М., \"колкото и да е лошо тук, в България е много по-зле\".  ", "date": "2019.12.10", "title": "На работа в Германия: трима измамени българи разказват"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403209-%D0%BF%D1%80%D0%BE%D0%B2%D0%B0%D0%BB-%D0%BD%D0%B0-%E2%80%9E%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA%E2%80%9C-%D1%89%D0%B5-%D0%BF%D1%80%D0%B5%D0%B2%D1%8A%D1%80%D0%BD%D0%B5-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2-%D0%BF%D0%B0%D0%BC%D0%B5%D1%82%D0%BD%D0%B8%D0%BA-%D0%BD%D0%B0-%D0%B8%D0%B7%D0%B3%D1%83%D0%B1%D0%B5%D0%BD%D0%B8%D1%8F-%D1%81%D1%83%D0%B2%D0%B5%D1%80%D0%B5%D0%BD%D0%B8%D1%82%D0%B5%D1%82", "text": "Българските власти показаха впечатляваща отзивчивост към недоволството на Москва от най-високо ниво. Това коментира руската информационна агенция РИА Новости в материал, озаглавен „България се научи да вярва на Русия. Но това няма да й помогне“, предава Агенция “Фокус”. Струваше си държавният глава на Руската федерация Владимир Путин да каже, че София умишлено забавя изграждането на „Турски поток“ на своята територия, защото само няколко часа по-късно българският премиер (Бойко Борисов) увери, че причините са свързани изключително със „задължителните процедури“ на Европейския съюз. Бойко Борисов също изрази надежда за успешно стартиране на проекта. Коментарът на премиера не само не противоречи, но по-скоро засилва мнението на руския президент, че продължаващите забавяния очевидно са свързани с „натиск отвън“. България е принудена непрекъснато да потвърждава, че е – отново съгласно думите на самия Борисов – „лоялен и силен член на НАТО и ЕС“. И това, разбира се, не се вписва добре с изпълнението на стратегически проект в областта на енергетиката, обвързан с Москва. Проблемът е, че дразненето на Русия с бюрокрацията на София не е вариант. Путин категорично заяви, че ако българските власти не искат да ускорят работата по „Турски поток“, то тогава Москва ще намери други пътища към Южна Европа. Българите знаят повече от всеки друг, че подобни думи от Кремъл не представляват празна заплаха. Тъжната съдба на „Южен поток“, който, ако беше реализиран, щеше да превърне България в най-важната транзитна държава, служи за постоянно напомняне и потвърждение. Ако през 2014 г., когато руската обреченост и предстоящият крах бяха очевидни за цяла Европа, то пет години по-късно надеждите, че Кремъл ще търпи до безкрайност бюрократичното оплитане на България, изглежда илюзорно. София не се съмнява, че Москва ще изпълни обещанието си. Размяната на коментари от последните дни може да послужи като урок не само за София, но и за много други европейски (и световни) столици. На първо място, важен е техният зараждащ се навик да вярват в Москва. Иронично е, че консолидирането на обусловения рефлекс към ситуацията „ако Русия казва, значи ще го направи“, е на база отрицателен опит. Там, където дълго време многобройните „моркови“ под формата на убеждаване, преференциални условия и различни „добрини“ не сработиха, ситуацията се раздвижи значително, едва когато „тоягата“ се превърна в основно средство на общуване. Всъщност такава бърза реакция на българския премиер на думите на Путин просто потвърждава напредъка по този въпрос. Второ, еднакво важна последица от случващото се е осъзнаването, на някои места много болезнено, от истински прозападните държави от Източна Европа на простата истина, че суверенната политика винаги е по-изгодна, отколкото старателно да се угажда на избрания господар. Преди пет години България загуби „Южен поток“. Забележките на Путин ясно намекват, че София вече е на няколко крачки от загубата и на „Турски поток“. И като цяло човек би могъл да разбере българските елити, които се страхуват да повишат гласа си в защита на националните интереси, защото страната им е толкова незначителна и слаба в сравнение с великите сили на Запада. Но в близост до нея има съвсем различни примери. Някои държави в Източна Европа, вместо да затвърждават окаяното си положение, като повтарят „ние сме малки, бедни и слаби, нямаме възможност да се противопоставим на заповедите на американците и ЕС“, доста успешно маневрират, поставяйки собствените си интереси на преден план. И което е характерно, резултатите от такава политика са многократно по-добри от тези на наистина бедна България, която даде всичко от себе си за светло европейско бъдеще. За Полша, която не може да бъде обвинявана в симпатии към Русия, не може да се твърди, че има независима политика. Но тя изобщо не се страхува от раздразнението на ЕС. Унгария също прави това, което сметне за необходимо и никакво недоволство отвън не е в състояние да трогне официална Будапеща. Дори малка, бедна Сърбия, въпреки целия натиск от страна на Запада, отказва да загърби дълбоката връзка с Русия – и това не води до фатални последици за Белград от много години. Сега ситуацията около българската част на „Турски поток“ започва да буди клиничен интерес: дали властите на страната ще рискуват да защитят националните интереси или ще доведат ситуацията до логичния край – загубата и на този проект. Ако се случи последният вариант, България, разбира се, ще се превърне за целия свят в паметник на отхвърлянето на суверенитета като национална идея и последствията, до които водят подобни действия. А това само по себе си е интересно и полезно по свой начин – но за другите.", "date": "2019.12.10", "title": "Провал на „Турски поток“ ще превърне България в паметник на изгубения суверенитет"}
