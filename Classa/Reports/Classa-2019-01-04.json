{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391201-230-%D0%B3%D0%BE%D0%B4%D0%B8%D0%BD%D0%B8-%D0%BF%D0%BE-%D0%BA%D1%8A%D1%81%D0%BD%D0%BE-%D0%BE%D1%82%D0%BD%D0%BE%D0%B2%D0%BE-%D1%80%D0%B5%D0%B2%D0%BE%D0%BB%D1%8E%D1%86%D0%B8%D1%8F", "text": "През 2019 ще отбележим 230 години от щурма на Бастилията, познат и като „Великата френска революция“. И ето че (тъй като колелото на историята се върти) отново се заговори за революция. Отново във Франция и отново такава, която ще доведе до смяна на световния ред. Управляващите ще бъдат пометени, а Франция ще обяви независимост. Светът няма да е същият. Това вещае астрологията.     Дали преди 230 години някой е предвещал Великата френска революция? Да, тогава със сигурност е имало астрология, но дали е била   (световна, глобална, политическа, даже геополитическа)? Едва ли. Дали тогава е имало интернет? Със сигурност не е имало. Затова днес е друго. Затова днес, когато се зададе революция и смяна на световния ред, ние се оказваме   отрано и то от специалисти – „най-добрите мунданни астролози“ на света. Благодарение на техните   изчисления вече знаем, че Макрон ще е новият Робеспиер; Германия пак ще се раздели на Източна и Западна; с Европейския съюз е свършено: той фактически ще се разпадне, макар че официално няма да го закрият, и всички държави-членки една през друга и всяка за себе си ще се надпреварват да се подмазват на Русия (казах ли, че цитираните мунданни астролози са руснаци?); Америка ще бъде наказана за нейното неуважение към историческите процеси и ще изпадне в невиждана криза, такава е „астрологичната реалност“ – всички ще обърнат гръб на Тръмп и той, в отчаянието на абсолютната си изоставеност ще нападне Китай с климатично оръжие; Израел ще остане сам срещу всички. Ето това казват звездите за революционната ситуация в света през все още младата 2019 година. Не, няма да се гаврим с астролозите, те и сами се справят достатъчно добре. Но пък се замисляме за революциите и вълнението, което те разбунват в душите на човеците. Защо ни е толкова трепетно, когато ни говорят за революции, защо? Защото не харесваме себе си, защото не харесваме живота си, защото не сме доволни от това, което имаме, и защото вярваме, че цялото това ужасяващо състояние на нещата може да се промени с едно щракване на пръсти –щрак! – и светът вече не е същият: злодеите са пометени, на тяхно място са се появили ангели небесни и от чешмата тече шампанско. Що е то „революция“? Теорията казва, че това е историческо събитие, след което настъпва коренна промяна за големи количества човеци. Революциите са внезапни, промените са радикални (качествени), събитията обикновено съдържат насилие, задължително са незаконни, защото една правова система трябва да бъде заменена от друга, като първата (официалната) система не предлага нормативни условия за това. Революциите могат да бъдат спонтанно-масови, но по-често са дело на „революционен авангард“ (напр. комунистите според марксистко-ленинската теория), някакъв елит, който веднага замества изместения, като се държи точно толкова зле, а често и още по-зле от него. Ако дадено историческо сътресение не отговаря на тези характеристики, тогава не го наричаме „революция“, а „преврат“ или „метеж“. Когато превратът или метежът са осъществени от военна хунта, тогава можем да ги наречем и „пуч“. За пучове се говори най-вече в Латинска Америка, въпреки че думата е от шфейцарски немски диалект и означава „изхвърлям, отвявам“. Друг критерий е кой дава име на събитието. Ако го назовава победителят – новият елит, наместил се на трона на стария – тогава е „революция“, качествен скок, нова страница в историята, лъч на надежда в гъстия мрак, сияйна зора на новия ден. Когато обаче старият, детронираният елит назовава събитието, тогава то е метеж, кървав преврат, узурпация, екзекуция на законността, престъпен и корумпиран преход, който още не е свършил, и т. н. Така казва популярната теория. Има обаче и една друга гледна точка към революциите. Техен първодвигател е индивидуалната неудовлетвореност. Някои се самозалъгват като наричат  това „вроден стремеж към справедливост“, но то си е най-обикновена незадоволеност. А незадоволеността се появява тогава и само тогава, когато очакванията се разминат драматично с реалността. Тогава виждаме, че светът не е такъв, какъвто би трябвало да бъде (поне в нашите представи) и спешно се нуждае от ремонт. Тогава най-сърцатите, най-нетърпеливите, най-изнервените или най-обидените (онеправдани и недооценени) тръгват да го оправят и впоследствие историята ще ги нарече „революционери“, разбира се, ако я пишат правилните историци. Забелязахте ли двата компонента в тази теория? Единият е: „Светът е неправилен, сбъркан, несправедлив“; другият – „светът се нуждае от поправяне“. Революция! По първия компонент има два възгледа:   По втория компонент – „светът се нуждае от поправяне“ – също има два възгледа:   И в двата случая на човека се гледа като на причина, а на света – като на следствие: добра причина – добро следствие; лоша причина – лошо следствие. Ако един човек е достатъчно интелигентен и възпитан, той ще се погледне и ще каже: „Аз не съм никак съвършен, какво добро би могло да произлезе от мен? Дай да взема да се пооправя, та дано и светът стане по-хубав“. В масовият случай обаче, дори да не си го каже в артикулирано изречение, човек си мисли: „Нищо ми няма на мен! Много съм си ‘убав, я какъв съм умник! Всичко разбирам, всичко ми е ясно. Но виж, другите… Другите са идиоти. Груби, гадни, глупави, злобни и заядливи. Когато са в пъкъла, те ще се дърпат един другиго обратно в казана, ако тръгнат да изпълзяват. Добре че съм аз и такива като мен – безкористни, политически ориентирани, философски зрели, граждански отговорни – че да им посочим правия път и да се борим всеотдайно за тяхното окончателно поправяне, та дано се поправи и светът“. И в двата случая имаме убеждението: „Смисълът на живота е да оставим след себе си един макар и мъничко по-добър свят“. Това убеждение се споделя както от кротки и улегнали хора, така и от по-буйни и нетърпеливи. Именно тези, вторите, измислят революциите. Има обаче и едни трети. Те чакат вторите да се налудуват, да вдигнат бунта, да съборят старата власт, за да дойдат, да оглавят Революцията и да се почерпят с новата власт. А властта винаги си е една и съща. Когато се окаже, че и нейните субекти винаги са едни и същи (защото не е важно дали властелинът се казва Иван Иванов или Петър Петров, при положение че и двамата са от едно тесто), се питаме: „Абе, оти ги ручàхме жабетата? Оти ни беше таа Революция?“. Има и по-лошо. Често Иван Иванов (новият властелин) е по-голям простак, по-алчен и по-жесток от Петър Петров (стария властелин), но балъците ще трябва да го търпят, докато след още 230 години астролозите не предрекат нова „революционна ситуация“. Когато пак ще има „Vivre la révolution!“, „Вся власть Советам!“ и прочие. А дотогава Carthago delenda est.", "date": "2019.01.04", "title": "230 години по-късно отново революция"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/391197-%D1%84%D0%B8%D0%BB%D0%BC%D1%8A%D1%82-%D0%BC%D0%BE%D1%82%D0%B8%D0%B2%D0%B8-%D0%BD%D0%B0-%D0%B4%D0%B6%D0%BE%D1%83%D0%B7%D0%B5%D1%84-%D0%B0%D0%BB-%D0%B0%D1%85%D0%BC%D0%B0%D0%B4-%D1%81-%D0%B3%D0%BE%D0%BB%D1%8F%D0%BC%D0%B0-%D0%BD%D0%B0%D0%B3%D1%80%D0%B0%D0%B4%D0%B0-%D0%B2-%D0%BB%D0%BE%D1%81-%D0%B0%D0%BD%D0%B4%D0%B6%D0%B5%D0%BB%D0%B8%D1%81", "text": "Игралният късометражен филм \"Мотиви\" на младия български режисьор Джоузеф Ал-Ахмад взе голямата награда за \"Най-добър късометражен филм\" на кинофестивала в Лос Анджелис (Los Angeles Film Awards), както и приза \"Почетен режисьор\". Наградите бяха огласени на 2 януари.Миналият месец лентата взе и три номинации и награда за \"Най-добра филмова музика\" на филмовия фестивал \"Призма\" в Рим. Новината огласи журналистката от БТА и обичана наша колежка - Оля - Ал Ахмед, горда майка на талантливия Джоузеф.   Криминалната драма \"Мотиви\" е продукция на най-стария филмов университет в света - ВГИК в Москва, където Джоузеф Ал-Ахмад се обучава като редовен студент в 4-и курс.   В главната роля е звездата на руското кино Михаил Богдасаров. Сценарист е Роман Бобильов, cъсценаристи - Джоузеф Ал-Ахмад и Виолета Георгиева (България). Музиката на филма, която спечели голямата награда на фестивала в Рим, е дело на композиторите Николай Бабухин и Даниел Цовин (руснак от български произход).   Семейна сага, попечителство, стари сметки в бизнеса и един куп заплетени истории поднася на зрителя късометражната криминална драма \"Мотиви\", която се очаква да се появи и на българските фестивални екрани. Действието се развива в Москва. Виден руски бизнесмен е бил посетен в дома си от свой колега, а малко след това е намерен застрелян в колата си в подземен гараж. Заплетеният сценарий вкарва зрителя в лабиринта на търсене на извършителя и най-вече на мотивите, подбудили го да извърши това престъпление.   Лентата получи признание в Съединените Американски Щати. \"Изключително добре направен филм във всички аспекти на киноизкуството\", пише в своята рецензия Рой Зафрани, председател на журито на Los Angeles Film Awards, САЩ.   \"Режисьорът Джоузеф Ал-Ахмад умело променя енергията във всяка една сцена, перфектно контролирайки цялостното настроение в течение на филма. Резултатът е една вълнуваща история, пълна с неочаквани обрати и непредотвратими конфликти. Зрителят се опитва да разгадае мотивите на всички персонажи, и какви са причините зад действията им\", отбелязва Рой Зафрани.   Режисьорът Джоузеф Ал-Ахмад заявява, че е удовлетворен от резултата. \"Благодарен съм на моя университет ВГИК за подкрепата, която ми бе предоставена. Работих с изключителни млади актьори, които тепърва ще покажат на световното кино на какво са способни. За мен бе чест главната роля във филма да изиграе Михаил Богдасаров\", отбеляза той.   \"Най-вече съм благодарен на моя снимачен екип, който работеше усърдно, доказвайки, че истинската любов и себеотдаване в една идея може да предизвика високо ниво на ентусиазъм и резултатност. Снимачният колектив бие рекорди по своята интернационалност. Във филма работиха руснаци, американци, украинци, българи, евреи, испанци и други националности, което е доказателство, че за изкуството няма граници\", каза младият творец, който изрази надежда филмът да бъде показан и на различни фестивали в България. Джоузеф Ал-Ахмад е роден в София. Завършил е Националната гимназията за приложни изкуства \"Св. Лука\" в столицата, след което е приет в Университета за филмово изкуство в Москва - ВГИК. Има седем самостоятелни изложби като художник, а като режисьор - три късометражни документални филма. \"Мотиви\" е първата игрална лента на автора.  ", "date": "2019.01.04", "title": "Филмът \"Мотиви\" на Джоузеф Ал-Ахмад с голяма награда в Лос Анджелис"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/391198-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%B0-%D0%BA%D1%80%D1%8A%D1%81%D1%82%D0%B5%D0%B2%D0%B0-%D0%B5-%D0%BD%D0%BE%D0%B2%D0%B0%D1%82%D0%B0-%D0%B2%D0%BE%D0%B4%D0%B5%D1%89%D0%B0-%D0%B2-%D0%B5%D0%BA%D0%B8%D0%BF%D0%B0-%D0%BD%D0%B0-%E2%80%9E%D1%82%D0%B0%D0%B7%D0%B8-%D1%81%D1%8A%D0%B1%D0%BE%D1%82%D0%B0-%D0%B8-%D0%BD%D0%B5%D0%B4%D0%B5%D0%BB%D1%8F%E2%80%9D-%D0%BF%D0%BE-btv", "text": "От тази събота (5 януари) репортерът на bTV - Александра Кръстева, застава до Жени Марчева и Диана Любенова като водеща на съботно-неделния сутрешен блок \"Тази събота и неделя\" на най-гледаната телевизия в България, съобщиха от медията специално за classa.bg. В минутите с Александра Кръстева всеки уикенд на фокус ще бъдат актуалните социални и здравни теми, които са част от всекидневието на българина.    „Практика в bTV е водещите да бъдат журналисти с изявени репортерски качества и доказан опит. Като част от школата на bTV Александра Кръстева е именно такъв професионалист. Вярвам, че зрителите на предаването ще следят с интерес темите и гостите, с които тя ще ги среща\", заяви Венелин Петков, директор \"Новини, актуални предавания и спорт\" в bTV Media Group.   Александра Кръстева е утвърден журналист в нюзрума на bTV. През изминалите осем години репортажите ѝ на социална и лайфстайл тематика, както и разказаните истории на хората от малките кътчета на България, оставят отпечатък и не спират да вълнуват и трогват. Тя обича да разказва именно тези истории, защото чрез тях вижда, че „щастието може да се изразява в две простички неща – човек да е здрав и да има някого до себе си\".   Четири „(Не)обикновени истории\" от изминалата година, представени от Александра Кръстева, зрителите ще видят и в bTV Репортерите на 6 януари.   Темите за семейството, гражданските права и равенството на хората също не са нови за журналистката. В професионален план тя се гордее най-вече с това, че името ѝ стои под репортажите в трите поредни кампании на bTV и UNICEF – „Бъдеще без насилие за всяко дете\", „Заедно от детската градина\" и „Заедно за всяко дете\".   В 08:00 ч. на 5 януари Алекс Кръстева ще срещне зрителите на „Тази събота и неделя\" ексклузивно с унгарската шампионка по ултрамаратон Виктория Макай. ", "date": "2019.01.04", "title": "Александра Кръстева е новата водеща в екипа на „Тази събота и неделя” по bTV"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/391199-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%BA%D0%B0%D1%82%D0%B0-%D0%B5%D0%BB%D0%B8%D0%B0%D0%BD%D0%B0-%D0%BC%D0%B8%D1%82%D0%BE%D0%B2%D0%B0-%D0%B8-%D0%B5%D0%BA%D1%81%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D0%B1%D0%BE%D0%B3%D0%BE%D0%BC%D0%B8%D0%BB-%D0%B3%D0%B5%D1%80%D0%B0%D1%81%D0%B8%D0%BC%D0%BE%D0%B2-%D1%81-%D1%82%D1%80%D0%B0%D0%B2%D0%BC%D0%B8-%D1%81%D0%BB%D0%B5%D0%B4-%D0%BF%D1%8A%D1%82%D0%B5%D0%BD-%D0%B8%D0%BD%D1%86%D0%B8%D0%B4%D0%B5%D0%BD%D1%82-%D1%88%D0%BE%D1%84%D1%8C%D0%BE%D1%80%D1%8A%D1%82-%D0%B1%D1%8F%D0%B3%D0%B0,-%D0%BD%D1%8F%D0%BC%D0%B0-%D0%BA%D0%BE%D0%B9-%D0%B4%D0%B0-%D0%B3%D0%BE-%D0%B8%D0%B4%D0%B5%D0%BD%D1%82%D0%B8%D1%84%D0%B8%D1%86%D0%B8%D1%80%D0%B0", "text": "  Журналистката Елиана Митова и експосланик Богомил Герасимов пострадаха след като кола се вряза в автомобила им, а шофьорът избяга. Инцидентът се е разиграл на Околовръстния път на София през един от двата работни дни преди Нова година. Герасимов е с тежка травма в главата и отток на окото. Елиана Митова е със счупено ребро. Д-р Рада Иванова, водещ офталмолог,е направила преглед на окото на Богомил Герасимов с констатация - масиран отток и посиняване.   Нарушителят, който е карал с неоправдано висока скорост и е връхлетял върху колата на Елиана Митова и Богомил Герасимов, все още не е идентифициран и привлечен под отговорност за деянието. Причинени са изключително големи щети на задната част на автомобила – ламарината е нагъната на хармоника, стъклата са избити. От стресът и неочакваното преживяване потърпевшите не успяват да запишат номерата на колата с шофьора-беглец. Ударът е бил толкова голям, че регистрационните номера на автомобила С 1587 ХХ, нанесъл удара, са останали в ламарините на автомобила на пострадалите – шкода „Фабия\".   Призоваваме органите на реда – МВР, Пътна полиция и прокуратурата да се самосезират, за да бъде издирен извършителят и да понесе цялата отговорност на закона. Пресцентровете на тези институции също могат да окажат съдействие по разкриването на извършителя на пътния инцидент, особено когато става дума за журналист и експосланик. Видеоматериал може да бъде иззет от камерите и сървърите за оперативно наблюдение на МВР. Недопустимо е при такъв тежък инцидент да не бъде наложено наказание на извършителя, особено на фона на факта, че той не е оказал съдействие на пострадалите и е избягал от мястото на произшествието.   Богомил Герасимов е дългогодишен дипломат от кариерата, бивш посланик на България в Мексико. Работил е и в Индонезия, Индия, Япония и Англия. Герасимов е автор на много книги, които се радват на широк читателски интерес: „Дипломация в зоната на кактуса\", „Тайнствената сила на пирамидите\", „Мистерията Ева\", „Бутилка с бръмбари от Бали\" и др. Бил е близък приятел на Людмила Живкова и заедно с нея организира честването на 1300-годишнината на България в Мексико. Известният писател е легенда в Мексико. Бил шеф на правителствения протокол.   Журналистката Елиана Митова завършва испанска филология в СУ „Св.Климент Охридски\", специализира в Хаванския университет, преподава испански и италиански. Автор е на книгите \"Аз не съм царица на чардаша\" (за Мими Балканска), \"Срещи с балетни дейци\", \"Павел Елмазов, комикът на оперната сцена\", \"Извън сянката на Вазов, дългогодишен журналист, дългогодишен завеждащ отдел „Култура\" на водещи печатни издания и на в. \"Класа\".   Екипът ни изказва искрената си съпричастност към Елиана Митова и посланик Герасимов и им пожелава бързо възстановяване! Очакваме органите на реда и правораздавателните органи да си свършат работата и да бъде наложено справедливо наказание на извършителя, причинил пътния инцидент.    ", "date": "2019.01.04", "title": "Журналистката Елиана Митова и експосланик Богомил Герасимов с травми след пътен инцидент.  Шофьорът бяга, няма кой да го идентифицира!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391200-%D1%86%D0%B8%D0%B3%D0%B0%D0%BD%D0%B8%D0%BD-%D1%81%D0%B5%D0%BA%D1%81%D1%83%D0%B0%D0%BB%D0%B5%D0%BD-%D0%BC%D0%B0%D0%BD%D0%B8%D0%B0%D0%BA-%D0%B1%D1%80%D0%BE%D0%B4%D0%B8-%D0%B8%D0%B7-%D0%BF%D0%B0%D0%B7%D0%B0%D1%80%D0%B4%D0%B6%D0%B8%D0%BA-%D0%B2%D0%B0%D0%B4%D0%B8-%D0%BD%D0%BE%D0%B6-%D0%BD%D0%B0-%D0%B2%D1%81%D1%8F%D0%BA%D0%B0-%D0%BF%D0%BE-%D0%B7%D0%B0%D1%81%D1%83%D0%BA%D0%B0%D0%BD%D0%B0-%D0%B6%D0%B5%D0%BD%D0%B0-%D0%B8-%D1%8F", "text": "Млад мъж от Пазарджик, нападнал жена, е бил арестуван от криминалните ченгета в РУ-Пазарджик. Грозната сцена на опита за сексуално насилие се разиграла в сряда вечерта около 20:00 часа в района на бул. „Христо Ботев\". 36-годишна жена се прибирала към къщи, когато към нея се приближил непознат. Той започнал да й отправя неприлични предложения за плътски удоволствия.        Втрещена, тя продължила по пътя си, но тогава извергът извадил нож и я заплашил. Казал й, че ще я прободе в сърцето, ако му откаже. Жертвата започнала да вика за помощ и нападателят избягал. След получаване на сигнал за случилото се са предприети скорострелни действия от страна на служители от сектор „Криминална полиция\" при РУ-Пазарджик.      Не след дълго бил задържан 29-годишният Янко Рангелов от областния град. Преди няколко месеца мъжът също е бил задържан за извършвани непристойни действия спрямо жени на територията на Пазарджик. Срещу него се води полицейско производство. Янко явно е сексуален маниак, преди месеци обикалял, яхнал колело. Когато видел хубава жена, или я пляскал по задните части, или я пипал по гърдите, или я щипвал по бузите. Рангелов, който е циганин, вече се е сдобил с две дела за сексуално посегателство и ще бъде съден по бързото производство. Ще му бъде направена експертиза дали е вменяем, разкриха за БЛИЦ разследващи.", "date": "2019.01.04", "title": "Циганин-сексуален маниак броди из Пазарджик! Вади нож на всяка по-засукана жена и я..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391191-%D1%81%D0%BE%D1%84%D0%B8%D1%8F-%D0%BE%D1%82%D0%B1%D0%B5%D0%BB%D1%8F%D0%B7%D0%B2%D0%B0-141-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D0%BE%D1%81%D0%B2%D0%BE%D0%B1%D0%BE%D0%B6%D0%B4%D0%B5%D0%BD%D0%B8%D0%B5%D1%82%D0%BE-%D1%81%D0%B8-%D0%BE%D1%82-%D1%82%D1%83%D1%80%D1%81%D0%BA%D0%BE-%D1%80%D0%BE%D0%B1%D1%81%D1%82%D0%B2%D0%BE", "text": "Около 14.00 часа на 4 януари 1878 година в града влизат първите руски части. В катедралната църква „Света Неделя” е отслужен тържествен молебен в присъствието на генерал Гурко - традиция, която се повтаря всяка година. Както повелява традицията, от 10.00 часа в храм „Света Неделя” ще бъда отслужен благодарствен молебен по повод 141 години от Освобождението на София.  От 10.30 часа от храма ще тръгне литийно шествие, което ще завърши с поднасяне на цветя и венци пред паметниците на генерал Гурко и Цар Освободител.  От 11.15 часа пред паметника на Българския опълченец ще започне литературно-музикална програма и ще бъдат поднесени венци и цветя.", "date": "2019.01.04", "title": "София отбелязва 141 години от Освобождението си от турско робство"}
{"url": "http://www.classa.bg/%D1%81%D0%B2%D1%8F%D1%82/item/391192-%D0%BD%D0%B0%D0%BD%D1%81%D0%B8-%D0%BF%D0%B5%D0%BB%D0%BE%D1%81%D0%B8-%D0%B3%D0%BE%D1%82%D0%BE%D0%B2%D0%B0-%D0%B4%D0%B0-%D0%B7%D0%B0%D0%B4%D0%B5%D0%B9%D1%81%D1%82%D0%B2%D0%B0-%D0%BF%D1%80%D0%BE%D1%86%D0%B5%D0%B4%D1%83%D1%80%D0%B0-%D0%BF%D0%BE-%D0%B8%D0%BC%D0%BF%D0%B8%D0%B9%D1%87%D0%BC%D1%8A%D0%BD%D1%82-%D1%81%D1%80%D0%B5%D1%89%D1%83-%D1%82%D1%80%D1%8A%D0%BC%D0%BF", "text": "В същото време демократката Пелоси уточни, че това зависи от резултатите от разследването на специалния прокурор Робърт Мълър за евентуален таен сговор между кампанията на Тръмп и Русия по време на президентските избори в Съединените щати през 2016 г.  Въпросът дали да бъде задействана процедурата по импийчмънт не бива да зависи от политически причини, подчерта тя в интервю за американската телевизия Ен Би Си. На междинните избори в САЩ през ноември демократите установиха контрол над Камарата на представителите. Именно долната камара на Конгреса може да задейства процедура по отстраняване на президента. Републиканците на Тръмп обаче запазиха мнозинството си в Сената, което на практика обрича всеки опит за импийчмънт на неуспех. По-рано Пелоси предупреди, че евентуалното задействане на процедурата би всяло разделение. Демократите избягваха да споменават думата \"импийчмънт\" по време на кампанията за междинните избори поради опасения, че това може да има обратен политически ефект, отбелязва АП. Самият Тръмп отрича да е извършил нещо нередно. Вчера, първия ден от работата на новия Конгрес, двама демократи от Камарата на представителите внесоха проекти за задействане на процедура за отстраняване на президента.  Този ход на Брад Шърман от Калифорния и Ал Грийн от Тексас е чисто символичен, поне засега, отбелязва АП. Той обаче е знак за Нанси Пелоси, че някои представители на Демократическата партия може да подкрепят задействане на процедура за импийчмънт срещу президента. Също вчера демократите в правната комисия към Камарата на представителите внесоха законопроект за защита на Робърт Мълър от уволнение. Президентът на САЩ многократно е критикувал разследването, водено от специалния прокурор срещу него.", "date": "2019.01.04", "title": "Нанси Пелоси готова да задейства процедура по импийчмънт срещу Тръмп"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391193-%D1%88%D0%B2%D0%B5%D0%B4%D1%81%D0%BA%D0%BE-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F%D1%82-%D1%81%D0%BF%D0%BE%D1%80-%D0%B7%D0%B0-%E2%80%9E%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F%E2%80%9C-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB-%D0%BD%D0%B0%D0%B1%D0%B8%D1%80%D0%B0-%D1%81%D0%B8%D0%BB%D0%B0", "text": "Задочният спор между американската Lockheed Martin и шведската СААБ продължава с пълна сила, пише Сега. След твърденията на производителя на „Грипен“, че България купува самолет F-16, който е само на хартия, и че „дори завод за него го няма още“, както и че офертата им не отговаря на 4 от 7-те показатели, с позиция излезе и фирмата от САЩ. В нея се прави опит да се отговори на шведските твърдения.     Американската компания обяснява в становище, пратено до медиите, че самолети като предлаганите вече летят в Югоизточна Азия, както и че скоро заводът на фирмата ще започне да работи и да произвежда същия изтребител – първо за Бахрейн и Словакия, а после и за България. Няма отговор обаче на твърденията от шведска страна, че офертата е с по-висока цена от решеното от българския парламент и правителство, както и че няма да бъде спазен срокът на доставка. Според заданието в срок от две години след сключване на договора трябва да са готови поне два самолета. „Изтребителят F-16 блок 70 на глобалната космическа и отбранителна компания Lockheed Martin, избран от България, е носител на най-модерните технологии и капацитет от 4-то поколение, които са на въоръжение в НАТО. Технологиите на този самолет бяха тествани, доказани и вече са в употреба на модернизираните F-16, които летят в Югоизточна Азия“, твърдят американците. „Името F-16 остава същото, но последното поколение блок 70 е съвсем различен самолет – част от цялостен пакет решения, които ще осигурят на България един от най-модерните и надеждни самолети на въоръжение в НАТО в Европа“, е цитиран да казва Джeймс Робинсън, директор „Международно бизнес развитие на F-16“ в Lockheed Martin. Той твърди, че самолетът е „екипиран с модерни оръжия, включени в предложената от нас цена“. „Самолетът F-16V, който се предлага на България, в момента не съществува. Даже заводът, който ще го произвежда в Южна Каролина, не съществува. Може само да предполагаме какви технологии ще има включени в този самолет“, обяви преди две седмици в предаването „120 минути“ по bTV вицепрезидентът на СААБ за Централна и Източна Европа – българката Красимира Стоянова. Тя направи това в право на отговор с думите, че са засегнати от становището й.", "date": "2019.01.04", "title": "Шведско-американският спор за „българския“ изтребител набира сила"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/391194-%D0%B1%D1%8E%D0%B4%D0%B6%D0%B5%D1%82%D1%8A%D1%82-%D0%BD%D0%B0-%D0%BD%D0%B7%D0%BE%D0%BA-%D0%B5-%D0%BD%D0%B5%D0%B7%D0%B0%D0%BA%D0%BE%D0%BD%D0%BE%D1%81%D1%8A%D0%BE%D0%B1%D1%80%D0%B0%D0%B7%D0%B5%D0%BD-%D0%B8-%D0%B2%D1%80%D0%B5%D0%B4%D0%B5%D0%BD-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Народният представител Георги Михайлов заяви в предаването „Лице в лице”, че не вярва да се открие Национална педиатрична болница       Бюджетът на НЗОК е незаконосъобразен и е вреден за България. Това заяви в студиото на „Лице в лице” по бТВ Георги Михайлов,  депутат от „БСП за България“ и посочи, че левицата са сезирали Конституционния съд заради промяната на 17 закона през преходните и заключителните разпоредби на Закона за бюджета на здравната каса за 2019 година.     „Той решава много проблеми  по начин, по който те не трябва да се решават – в тези заключителни разпоредби се определят правила за работа на Министерството на здравеопазването, което няма нищо общо с НЗОК. Най-сериозният проблем е закриването на Фонда за лечение на деца в чужбина – прехвърлянето му в НЗОК и без обществен контрол, ще се сложи черен похлупак”, коментира Михайлов. Депутатът на социалистите коментира и казуса със създаването на Национална педиатрична болница. По думите му този проект няма да бъде реализиран. „Няма да се случи. Такива идеи са ми подхвърляни лично на мен преди три години и аз казах, че е несериозен разговор. Нещата в българското здравеопазване не се променят, независимо от бюджета, защото не се променя философията. от време на време се хвърля някой фоерверк – след това се покрива с похлупака на незнанието и приказките за консенсус”, каза депутатът от БСП. Социалистът заяви, че откриването и закриването на болници не би трябвало да е от компетенциите на Народното събрание, а Министерски съвет не трябва да отговаря за дейностите в лечебните заведения. Целият разговор с Георги Михайлов вижте във видеото.", "date": "2019.01.04", "title": "Бюджетът на НЗОК е незаконосъобразен и вреден за България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391195-%D0%B2%D1%8A%D1%80%D0%BD%D0%B5%D1%82%D0%B5-%D0%B2%D0%BE%D0%B9%D0%BD%D0%B8%D1%86%D0%B8%D1%82%D0%B5-%D1%83-%D0%B4%D0%BE%D0%BC%D0%B0,-%D0%B0-%D1%81%D0%BB%D0%B5%D0%B4-%D1%82%D0%BE%D0%B2%D0%B0-%D0%BA%D0%B0%D0%BA%D0%B2%D0%BE", "text": "Когато американският президент Доналд Тръмп обявява изтеглянето на войските си от Сирия и се спекулира, че подобно нещо може да се случи и с контингента на САЩ в Афганистан, реакцията на българския военен министър Красимир Каракачанов   не е изненадваща. Друг е въпросът каква стойност има тя. Подобни \"мирни\" сценарии звучат положително, но имат скрити  доста неприятни подводни камъни, които не са непременно в името на мира.      Изтеглянето от Сирия няма как да не доведе до нова вълна от насилие в оставените от натовските войници райони. Насилие спрямо досегашните съюзници кюрдите и спрямо цивилното население. Това е най-явният ефект на всяко едно отдръпване на военна сила от регион, в който войната все още продължава. Основният момент, който би трябвало да ни интересува обаче, е самата промяна в политиката на САЩ. Президентът Тръмп обяви изтеглянето от Сирия, без реално да има подготовка за това от страна на командния щаб на армията в Пентагона и това само по себе си доведе до спирала от хаос. За това говори както подадената оставка на ген. Джеймс Матис като Секретар по отбраната, така и настоящата липса на каквато и да е яснота по въпроса кога американските войници реално ще се приберат у дома и в какви условия ще оставят позициите си в Сирия. Все още не може да се каже дали САЩ ще защитят кюрдските си съюзници в района от враговете им, както и как ще се процедира с останките от уж победената (но на практика все още действаща в Сирия) \"Ислямска държава\". Издиша и посочената като официална причина за изтеглянето - победата над ИД, чиито войници и до ден днешен продължават да действат, макар и не на толкова голяма територия и без толкова шум и медийно внимание както преди.  И все пак тяхната бройка се оценява на 14 хиляди души, готови да възкръсната за ИД 2.0. В последното си изказване по темата Тръмп реално разкри от какво е продиктувано то - Сирия е \"изгубена\" отдавна, а сега там е само земя на \"пясък и кръв\", от която нищо не може да се спечели. Истината е обаче, че изтеглянето на Тръмп ще позволи на други държави да засилят своето влияние в региона - Русия, Иран, Израел и Турция. Още в кампанията си Тръмп заяви, че не иска САЩ повече да е \"световният полицай\", определяйки тази роля като ролята на \"загубеняка\". За него политиката в крайна сметка се свежда до това - отношения, в които или печелиш, или губиш. А всичко между и около тези черно-бели граници е просто загуба на време и излишни усилия, които не си заслужават - най-вече това скъпо удоволствие дипломацията. Тръмп не го е грижа и, че не е особено одобряван в Европа. За него Европа е просто поредният паразит, качил се на гърба на Америка. Въпросът е, че когато започнеш да разглеждаш партньорите си като паразити, особено в една глобална среда, каквато е сигурността, партньорството престава да тежи на практика. Тази вглъбеност на американския президент в бизнес победите на страната му, в измъкнатите икономически ползи или изоставените \"тежести\", отслабва реалната сила на Америка - реномето й и меката й сила - способността да убеждава другите световни играчи да се съобразяват с нея. В политиката обаче няма вакуум и това място бързо бива заето от друг амбициозен играч или коалиция от такива. А сега да се върнем на българска земя и към позивите на министър Каракачанов за евентуално изтегляне на българските военни сили от Афганистан - най-голямата мисия на страната ни зад граница. На фона на това, че българската армия сама по себе си не е голяма, а техниката към нея не може да отговори на възможните заплахи от по-големи сили, членството и ролята на страната в НАТО става все по-важна. Да започнем обаче с основното - официалните власти в Афганистан няма да могат да издържат срещу напредващите талибани без намесата на НАТО. В случая българските войници участват само в охраната на летището край град Кандахар и на самия град, но те са един от гарантите за стабилност в района именно в ролята си на натовски сили. Факт е, че вече близо 20 години в страната не може да бъде наложен мир и пред нея предстоят (евентуално и при добър късмет) важни преговори с талибаните за постигане на някакво компромисно решение, което да спре военните действия раздиращи страната.  Тук обаче ще разгледаме самата роля на българската мисия за България. А в случая тя е важна и то не само от гледната точка на повечето пари, които всеки един войник на мисия получава (които са наистина повече сравнени с обикновената заплата на български военен). На практика участието на наши войници в охраната на летището на Кандахар служат за трупане на опит от реален военен конфликт. Нещо повече - спокойно може да се каже, че именно заради натовските мисии на армията ни, тя е подготвена за действителни сражения, а не просто за учения. Другият важен момент е и реалната сила на България като съюзник - мащабната разузнавателна мрежа, в която Афганистан е ключова брънка. След терористичната атака в квартала на посолствата в Кабул българското посолство там вече не работи (ремонтът на сградата очевидно ще струва твърде много на държавата) и така мисията на страната ни в Кандахар, която се грижи за охраната на летището край града и за сигурността в района, остава единственото официално българско представителство в страната. У нас идеята за НАТО може и да не е особено привлекателна за част от населението с мозъци, промити от години наред разпространявана пропаганда, но истината е, че именно членството ни в Алианса е най-голямата защита, която страната ни има.  Така че, когато се заговори за изтегляне на войски и прекратяване на мисии зад граница, е добре да се замислим доколко в един наистина глобално свързан свят отмятането от ангажименти е добра идея, колкото може да звучи на пръв поглед. А и Каракачанов забрави да отговори дали българските войници ще се радват да се върнат в България на заплатите, които дава ведомството му.", "date": "2019.01.04", "title": "Върнете войниците у дома, а след това какво?"}
{"url": "http://www.classa.bg/%D1%81%D0%B2%D1%8F%D1%82/item/391189-%D0%BA%D0%B8%D1%82%D0%B0%D0%B9%D1%81%D0%BA%D0%B0-%D1%81%D0%BE%D0%BD%D0%B4%D0%B0-%D0%BD%D0%B0%D0%BF%D1%80%D0%B0%D0%B2%D0%B8-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%BE-%D0%BA%D0%B0%D1%86%D0%B0%D0%BD%D0%B5-%D0%BD%D0%B0-%D1%82%D1%8A%D0%BC%D0%BD%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0-%D0%BD%D0%B0-%D0%BB%D1%83%D0%BD%D0%B0%D1%82%D0%B0", "text": "Китайските държавни медии съобщиха, че лунният изследовател Чанг'е 4 се е прилунил успешно в 2:26 UTC на 3 януари на тъмната страна на Луната, която никога преди не е била изследвана.   По този начин Китай се превърна в първата нация в историята на човечеството, чиято сонда успешно кацна в тази лунна зона. Според Централната телевизия на Китай, кацането, което е станало сравнително близо до предварително определеното място, позволява да се \"отвори нова глава\" в изследването на спътника на Земята. Сондата Чанг'е вече е изпратила първото изображение на скритото лице на Луната след кацането си. Сондата е кръстена на богинята на Луната в китайската митология. Предвижда се извършването на измервания и събиране на скали, които биха могли да разкрият нови детайли за най-отдалечения от Земята лунен регион. Значението на мисията на Чан'е-4 е, че лунният сектор, към който е насочена, има различен състав от вече проучените места. Учени от Академията на науките на Китайския университет уточниха, че освен изучаването на тъмната страна на Луната, те ще направят опит за нискочестотно радиоастрономическо изследване на повърхностните и топографски и композиционни минералогични анализи в района, в който се намира „роверът\". Проектът включва и биологичен експеримент, който трябва да покаже дали е възможно да се поддържа живот в тази част на Луната, и за тази цел Чанг'е -4 има на борда семена от картофи и „Arabidopsis\", растение, родствено със зелето и горчицата, както и яйца от копринени буби. С експеримента Пекин планира да създаде малка „лунна биосфера\". За да постигне целта си, ще се депозира алуминиев цилиндър със семената и яйцата върху скритото лице на Луната. Контейнерът от три килограма ще съдържа вода, въздух, малка камера и преносна система, така че изследователите да могат да наблюдават развитието на процеса от Земята, на разстояние около 384 400 километра. Следващата цел на Китай ще бъде да пусне сондата Чанг'е -5, която ще има за задача да донесе пробите от Луната на Земята.", "date": "2019.01.04", "title": "Китайска сонда направи историческо кацане на тъмната страна на Луната"}
{"url": "http://www.classa.bg/%D1%81%D0%B2%D1%8F%D1%82/item/391182-%D0%B7%D0%B0%D0%B4%D1%8A%D1%80%D0%B6%D0%B0%D1%85%D0%B0-%D0%B2-%D0%BC%D0%B5%D0%BA%D1%81%D0%B8%D0%BA%D0%BE-%D0%BB%D0%B0-%D0%BD%D0%B5%D0%BD%D0%B0-,-%D0%BB%D0%B8%D0%B4%D0%B5%D1%80-%D0%BD%D0%B0-%D0%BA%D0%B0%D1%80%D1%82%D0%B5%D0%BB%D0%B0-gente-nueva-%D0%B2-%D1%89%D0%B0%D1%82%D0%B0-%D0%B3%D0%B5%D1%80%D1%80%D0%B5%D1%80%D0%BE", "text": "Мексиканското правителство задържа Ерика „Н\", наричана още „Ла Нена\", предполагаем лидер на картела „Gente Nueva\", който действа в щата Guerrero.   Това беше съобщено от главния прокурор на този регион, след съвместна работа Главна прокуратура и Националния разузнавателен център. „Подсъдимата е обвинена в контрол на престъпни групи в община Игуала, в участие в отвличания и свързаност с престъпленията убийство, изнудване и грабеж в северната част на щата Герреро \", се казва в изявление на прокурора. Според официални данни от правителството на Герреро, в щата действат най-малко 18 престъпни групи, повечето от които са свързани с трафика на наркотици чрез отглеждане на макове. Според вътрешен доклад на правителството на Герреро, цитиран от управителя Ектор Астудило, престъпни организации като Лос Марин, Лос Каррило и Лос Анорве – остатъци от картела Белтран Лейва - действат в планината и крайбрежната зона на щата. Картелите на Лос Рохос и Лос Ардилос действат главно в района на Чилапа. В туристическото пристанище Акапулко, един от най-престъпните градове в света, правителството на Герреро съобщава, че има конфронтация между някои клетки, останали от картела на Белтран Лейва и независимия картел на Акапулко, организациите, които са отговорни до голяма степен за високите нива на убийства в града. В Герреро оперират и картелите на Рицарите тамплиери, семейството на Мичоакана, Лос Текилерос и картелът Халиско Нуева Генерация, смятан за най-мощния наркокартел в Мексико днес. Освен „Ла Нена\", и други жени бяха идентифицирани през последните години като лидери на престъпни организации в Мексико. Една от тях е Делия Патрисия Буендиа, известна като „Ла Ма Бейкър\", лидер на картела „Неза\", една от най-мощните престъпни организации в източната част на метрополиса в Мексико Сити, на която се приписва контрол на най-малко 500 аптеки. Друга е Летиция Родригес Лара, известна като „доня Лети\", която доминира трафика на наркотици и имигранти без документи в Канкун и Плая дел Кармен. Отбелязва се и Мирея Морено Кареон, считана за лидер на Лос Зетас в Сан Николас де лос Гарза, Нуево Леон или Рамона Камачо Вале, свързана с Лос Рохос.", "date": "2019.01.04", "title": "Задържаха в Мексико \"Ла Нена\", лидер на картела \" Gente Nueva \" в щата Герреро"}
{"url": "http://www.classa.bg/%D1%81%D0%B2%D1%8F%D1%82/item/391184-%D0%BD%D0%BE%D0%B2%D0%B8%D1%82%D0%B5-%D1%84%D1%83%D0%BD%D0%BA%D1%86%D0%B8%D0%B8,-%D0%BA%D0%BE%D0%B8%D1%82%D0%BE-whatsapp-%D1%89%D0%B5-%D1%81%D1%82%D0%B0%D1%80%D1%82%D0%B8%D1%80%D0%B0-%D1%82%D0%B0%D0%B7%D0%B8-%D0%B3%D0%BE%D0%B4%D0%B8%D0%BD%D0%B0", "text": "Услугата за бързи съобщения WhatsApp подготвя няколко изненади за потребителите през 2019 г. Най-малко четири нови функции ще бъдат пуснати през тази година, съобщава порталът Business Today. Последователни гласови съобщения. Тази нова функция позволява без прекъсване да възпроизвеждате няколко последователни гласови съобщения. Както посочва порталът, функцията ще започне да действа, когато WhatsApp открие две (или повече) гласови съобщения. След края на първото аудио, приложението ще уведоми потребителя със звук. Веднага след това ще се възпроизведе следващото съобщение. Междувременно потребителят не трябва да прави нищо. WhatsApp също ще възпроизведе кратък сигнал в края на последното гласово съобщение, ако няма други такива. Тъмен режим. С тази актуализация всички светли цветове на приложението ще бъдат представени в тъмни тонове. Тази функция ще има няколко предимства. Първо, това ще спомогне за намаляване на напрежението в очите на потребителя при използване на WhatsApp през нощта или в условия на слаба светлина, защото яркостта на екрана няма да бъде толкова силна. В допълнение, \"тъмният режим\" ще помогне да се запази батерията в телефони с OLED екрани. Визуализация на видеоклип. Тази функция ще позволи на потребителите да виждат видеоклипове директно в известието „push\". Тази нова функция ще бъде само за потребители на iOS. Все още не е ясно дали ще бъде достъпна за Android. Преди това WhatsApp въведе подобна функционалност, която позволява да се преглеждат изображения и GIF. Класификация на контактите. Тази актуализация ще помогне на WhatsApp автоматично да класифицира всичките ви контакти, за да открие с кои от тях взаимодействате най-много. Вицепрезидентът на WhatsApp, Крис Даниелс, наскоро потвърди, че до началото на 2019 г. рекламите ще бъдат поставени в раздела \"статуси\". Функцията „статуси\" позволява на потребителя да публикува серия от изображения или видеоклипове, които са на платформата за ограничен период от време. Монетизацията на раздела „статуси\" ще бъде подобна на „историите\" в Instagram или Facebook, където рекламите са интегрирани сред публикациите.", "date": "2019.01.04", "title": "Новите функции, които WhatsApp ще стартира тази година"}
{"url": "http://www.classa.bg/%D1%81%D0%B2%D1%8F%D1%82/item/391186-%D0%B2%D0%B5%D0%B1%D0%B5%D1%80-%D0%B0%D0%BA%D0%BE-%D1%82%D1%80%D1%8A%D0%BC%D0%BF-%D0%B7%D0%B0%D0%BF%D0%BB%D0%B0%D1%88%D0%B2%D0%B0-%D0%B5%D0%B2%D1%80%D0%BE%D0%BF%D0%B0,%D1%82%D1%8F-%D1%89%D0%B5-%D0%B7%D0%B0%D1%89%D0%B8%D1%82%D0%B8-%D1%81%D0%B2%D0%BE%D1%8F%D1%82%D0%B0-%D0%B8%D0%BD%D0%B4%D1%83%D1%81%D1%82%D1%80%D0%B8%D1%8F", "text": "В случай, че търговската война между Европа и САЩ се задълбочи и американският президент Доналд Тръмп реши да третира страните от Стария континент като врагове, те няма да имат друг избор, освен да защитят своята индустрия, заяви Манфред Вебер, водещ кандидат на Европейската народна партия (ЕНП) за председател на Европейската комисия (ЕК).  В интервю пред European Business Review Вебер заяви твърдо, че не желае търговски конфликт между Вашингтон и Брюксел, съобщава Euractiv.     “Опитахме всичко, за да постигнем диалог и взаимно разбирателство. Ако президентът Тръмп реши да третира Европа като враг, ние няма да имаме друг избор освен да защитим европейската индустрия, европейския пазар на труда и европейските интереси като цяло“, заяви лидерът на консерваторите. По неговите думи тези действия ще окажат негативно влияние и върху американската нация. В търговският конфликт има само губещи, подчерта Вебер. Баварският политик смята, че новата ситуация на засилващо се изолиране на САЩ трябва да се разглежда като предупредителен сигнал за Европа, на която може да се наложи да изгради своеобразен мост за подобряване на взаимоотношенията между Брюксел и Вашингтон. „Европа трябва да действа с ясно послание, обединено, спокойно и пропорционално“, споделя Вебер, добавяйки: „Надявам се, че трансатлантическите връзки могат да се подобрят отново“. Вебер акцентира върху идеята за борба с нарастващия популизъм сред европейските страни. На въпроса за „германизацията на Европа“, имайки се предвид, че голяма част от ръководните постове на Европейския съюз (ЕС) са заети именно от граждани на най-силната европейска икономика, Вебер отговори, че ЕК трябва да бъде и е представител на всички държави членки на блока. По неговото мнение не бива нито една страна от ЕС да постига доминантно положение в пределите на съюза, като това би довело до нарушаване на вътрешнополитическия баланс.", "date": "2019.01.04", "title": "Вебер: Ако Тръмп заплашва Европа,тя ще защити своята индустрия"}
{"url": "http://www.classa.bg/%D1%81%D0%B2%D1%8F%D1%82/item/391185-%D0%BA%D0%B8%D1%82%D0%B0%D0%B9%D1%81%D0%BA%D0%B8-%D0%B1%D0%BE%D0%B9%D0%BA%D0%BE%D1%82-apple-%D0%BE%D0%B1%D1%8F%D0%B2%D0%B8-%D0%BF%D1%80%D0%BE%D0%B3%D0%BD%D0%BE%D0%B7%D0%B0-%D0%B7%D0%B0-%D0%B7%D0%B0%D0%B3%D1%83%D0%B1%D0%B8-%D0%B4%D0%BE-9-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%B4%D0%BE%D0%BB%D0%B0%D1%80%D0%B0", "text": "Тим Кук, главен изпълнителен директор на Apple, е изпратил писмо до инвеститорите на американската компания, обяснявайки възможна милиардна загуба в очакваните приходи за първото фискално тримесечие на 2019 година.   В това изявление, Кук намалява до 84,000 милиона долара прогнозите, оптимистично представени през ноември като 93,000 милиона, спад от почти 10%, който главният изпълнителен директор обяснява основно с търговската динамика в определена конкретна страна. \"Ние не предвидихме големината на икономическия спад, особено в континенталната част на Китай\", се казва в писмото, в което се посочва, че 100% от годишното намаление на приходите е станало в азиатската страна. Въпреки че други подразделения на Apple отбелязват значителен ръст, за конкретния случай на ниски продажби на iPhone, Кук каза: \"Това представлява целият дефицит на доходите в нашата изпълнителна ориентация.\" Изпълнителният директор посочва, че въпреки факта, че и други нововъзникващи пазари също отбелязват спад, в Китай се наблюдават най-големите неуспехи. \"Икономическата среда в Китай беше допълнително засегната от увеличаването на напрежението в търговията със САЩ\", се казва в писмото. В азиатската страна обаче Apple може да понесе по-големи последици от другите американски компании. Китайските компании са обърнали гръб на Apple след ареста на финансовия директор на Huawei Менг Уанчжоу. Според AFP някои от тях ще предлагат субсидии на своите служители, за да купуват телефони Huawei, а други дори ще ги инструктират да не купуват продукти на Apple. \"Това е по-скоро политическо решение, отколкото дефект в изпълнението на Apple,\" каза Роб Ендърле, независим технологичен анализатор, добавяйки, че ситуацията ще се влоши, след като Apple заяви, че продължава да продава всичките си iPhone в Китай, въпреки че бе забранено да търгува определени модели iPhone. \"Изглежда, че Apple нарушава китайското законодателство, което спомага за насърчаване на бойкота\", добави Ендлерле, позовавайки се на решение на съда в ущърб на Apple за нарушение на патент на американския производител на чипове Qualcomm.", "date": "2019.01.04", "title": "Китайски бойкот? Apple обяви прогноза за загуби до 9 милиарда долара"}
{"url": "http://www.classa.bg/%D1%81%D0%B2%D1%8F%D1%82/item/391187-%D1%82%D1%80%D1%8A%D0%BC%D0%BF-%D0%B8%D1%81%D0%BA%D0%B0-%D0%B4%D0%B0-%D0%BF%D1%80%D0%B5%D0%BA%D1%80%D0%B0%D1%82%D0%B8-%D0%B8%D0%B7%D1%82%D0%B8%D1%87%D0%B0%D0%BD%D0%B5%D1%82%D0%BE-%D0%BD%D0%B0-%D0%B4%D0%BE%D0%BA%D0%BB%D0%B0%D0%B4%D0%B8%D1%82%D0%B5-%D0%BD%D0%B0-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D0%B0", "text": "Американският президент Доналд Тръмп критикува генералния инспектор на Пентагона, че разкрива пред обществеността докладите за Ирак и Афганистан, изисквайки по-малко прозрачност от една от агенциите, която вече е една от най-малко прозрачните в страната.   По време на заседание на кабинета в сряда Тръмп каза на и.д. секретаря по отбраната Патрик Шанахан, че иска да престане разкриването на докладите, описвайки тази практика като \"луда\".   \"Какво е това? Ние водим войни, те правят доклади и ги разкриват пред обществеността. Сега обществеността означава враг. Врагът чете тези доклади\", настоя Тръмп, добавяйки, че контролният орган може да продължи да изготвя доклади, но \"те трябва да бъдат частни доклади\", освен ако член на Конгреса не поиска да ги види. Недоволството на президента от военния контролен орган се дължи на доклада на специалния инспектор на Пентагона за реконструкцията на Афганистан (SIGAR) от ноември, който разкри, че контролът на афганистанското правителство върху страната е в най-ниската точка, откакто SIGAR е започнал да следи териториалните загуби и печалби през 2015 г. Правителството контролира \"или има влияние само върху 55,5% от областите в страната, където живее 65% от населението\", според тримесечния доклад. Миналия юли SIGAR също разкри, че Пентагонът е пропилял най-малко 15 500 милиона долара в Афганистан от 2008 г. насам.", "date": "2019.01.04", "title": "Тръмп иска да прекрати изтичането на докладите на Пентагона"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391190-%D0%B1%D0%BE%D0%B6%D0%B5%D1%81%D1%82%D0%B2%D0%B5%D0%BD%D0%B0%D1%82%D0%B0-%D0%BB%D1%8E%D0%B1%D0%BE%D0%B2-%D1%81%D0%B5-%D0%B8%D0%B7%D0%BB%D0%B8%D0%B2%D0%B0-%D0%BD%D0%B0%D0%B4-%D1%81%D0%B2%D0%B5%D1%82%D0%B0", "text": " което означава интелектуален подем днес и следващите дни. Този аспект ще окаже влияние върху мисленето, което може да се прояви като творческо и оригинално. Може да бъдете осенени от внезапни интуитивни прозрения или да ви сполетят гениални идеи. Подходящо е за вземане на решения и водене на преговори.  - най-висшият добротворец в Ангелският свят. Този аспект е проводник на Божествената любов, която се излива над човечеството днес и следващите дни. Който може да се възползва от благоприятните енергии. Засилва се интуицията, въображението, музите спохождат поети, писатели, музиканти и художници. Това време е изпълнено с оптимизъм. Активността също се засилва. Хората сега са по-щедри, великодушни, решителни, философски настроени. Благоприятно време за интелектуална и научна работа. Не вземайте нещо, което е загубено от други хора.  Уязвими са кръвоносната система, черния дроб, жлъчката и тазобедрените стави. Избягвайте да натоварвате черния дроб с мазна храна.  – време, в което не трябва да се предприема нищо важно. където ще остане до 08:47ч на 7 януари. Един от най-прекрасните, спокойни и светли дни на лунния месец. Символ е лотосът - олицетворение на духовното израстване на човека. Носи успех в делата. Ако сте следвали лунните ритми и сте се движили в унисон с Луната, непременно ще постигнете милостта на Нощната Богиня. Днес в душата на човек трябва да цари хармония, която не бива да бъде нарушавана от негативни мисли и действия. В този ден можете да се оцените по своите плодове. Всичко „посято” в предишните лунни дни, днес ще порасне. Праведника ще го настигне благо, а грешника – възмездие. Ако имате неприятни събития, не ги считайте за неочаквани. Това е резултата от вашите негативни действия през лунния месец. Постарайте се правилно да приемете всичко, което ви се случва - и доброто, и злото. По-рано сключените контракти могат да донесат сега първите резултати. Добър ден за благотворителност по отношение на духовни хора и организации – църкви, храмове, духовни центрове. Откъснати цветя в този ден не се подаряват. В този случай ставате съпричастни към разрушението. Цветовете, които носят щастие в този ден са виолетово, лилаво, бяло. Полезно е за се проведат очистителни процедури и гладуване. Подходящо е за сокова или зеленчукова диета. В менюто е добре да присъства повече растителна храна, а ако не можете без месо, само намалете количеството. Много е вредна днес пържената риба. Полезни са млечните продукти.  трябва да бъде нежен, чувствен и романтичен., а не механично изпълнение. Препоръчва се да го правите само със своя постоянен партньор. Любовта трябва да се изяви не само във физически план, но и в духовен. Да се избягват прояви на грубост, нетактичност и агресивност. Бъдете много нежни и любвеобилни.  не е подходящо, може да има негативни последствия за вашето здраве, да се снижи активността ви. Добре е само да разчешете косите си и да ги оставите така както са. Това им дава възможност спокойно да приемат енергиите на Природата.  могат да бъдат пророчески. Ако нищо не запомните от своя сън (вижте часовете), това означава, че сте се отдалечили от своята духовна същност или образно казано – прекъснали сте връзката с небесата. В такъв случай трябва отново да запалите в себе си Божествената светлина и да станете по-добър и търпелив човек.  - Добър ден за активни действия. На делата, които се започнат днес им е необходимо пълна отдаденост. Трябва всичко да се довежда до край. Може да се води борба за справедливост, но по честен начин. Ден на победата над страховете, затова не трябва да се изпитва слабост и да не се боите от нищо. Сега лесно се решават всякакви спорове, заплетени проблеми. Хубаво би било да се разплатите с дълговете. Благоприятно е да се пътува само на къси разстояния.", "date": "2019.01.04", "title": "Божествената любов се излива над света"}
{"url": "http://www.classa.bg/%D1%81%D0%B2%D1%8F%D1%82/item/391188-%D0%B2%D1%80%D0%B5%D0%BC%D0%B5%D0%BD%D0%BD%D0%B8%D1%8F%D1%82-%D0%BD%D0%B0%D1%87%D0%B0%D0%BB%D0%BD%D0%B8%D0%BA-%D0%BD%D0%B0-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D0%B0-%D0%B7%D0%B0%D0%BF%D0%BE%D1%87%D0%B2%D0%B0-%D1%80%D0%B0%D0%B1%D0%BE%D1%82%D0%B0-%D1%81-%D0%BF%D1%80%D0%B8%D0%BE%D1%80%D0%B8%D1%82%D0%B5%D1%82-%D0%BA%D0%B8%D1%82%D0%B0%D0%B9,-%D0%BA%D0%B8%D1%82%D0%B0%D0%B9,-%D0%BA%D0%B8%D1%82%D0%B0%D0%B9", "text": "На втория си работен ден Патрик Шанахан, и.д. министър на отбраната на Съединените щати, изрази пред гражданските лидери на въоръжените сили на САЩ необходимостта да продължат настоящите военни операции, без да оставят настрана един от най-високите приоритети в отбраната. \"Докато сме фокусирани върху текущите операции, временният секретар Шанахан каза на екипа да помни Китай, Китай, Китай\", заяви пред Ройтерс официален представител, при условие за анонимност. Длъжностното лице не се спря на мнението на Шанахан за Пекин, но отбеляза, че бившият заместник-министър на отбраната е призовал групата от лидери да се придържа към Стратегията за национална отбрана от 2018 г., когато става въпрос за азиатския гигант. Стратегията, разработена от бившия шеф на Пентагона Джеймс Матис, с участието на Шанахан, описва Китай като \"хищническа икономика и стратегически конкурент\", който заедно с Русия иска да \"оформи свят, съвместим с неговия авторитарен модел\". Докато Китай и САЩ остават в търговско \"примирие\", напрежението между двете държави непрекъснато нараства през последните години, белязано от военни конфликти в Южнокитайско море и обвинения срещу Пекин за предполагаеми опити за изборна намеса в САЩ.", "date": "2019.01.04", "title": "Временният началник на Пентагона започва работа с приоритет: \"Китай, Китай, Китай\""}
{"url": "http://www.classa.bg/%D1%81%D0%B2%D1%8F%D1%82/item/391181-10-%D0%BC%D0%B8%D0%BB%D0%B8%D0%BE%D0%BD%D0%B0-%D0%B4%D0%BE%D0%BB%D0%B0%D1%80%D0%B0,-%D0%B7%D0%B0-%D0%B4%D0%B0-%D1%82%D0%B5-%D0%B3%D0%BB%D0%B5%D0%B4%D0%B0%D1%82-%D0%BA%D0%B0%D0%BA-%D0%B8%D0%B3%D1%80%D0%B0%D0%B5%D1%88-fortnite", "text": "Да печелиш пари от играенето на игри отдавна не е повод за присмех и дори по-скоро може да породи завист, когато човек разбере за какви печалби става дума. Професионални геймъри по света изкарват милиони от това да правят часове наред нещото, което истински обичат. 27-годишният Тайлър Блевинс, по-познат като Ninja, е един от тях и по негово мнение 2018-а е била най-добрата година в живота му. И нормално – спечелил е почти 10 милиона долара.     Успехът си шаренокосият Ninja дължи на хитовата игра Fortnite: Battle Royale. Блевинс излъчва (стриймва) онлайн видео на това как играе, придружено от постоянен коментар от негова страна. Последователите му могат да наблюдават играта му и сами да я коментират чрез чат. О, и да му пращат пари, ако решат. Славата на Fortnite и на един от най-популярните й играчи вървят ръка за ръка – с видеата си Блевинс сам по себе си се е превърнал в културен феномен и допълнително е спомогнал за популяризирането на играта, която докара близо 3 милиарда долара печалба на създателите си от Epic Games. Историята на Блевинс едва ли щеше да е така успешна, ако не беше едно правилно решение преди около две години. Всичко обаче започва преди десетилетие. След като завършва гимназия, американецът решава, че ще се занимава професионално с видеоигри. Началото на кариерата му е през 2009-а с играта Halo и професионални турнири по нея. Всичко се развива добре години наред, но през 2017-а Блевинс решава, че иска повече да се фокусира върху стриймването. Започва с екшън играта PlayerUnknown's Battlegrounds, преди да премине на сходната и по-популярна Fortnite. Големият му пробив пред масовата публика е с видеострийм с участието на рапъра Дрейк. Видеото от март е гледано от 628 000 души – рекорд, който по-късно Ninja подобрява. Но именно от този момент тръгва бързият му път нагоре и той се превръща в бранд, който милиони искат да следят в социалните мрежи.       Блевинс си изкарва хляба с помощта на YouTube и платформата за видео стрийминг Twitch, в която геймъри позволяват на други потребители да наблюдават играта им. 70% от приходите на младия мъж идват именно от тези две услуги. Ninja печели процент всеки път, в който някой от неговите над 20 милиона абонати в YouTube гледа някоя от рекламите в канала му, а повечето от видеата на младия геймър са гледани милиони пъти. В Twitch го следват повече от 12,5 милиона потребители като почти 40 000 от тях плащат, за да гледат негови стриймове. В Twitch стриймърите получават пари за всеки свой абонат, който реши да плаща за екслузивните емотикони и значки (и за да гледа стрийма без реклами). Освен това рекламите в сайта помагат допълнително за това платформата и геймърите, които стриймват в нея, да печелят пари. Блевинс обаче е на мнение, че Twitch може да се \"справи много по-добре в това дa поощрява\" хората да плащат за по-скъп абонамент. Същевременно всеки, който желае, може да гледа стриймове и без да плаща. Но във всеки един момент гледащите могат да \"даряват\" пари на стриймърите, които са им най-интересни. По думите на Ninja, така той веднъж е получил 40 000 долара от свой зрител. Според геймъра платформата е като гигантска \"кутия за цигулка\" на някой уличен музикант, в която хората хвърлят пари, но само когато смятат, че има защо.     Славата на Ninja продължава да расте и в момента – през декември 2018-а той трупа средно по над 12 хиляди последователи дневно в Twitch. Стана и първият геймър с 10 милиона последователи в платформата (вече са 12,8 милиона). С тази популярност обаче идват и някои ограничения. След критики за това, че често използва обида на расова основа, докато играе, Ninja се зарече да спре да ругае по време на стриймовете си. Останалата част от приходите на Блевинs идва от спонсори като Samsung, Uber Eats и Red Bull. Тези спонсори, заедно с факта, че Ninja беше първият професионален геймър на корицата на спортното списание ESPN, повдигат отново въпроса за него и останалите му колеги от общността на електронните спортове – те атлети ли са или не? Блевинс отговаря, че вместо като на атлет, гледа на себе си като на собственик на малък бизнес. Сравнява гейминга с това да имаш малко кафене. \"Ако те няма, те ще си намерят друго кафене. Трябва да си на линия през цялото време\", коментира геймърът-милионер в интервю за CNN.  Той застава зад думите си с около 12 часа \"работа\" дневно. Докато играе и стриймва, приема дарения от зрителите си, комуникира с тях, посреща новите абонати... Всичко това му помага да печели около 500 000 долара месечно. През 2018-а е прекарал близо 4000 часа в играене на Fortnite, което се равнява на повече от 140 дни. Всеки път, в който е далеч от своето \"виртуално кафене\", Блевинс и неговата съпруга и мениджър Джес изчисляват колко абонaти губи той и каква е сумата, която няма да изкарат. И макар двамата да успяват да намерят време един за друг всеки ден, последната им екскурзия е била преди цели осем години – по време на медения им месец. И дори това пътешествие, много преди да се появи Fortnite, е били прекъснато преждевременно заради ангажименти, свързани с професионалния гейминг. Играта Fortnite има над 200 милиона регистрирани играчи от целия свят, което е повишение с 60 процента в сравнение с миналия юни. А Блевинс е на мнение, че популярността на играта е далеч от своя пик. Самият той се радва на своите собствени \"минути слава\", без значение колко още ще продължи всичко това. Вече се появи във вечерното шоу на Джими Фалън, а в последно време опитва да се занимава и с други потенциални доходоносни занимания – като собствена марка дрехи и дори запис на музика. Издаде албум с името \"Ninjawerks\", а видео компилацията \"Fortnite Rap Battle\", в която участва, е гледана над 81 милиона пъти. Освен това миналия октомври се сдоби със свръхмодерно студио за стрийминг в мазето си, от което играе. С други думи успехът на 27-годишният американец е поредното доказателство как компютърните и видеоигри могат да превърнат някого в знаменитост в рамките на седмици. Това е бранш, който все по-сериозно се намества в поп-културата и ще расте все повече и повече.", "date": "2019.01.04", "title": "10 милиона долара, за да те гледат... как играеш Fortnite"}
{"url": "http://www.classa.bg/%D1%81%D0%B2%D1%8F%D1%82/item/391183-apple-%D0%BF%D0%BE%D0%B2%D0%BB%D0%B5%D1%87%D0%B5-wall-street-%D0%BD%D0%B0%D0%B4%D0%BE%D0%BB%D1%83", "text": "По-ниските прогнози за продажбите на производителя на iPhone Apple и силно разочароващите данни за настроенията в американската индустрия изпратиха американските фондови пазари надолу в четвъртък. Изявлението на технологичния гигант увеличи още повече съществуващите опасения на инвеститорите за общата икономическа ситуация.  След това, когато бяха предоставени и данните на ISM за производствения сектор, индексите се понижиха още повече, защото и те не бяха оптимистични. В допълнение за американския президент Доналд Тръмп става все по-трудно да управлява, защото демократката Нанси Пелоси беше избрана за председател на Камарата на представителите на Конгреса на САЩ. В камарата демократите вече имат мнозинство, а всичко това се случва в разгара на продължаващото частично стопиране на дейността на правителството, предава dpa-AFX.  През декември   изненадващо рязко към двугодишно дъно в резултат на рязко отслабване на новите поръчки и на самото производство, показва проучването на Institute for Supply Management (ISM). Индексът ISM, измерващ активността на промишлените предприятия, се понижи през декември до 54,1 пункта от 59,3 пункта през ноември и при осредните очаквания за доста по-умерено понижение до 57,5 пункта. Индексът на сините чипове  Dow Jones Industrial  загуби 661,58 пункта, или 2,8%, до 22 684,66 пункта. По-широкият индекс  S&P 500  изтри 62,18 пункта, или 2,5%, до 2 447,87 пункта, докато технологичният бенчмарк  Nasdaq Composite  се сви с 202,43 пункта, или 3%, до 6463,50 пункта. Анализът на данните от доклада на  , който е ранен индикатор за официалния доклад на правителството за пазара на труда този петък, показа положително развитие. Сценарият за растеж на производството в САЩ е все още непокътнат, показват текущите данни. Въпреки това през декември индексът ISM изненадващо рязък спад – най-силен от 10 години насам. Това, от своя страна, допълнително подсили опасенията за икономиката, твърди борсов посредник. Сред отделните американски акции се откроиха книжата на  Apple , които бяха на дъното на индустриалния индекс с понижение от 9,96% -  до най-ниското ниво от юли 2017 година.  . Поради това  производителят на iPhone понижи прогнозата си за приходите за четвъртото тримесечие на 2018 г. до 84 млрд. долара, докато през ноември очакваше между 89 до 93 млрд. долара. По-специално проблем представляват по-слабите продажби на iPhone в Китай – отражение на търговската война между двете най-големи икономики в света.     Това се отрази негативни и на акциите на производителя на сензори  Lumentum , който  доставчик на Apple. Те загубиха 8,4% от стойността си. Книжата на специалиста по графични карти  Nvidia  поевтиняха с 6,04%. Понижение на очакванията за приходите на  Delta Airlines  доведе до поевтиняване на акциите на компанията с 8,93% до най-ниското им ниво от септември 2017 г. Очаква се приходите да нараснат само с 3% на годишна база през четвъртото тримесечие на 2018 г., вместо с 3,5%, както се предполагаше по-рано. Покрай Delta пострадаха книжата и на други авиокомпании. Акциите на  United Continental  поевтиняха с 4,97%. а тези на  American Airlines  - със 7,45%.     Акциите от подиндекса на здравните компании в S&P 500 са малко по-евтини, след като   за около 74 млрд. долара. Акциите на  Bristol-Myers  се сринаха с почти 14%. Книжата на  Celgene Corporation  пък се изстреляха с 20,69 на сто.", "date": "2019.01.04", "title": "Apple повлече Wall Street надолу"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391180-%D0%BA%D0%B0%D0%BA%D0%B2%D0%BE-%D0%BF%D0%BE%D1%81%D0%BA%D1%8A%D0%BF%D0%BD%D0%B0-%D1%81-%D0%BD%D0%B0%D0%B4-100-%D0%B7%D0%B0-%D0%B3%D0%BE%D0%B4%D0%B8%D0%BD%D0%B0", "text": "Вместо да разказвам само ще показвам.     Причината за това е, че един-единствен човек на територията открива и показва престъпленията на (из)родната политико-медийно-енерГЕПИйна мафия, а останалите милиони не ги интересува, защото могат да си позволен поскъпването. И даже им се вижда малко? Това идеално устройва организираната престъпност и скоро ще последва нова атака.", "date": "2019.01.04", "title": "Какво поскъпна с над 100% за година?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391175-%D0%B8%D1%81%D1%82%D0%BE%D1%80%D0%B8%D1%8F-%D0%B7%D0%B0-%D0%BF%D0%B0%D0%BD%D1%82%D0%B0%D0%BB%D0%BE%D0%BD%D0%B8-%D1%82%D0%B5%D0%B0%D1%82%D1%8A%D1%80%D1%8A%D1%82-%D0%BE%D0%BA%D0%BE%D0%BB%D0%BE-%D1%84-16", "text": "   Властта винаги очаква с нетърпение края на годината, за да се наиграе като Дядо Коледа, това е любимата й роля – на разпасания и сякаш леко подпийнал Старец, който хвърля подаръци наляво и надясно.   Но този път тя бе опровергана не от друго, а от търговските реклами.   Те се оказаха по-честни, което си е направо истинско чудо. Една от тях ни казва, че „малкото е доброто тук“.   Така си е наистина, няма как да не се съгласим. Задоволявайте се с малкото - и то е нещо, това ни внушава въпросната реклама, не се подлъгвайте от големите лафове.     Това откровение трябваше да го чуем от политиците, но ни го доставиха тъкмо рекламите. И те са по-откровени от Властниците - и заслужават щедър подарък от техния си Дядо Коледа. Малкото е доброто тук, така е - като изключим нашенския героизъм, който все е в големи порции. Само дето често е излишен и дори измамен.   Преди няколко дни се навършиха 15 години от атентата срещу военната ни база в Кербала, при който загинаха петима българи.   Някой предложи подвига им да влезе в учебниците. Да си пушечно месо - и това вече минава за подвиг. Споменаха виновника за лошата подготовка на нашите войници - някакъв заместник началник на батальона. Нито дума обаче не чухме за политиците, които, заради ду.едавските си напъни, ги пратиха като жертвени овце на заколение в Ирак.   Соломонпаситата – идеолозите на новия героизъм - пак ги пожалиха.   И те продължават кротко да си преживят с днешния си интернационализъм. Ами сегашните ни войничета по-подготвени ли са?   Някой има ли отговор на този въпрос – но не с дежурните лафове, присъщи на цивилните гарги, които временно се мотат из Министерството на отбраната. Само преди няколко години тия службаши предизвикваха ироничните подмятания на кадровите военни. Сега и те свикнаха с гаргите. Армията сигурно е станала по-боеспособна от това. Добре, че най-после ще купим американските Ф-16.   Как ще ни помогнат те, е отделен въпрос – важното е алъш-веришът да върви. Сещам се за един коментар от Фейсбук - може да мине за коментара на изминалата година: „Гледахте ли руския военен парад? Ако ни нападнат, само с оркестъра си ще ни превземат!“   Тъй че, десетина Ф-16 няма да ни са излишни – поне оркестъра да озаптят. Така неусетно стигнахме до лошия театър и лошите актьори.   Няма човек, който да не е бил сигурен, че тъкмо славният Ф-16 ще пори още по-славното ни небе - дори кравата Пенка беше наясно с това.   Защо им беше нужно тогава на управниците да разиграват провинциалното си театро, след като на всички е ясно, че имат автономността и куража на един свален панталон. Комисии, препирни, кампании на прислугата от черносотници на Властта, някои от които освен че са нетърпими тъ.анари, са и пределно нахални.   Един направо клеветеше президента Радев, че е имал вземане-даване с „Грипен“, затова лобирал за шведския самолет. Жив да го оплачеш въпросния храбрец, защото ако Радев го подгони с един съдебен иск, никой от чорбаджиите му няма да го защити.   На телевизията, която дава трибуна на подобни типове, направо трябва да й пуснат кепенците - и без друго никой не я гледа. ГЕРБ са в „европейско развитие“, но иначе са си в медийния палеолит - пропагандните им способности се изчерпват в мятането на камъни, съпроводено с дивашки крясъци.   Освен това са и истински мазохисти - все намират най-отблъскващите типове да ги защитават, с нужда и без нужда. Дори руският оркестър да беше цъфнал на „Дондуков“, пак щяхме да вземем Ф-16 - защо беше тогава театрото?   Някой от отбора на медийните примати вероятно е подсказал на Властта да се кълчи, уж в името на обективността, да се терзае докрай.   Включиха в театрото и американски помощник държавен секретар – един от петимата, сетне и самият държавен секретар. Да не би да не забележи простолюдието, как се опъваме, колко ни навиват – пък ние, нали сме си мъже, се съпротивяваме мъжки - и прочее подробности от Историята на сваления панталон.   А всичко беше ясно, още когато Тръмп каза, че разчита да не се мотаме с алъш-вериша – иначе ще последва друга история за сваления панталон, не толкова ведра колкото покупката на Ф-16. В крайна сметка, простолюдната публика сигурно си е казала: „Хайде, плащайте, че ни омръзна от героизма ви!“ Кой ще намаже сега обаче - и какво?   Чухте американските войници как посрещнаха Тръмп в Ирак - такива екзалтирани крясъци техен президент скоро не е предизвикал.   Особено когато обяви новата си идея: отсега-нататък ще водим войни, само ако ни плащат. Подписваш чека и те защитаваме, колкото можем - и докато не пристигне руският оркестър.   Хубава, ясна идея и нашите хора сигурно са я разбрали – заслужават една снимка за спомен, от панталона нагоре. Това ще им е кяра. Други актьори, също лоши, обаче са получавали доста повече.   Митов, например, го довлякоха от Националния демократически институт на САЩ и направо го назначиха за български външен министър. Сетне го прибраха в някой гардероб – той си беше кротко момче и не си отваряше много-много устата. Други обаче изобщо не я затварят. Захариева специално ще я сложат на някоя витрина – като Николай Младенов, който отговаря в ООН за мира в Близкия Изток, лесна задача за един панталон. Сега търсят място за Ирландската пастирка – намекна го по телевизията една журналистка, която познава тайния живот на Върхушката. Не можах достатъчно бързо да посегна и да й издърпам ухото, когато каза, че Пастирката предизвиквал най-голям интерес в сайта на нейния вестник. Един влиятелен политик ми каза, че щели да го натаманят в НАТО – вече с вдигнат панталон. Питах го дали е пил нещо и той отрече.   Е, ако това се случи, онзи оркестър ще превземе без бой и главната квартира на НАТО. Тия назначения – те не са едно или две – минават някак безшумно, като израз на спонтанната милост на Опекуна към една или друга наша гарга. Но, всъщност, са кулминацията на един друг театър, доста по-безсрамен от този за Ф-16, при това и доста по-продължителен. Възнаградените особи години наред се трудят като хамали за интересите на Опекуна, главно с думи - и задължително дурашки.   Диви изхвърляния, диво слагачество – тия дори изобщо не носят панталони – и накрая ги застига милостинята.   Пастирката най-усърдно продаваше русофобията си – и накрая тъкмо тя ще му осигури подаянието.   Ако някой се съмнява в това - да си види, къде са му панталоните. Несръчното театралничене около Ф-16 неизбежно ни напомня за панаирите около обществените поръчки за едно или друго.   Всъщност, дори определянето им като „обществени“ вече си е едно предизвикателство. Всички са наясно кой ще спечели поредната далавера, но пиеската усърдно е разигравана.   Тази практика отдавна е развратила всички по веригата, чак до най-долу, до най-келявото село - там касапницата е доста по-кървава, но технологията е същата. Притворството е заразително. Чух по телевизията за някаква разправия с руснаците – Слава Богу, без участието на оркестъра.   Подарили на Софийската община елха, но в украсата й имало и звезди – обичайните коледни украшения, не ония от Кремъл.   И това предизвикало гняв в социалните мрежи.   Но преди време там приеха доста по-спокойно един друг подарък - „Бронзовата къща“. На мястото на Мавзолея - едно съоръжение което намирисваше на източен деспотизъм, се пръкна нещо временно, доста неясно, за мнозина дори лековато - като лековатите години на Прехода; направено от днес за утре, слагаме го и го махаме… - с всички асоциации, които събужда това тричкане/колебание. А между двата символа, разхвърляни във Времето, ние си крачим нанякъде, колкото да се намираме на работа – орисани сме да вървим, без да стигаме до никъде.   И без да знаем докъде сме я докарали…   Сякаш сме наказани на „път/пътуване без спиране“, което било най-ниското ниво на Ада в будизма. Хората се умориха и отвратиха от това безкрайно тътрене, изпитват отвращение от несмислените напъни все по нещо неясно, днес така, утре – иначе, важното е да плющят знамената на глупавото бодрячество. ***", "date": "2019.01.04", "title": "История за панталони - театърът около Ф-16"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391176-%D0%B2%D0%BE%D0%BB%D0%B5%D0%BD-%D1%81%D0%B8%D0%B4%D0%B5%D1%80%D0%BE%D0%B2-%D0%BD%D0%B0-%D0%B5%D0%B2%D1%80%D0%BE%D0%B2%D0%B8%D0%B7%D0%B8%D1%8F-,-%D0%BD%D0%B5%D1%82%D0%B0-%D0%B1%D0%B0%D1%80%D0%B7%D0%B8%D0%BB%D0%B0%D0%B9-%D0%BF%D0%BB%D0%B0%D1%87%D0%B5-%D0%B2-%D1%8A%D0%B3%D1%8A%D0%BB%D0%B0", "text": "Прибързано България се отказа от \"Евровизия\", твърде прибързано. На 15 октомври миналата година БНТ обяви, че през 2019-а на сцената в Тел Авив няма да се изяви нито един български талант. Аргументът - скъпо ни е. Груба грешка! Грехота е как от обществената телевизия с лека ръка пропуснаха, че в българското публично пространство отдавна се подвизава идеалният представител, който да излъчим за конкурса. Това е не кой да е, а лидерът на партия \"Атака\" - Волен Сидеров.     След Елица и Стунджи, които вече два пъти се явяваха в надпреварата, Сидеров трябва да е следващият перкусионист, който да покаже на какво сме способни в музикално (и не само) отношение. При вида на барабани той става също толкова невъздържан, колкото е на борда на самолет на \"Луфтханза\" или в коридор на НАТФИЗ. Ето три кратки доказателства. На 12 октомври 2018-а - само два дена преди решението да не изпращаме участник на \"Евровизия\" до второ нареждане - Сидеров е зад барабаните в столичен ресторант и е във вихъра на пърформънса. Сценичният дим е осигурен от запалилите по цигара приятели на Волен. Изпълнението му тогава остана недооценено от закостенялата българска публика. И това не е единственият път, в който той дава силна заявка, че е може би най-подценяваният български музикант, който не бива допускан до световната сцена съвсем умишлено. През май месец миналата година Сидеров прави сценична коалиция с поп-фурията Гери-Никол с кавър на \"Sweet Child o Mine\", който би накарал Аксел Роуз да се пенсионира окончателно. Третият аргумент идва под формата на кратък репортаж за коледното парти на телевизия \"Алфа Атака\". Волен отново е зад барабаните, този път със залитане към по-лекия жанр в компанията на Преслава. Безпощадно ясно е - мястото на такъв капацитет е на сцената на \"Евровизия\". Забравете за протяжните балади. Забравете за експериментите ни в областта на електронната музика. Дори забравете за Софи Маринова и Азис, ако това ви е възможно. Просто си представете Сидеров пред публиката в Тел Авив. Пред него е комплект барабанчета. Компания му правят верните му вокалистки - Гери-Никол и Преслава. И двете са облечени в характерни за тях аутфити, а именно корсети, мрежести чорапи, ботуши до над коляното. Сатен, пайети, екстеншъни и сексапил на талази струи от сцената. От гледката миналогодишната победителка - пълничката Нета Барзилай - се разплаква. Волен забива с родолюбива песен с фолклорни мотиви, подобна на \"Вода\" на Елица и Стунджи. Двете певици огласят залата с протяжния припев, а българският политик размахва палките като Ларс Улрих на турне на Metallica. Текстът е по българска народна песен, в която се пее за потурчени бели българки. Никой не разбира думите, но има достатъчно неща, които разсейват аудиторията от този факт. Със Сидеров на преден план моментално постигаме две заветни цели. Първо, България най-накрая получава вота от Русия, която досега упорито отказваше да гласува за нас. Москва е в еуфория от случващото се в Израел - такова шоу, а не са дали и една рубла този път... Всичко живо от Калининград до Владивосток пуска sms-и за нашия/техния човек. Гласове валят и от Западна Европа - политически коректният Запад е във възторг, че страната ни е дала път на белокос музикант на средна възраст, а слабите и добре изглеждащи млади момичета са изтикани на заден план в унисон със съвременните феминистки настроения. Съвсем закономерно постигаме и втората ни отколешна амбиция - Волен Сидеров побеждава на \"Евровизия\". По примера на Веселин Маринов той гордо вее българското знаме така, както само един истински патриот умее. В публиката Деница Сидерова наблюдава със сълзи на умиление. В България всички са в шок. Не заради случилото се пред очите им, а защото осъзнават една страшна истина - ще се наложи София да стане следващият домакин на конкурса...", "date": "2019.01.04", "title": "Волен Сидеров на \"Евровизия\", Нета Барзилай плаче в ъгъла"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/391177-2020-%D0%B4%D1%83%D0%BC%D0%B8,-%D0%BA%D0%BE%D0%B8%D1%82%D0%BE-%D1%80%D0%B0%D0%B7%D0%B4%D0%B5%D0%BB%D0%B8%D1%85%D0%B0-%D0%BE%D0%B1%D1%89%D0%B5%D1%81%D1%82%D0%B2%D0%BE%D1%82%D0%BE", "text": "След такова ценностно разминаване с управляващите следващата стъпка на президента би трябвало да се очаква – снемане на доверието от правителството на Борисов. Ще го направи ли Радев или ще продължи да играе по ръба на бръснача...   2020!   Точно толкова думи съдържа новогодишното обръщение на президента Румен Радев, прочетено пред нацията в последните минути на 2018. И от тогава коментарите не стихват.  Сякаш тези 2020 думи се оказаха някакъв ключ, който отвори кутията на Пандора.   Какво каза и какво излезе?  Вярно ли беше?  Навременно ли беше?  Това ли искахме да чуем?  Нацията се раздели в оценките си:  -  -  Защо тази реч на Радев предизвика такава вълна от коментари и емоции? Десетте изречения в нея, наситени с ярка критичност, са квинесенцията на казанато от Радев в интервютата му пред „Панорама“  ) и Дарик радио . В тях Радев ясно постави основните жалони на политическата 2019-а - категорично разграничаване от кабинета \"Борисов-3\" по линия на: оценка за развитието на демократичните процеси в България, корупцията, състоянието на медийната среда, изборните правила, задълбочаване на социалната несправедливост, работата на парламента и приеманите от мнозинството закони. Прав е в оценките си. Радев много точно напипва болно място на обществения гняв и става негов ярък изразител.   В момента той се явява като най-критично настроения към управлението, неговото слово е най-яростно срещу властта и лично срещу премиера и лидера на ПГ на ГЕРБ. Ответната реакция също носи оръдеен заряд. С всеки изминат ден натискът на президента върху управлението на Борисов се увеличава, летвата на критиките му срещу (не)случващото се в държавата и безобразията във властта се вдига.  Това не е изненада. Беше очаквано.  Радев беше избран от протестния вот като отрицание на статуквото,  като носител на промяната и в това отношение няма отстъпление от заявените позиции. Нещо повече, забелязва се градация в критичността му; тонът се втвърдява все повече; критиката стига до обвинения в лобизъм, в разрушаване на демократичните норми и институци, в загърбване на националните интереси.  От една страна това му носи огромно одоборение и поддържа високия му рейтинг , защото износването на ГЕРБ във властта е факт; грешките, които правят се множат; решенията, които се взимат са спорни, често неадекватни; страната се задъхва от безпътица и липса на перспектива, а недоволството от всичко това расте.  От друга страна - реакцията срещу \"агресивната критичност\" на Радев също расте.  \"Настъпването на педала докрай\" създава усещането като че ли се приближаваме до мига, в който той ще влезе в открит \"бой с врага\", така както е учен и възпитаван през целия си живот на военен. Това вече го позиционира като противников водач, като лидер на другия отбор, който влиза в схватка на \"живот и смърт\" с посочените от него като лоши.  Цялата тази ситуация, чиято кулминация предстои, премества Радев в друга роля . За мнозина от \"Баща на нацията\" той се превръща все повече в \"Лидер на опозицията\". Затова и словата му все повече ще разделят, вместо да обединяват. Двата оформили се лагера ще четат, всеки от своята камбанария, това, което той казва, и ще застават все по-открито и ожесточено един срещу друг. И оценките им никога няма да се припокриват.  Това е голямата опасност пред президента Радев . Колкото повече говори това, което искат хората да чуят от него, толкова повече се отдалечава от възможността за общия поглед над нещата, лишава се от привилегията да стои на дистанция от всички и от тази позиция да дава оценки и предложения за решения, които касаят всички. Защото априори хората са недоволни от всяка власт, днес - особено много, утре вероятно ще е същото, но конституционните правомощия на българския президент не му дават никакви механизми да промени статуквото, освен оръжието на словото.  И тук е въпросът за баланса. За политическия такт, който е задължителен за държавник от такъв ранг. Когато критикуваш това, което всички не харесват - пътят пред теб е ясен. Първо те аплодират за смелостта да го кажеш на висок глас, а после ще те попитат - а ти какво предлагаш, ще поведеш ли реалната битка срещу неправдата, готов ли за нея и какво идва после?  Да, Радев спазва обещанието да не бъде послушният президент, ако трябва да го сравняваме с Плевнелиев. Но това не е достатъчно.  Има опасност бързо да изтече времето на позитивната реакция от силните слова на Радев, които все повече звучат като политически анализи. Хората много скоро ще поискат от него нещо повече - реални действия. Или пък той ще се износи, говорейки едно и също и неправейки нищо . Истинската опасност за Радев е да се превърне в един неслучил се борец със статуквото.  Радев би трябвало да държи сметка за всичко това, след като вече е изязъл на този път. През декември 2017-а за първи път социологическа агенция (Маркет линкс) тества нагласите към хипотетична партия на президента Радев, като бе отчетено, че „партия, оглавена от президента, би могла да окаже съществени промени върху политическата карта на страната“. Оттогава насам в публичните си изяви държавният глава е конфронтиран редовно с въпроса дали ще направи собствен политически проект.  Уловката тук е, че еднозначни отговори, независимо дали са „да“ или „не“, носят отрицателни последствия за Румен Радев.  В първия случай той рискува процедура за отстраняване от власт, защото влиза в противоречие с конституционната фигура на президента. Във втория - отлив на гражданско доверие, тъй като е възприеман масово като алтернативата на ГЕРБ. След такова ценностно разминаване с управляващите следващата стъпка на президента, която би трябвало да се очаква, е снемане на доверието от правителството на Борисов. Ще го направи ли Радев или ще продължи да играе по ръба на бръснача - остра критика, без да стига до тази крайна фаза на конфронтация?  Радев сам обяви какво би наппавил - би подкрепил всяко усилие за създаване на алтернатива , а в интервюто пред БНТ това еволюира до понятието „убедителна стратегическа алтернатива“.  Много сложна и опасна за всеки президент игра. За него - още повече! Добре казано - „убедителна стратегическа алтернатива“, но на каква база ще стъпи? На БСП?  Неминуемо ще се конфронтира с Корнелия Нинова и с основната опозиционна сила, която го издигна и го направи президент.  Тогава кой е \"другият\" отбор, който припознава Радев като изразител на своя гняв?  Всички недоволни от ГЕРБ? Но тук влизат и десните, \"умните и красивите\", които отначало харесваха неговия призив за рестарст на съдебната система, за \"проветряване\" на прокуратарута по румънския модел, но днес вече го залепват като \"рекламен агент\" към Доган.  Доган обаче предложи стратегическа цел пред нацията  - ускорено развитие за справяне с бедността, догонване на другите страни в ЕС и това да стане обединителна линия за българските политици. Не коментираме въпроса дали при тази ожесточена конфронтациа това е възможно.  Корнелия Нинова също предложи своята и на БСП \"Визия за България\"  - също не коментираме дали е реална и как може тя да се случи.  По-важното е какво предлага президентът Радев? Защото на него му отива след критиката да предлага решения, да събира около себе си политиците от различни цветове и да ги обединява в името на обща кауза.  , каза той в новогодишнато си слово. Но отново я няма каузата, има ги механизмите, но я няма целта.  Да излезем от кризата и безпътицата, вече е клише.  Целта е нещо голямо, вдъхновяващо, което може да грабне сърцата на всички, или на повечето в това раздирано от противоречия българско общество.  С това \"опозиционно\" говорене има опасност Радев да се превърне в политически самотник  - ярък критикар, с огромна маса от поддържници в социалните мрежи, от която обаче не става армия.  А България има нужда от тази армия. Има нужда от Ново възраждане, от осъзнаването ни като Общност при новите реалности. Но това може да стане само с лидерство и с диалог.  А този път е труден. Защото изисква умението да говориш с всички, силата да отваряш врати, да градиш мостове. Радев има всички качества на лидер, на силен и отговорен пред нацията мъж,  но политическият опит и такт изискват умението да знаеш какво, кога и как да го кажеш. Той дойде като отрицание на политическата класа и от него се изисква много повече от това да бъде опозиционер. Иска се да бъде визионер.", "date": "2019.01.04", "title": "2020 думи, които разделиха обществото"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/391178-%D0%BD%D0%B0%D1%86%D0%B8%D1%8F%D1%82%D0%B0-%D0%BD%D0%B8-%D0%B7%D0%B0%D0%B3%D0%B8%D0%B2%D0%B0-%D1%82%D0%BE%D0%BF%D0%B8%D0%BC-%D1%81%D0%B5-%D1%81%D1%82%D1%80%D0%B5%D0%BC%D0%B3%D0%BB%D0%B0%D0%B2%D0%BE-%D1%81-50-000-%D0%B4%D1%83%D1%88%D0%B8-%D0%B3%D0%BE%D0%B4%D0%B8%D1%88%D0%BD%D0%BE", "text": "Населението на България намалява с 50 000 души годишно , а 110 000 души умират годишно. Данните представи пред bTV  експертът по демография Елица Димитрова. Тя отчете, че  България е една от нациите, които има сериозен демографски проблем.  По думите й в страната съжителстват различни културни модели на възпроизводство. „Около 3 000 са децата, които са родени от майки под 18 г. за 2017 г. „, подчерта демографският експерт. Димитрова припомни, че от 90-те години в България има процес по отлагане на второто раждане.     Родените деца през 2017 г. в Майчин дом са 3910, а през изминалата година те са били 3581.  През настоящата година ще бъдат родени  по-малко от 60 000 деца,  което е антирекорд за България. В периода от 1 януари до 1 декември 2017 г.  новородените са били 58 000.  За изминалата година  те са били 53 543. Видин е един от градовете с тревожен демографски показател.  За 2017 г. новородените деца са били 572, докато за 2018 г. те са били 330. Социалният антрополог  Харалан Александров  отбеляза, че данните затова колко деца са родени винаги закъсняват. По думите му това не е нещо необичайно.     Според Александров големият въпрос е кога й се ражда на българската жена, при какви условия и къде. „Много млади хора избират да живеят в чужбина и да родят там , както и да го отложат занапред във времето“, уточни той.     Социалният антрополог обясни, че повечето хора разсъждават, че  трябва да се направи дете тогава, когато можеш да се грижиш за него.  Според него обаче това обаче отнема много време, а лошата новина е, че ако продължи тенденцията,  ще имаме застаряващо население в страната . Александров подчерта, че хората, които имат малък и среден бизнес избират да останат в България и да родят децата в нашата страна. Харалан Александров е на мнение, че  в държавата трябва да има социални и икономически местни политики, с които да бъде стимулирано раждането.    ", "date": "2019.01.04", "title": "Нацията ни загива! Топим се стремглаво с 50 000 души годишно"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391179-%D0%BD%D0%B8%D1%89%D0%BE-%D0%BD%D0%B5-%D0%BF%D1%80%D0%BE%D0%B8%D0%B7%D0%B2%D0%B5%D0%B6%D0%B4%D0%B0%D0%BC%D0%B5,-%D0%BD%D0%BE-%D1%81%D0%BC%D0%B5-%D0%BE%D0%BF%D1%82%D0%B8%D0%BC%D0%B8%D1%81%D1%82%D0%B8-%D0%BA%D0%B0%D0%BA%D1%82%D0%BE-%D0%BA%D0%B0%D0%B7%D0%B2%D0%B0-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%E2%80%93-%D0%BD%D0%B8%D0%BA%D0%BE%D0%B3%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B5-%D0%B5-%D0%B1%D0%B8%D0%BB%D0%B0-%D0%BF%D0%BE-%D0%B4%D0%BE%D0%B1%D1%80%D0%B5", "text": "„Епъл“ изгуби 55 млрд. за един ден от срива на акциите си, защото излизат данни за рязък спад от продажбите в Китай. Като почваш икономически войни, не се знае как могат да свършат в глобалния пазар. Хубавото е, че продажбите на айфони в САЩ и другаде растат, на хуайвей-фони в Китай и другаде – също.      Нас няма какво да ни засегне, защото сме толкова долу и вън, че няма накъде по-долу и вън. Нито смарфони произвеждаме за износ, нито коли, нито телевизори, електроника, машини или химикали. Че и вино хич – износ за 30-ина милиона евро годишно (за сравнение – Франция за 13 млрд., Австрия за 170 млн.). И повече от половината ни домати са вносни (не е шега). Ама има растеж и оптимизъм, както казва премиерът Борисов – никога България не е била по-добре.    ", "date": "2019.01.04", "title": "Нищо не произвеждаме, но сме оптимисти: както казва премиерът – никога България не е била по-добре"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391171-%D1%81%D1%8A%D0%B1%D0%BE%D1%80-%D0%BD%D0%B0-%D1%81%D0%B5%D0%B4%D0%B5%D0%BC%D0%B4%D0%B5%D1%81%D0%B5%D1%82%D1%82%D0%B5-%D0%B0%D0%BF%D0%BE%D1%81%D1%82%D0%BE%D0%BB%D0%B8", "text": "   разказва, че Господ Иисус Христос освен дванадесетте Си ученици, които вървяли подир Него, избрал още   други, които разпратил по градове и села да проповядват словото Му. Той им дал сила да вършат чудеса като доказателство на проповядваната истина и поръчал да не се грижат за житейските си потребности, защото Бог няма да ги остави, а всичкото си внимание да съсредоточат в това - да призовават човеците към вечен живот. Когато тези седемдесет апостоли се върнали след първата обиколка на своето проповедничество, с радост те казали на своя Учител:   Иисус им отговорил:   ( ).     Подир   светите апостоли били укрепени с благодатта на Св. Дух в деня    и тръгнали усърдно да продължат делото, което Христос им завещал. Те обиколили градове и села на обширната Римска империя, като проповядвали навсякъде Словото Божие и кръщавали повярвалите. И разбира се, трябвало да претърпят много беди и гонения: евреи и езичници се въоръжили против тях, затваряли ги в тъмници, предавали ги на мъчения и мъченическа смърт, но те всичко понасяли с търпение и твърдост.  пише от името на всички:  ( ). Ето такъв бил животът на светите апостоли, но осенени от Божията благодат, силата Господня видимо им помагала в техните дела. Изгонени от една страна, те отивали в друга, по който начин самото гонение способствувало да се разпространява Словото Божие. Така християнството бързо се разпространило и закрепвало. И проповедта на апостолите се състояла по израза на ап. Павел  ( ). Те поучавали не само с думи, но и с примера на своя добродетелен живот, на своята кротост и търпение и особено на своята любов към Бога и човеците. Болшинството от светите апостоли умрели от мъченическа смърт, но извършили безсмъртното дело на Христовата проповед. На 4 януари Православната църква чествува паметта на всички 70 апостоли заедно. Този празник се нарича \"Събор на седемдесетте апостоли\".", "date": "2019.01.04", "title": "Събор на седемдесетте апостоли"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391172-4-%D1%8F%D0%BD%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1493 г. - Христофор Колумб напуска Новия свят, като слага край на първото си пътуване.     1698 г. - Пожар разрушава двореца Уайтхол.   1762 г. - Англия обявява война на Испания и на Неапол.   1847 г. - Самюел Колт продава първия си револвер на правителството на САЩ.   1863 г. - Джеймс Плимптън патентова в САЩ ролковите кънки.   1865 г. - На Уол Стрийт (Ню Йорк) започва да действа Нюйоркската стокова борса.   1878 г. - София е освободена от турско робство.   1885 г. - В Айова, САЩ е направена първата операция по отстраняване на апендикс.   1896 г. - Юта става 45-ят американски щат.   1923 г. - Владимир Ленин прави завещание, в което изказва мнение за ограничаване на властта на Сталин.   1924 г. - XXI Обикновено народно събрание приема Закон за защита на държавата, премахнат 20 години по-късно.   1926 г. - Съставено е XLIII правителство на България, начело с Андрей Ляпчев.   1936 г. - В Ню Йорк е публикувана първата ранглиста на хитовете (Billboard) въз основа на продадените грамофонни плочи.   1948 г. - Бирма (Мианмар) получава независимостта си от Обединеното кралство, денят се чества като национален празник.   1951 г. - Корейската война: севернокорейските и китайските войски овладяват столицата на Южна Корея Сеул.   1958 г. - Спутник-1 излиза от орбитата си и пада на Земята (изстрелян е на 4 октомври 1957).   1962 г. - В Ню Йорк е показан влак, който може да се движи без екипаж на борда.   1970 г. - „Бийтълс\" правят последния си запис като група.   1980 г. - Във връзка с навлизането на съветски войски в Афганистан президентът на САЩ Джими Картър обявява бойкот на Олимпийските игри в Москва.   1990 г. - Учредено е Движението за права и свободи с председател Ахмед Доган.   2004 г. - Космическият апарат на НАСА Спирит успешно каца на Марс в 04:35 UTC.   2004 г. - Михаил Саакашвили печели президентските избори в Грузия.   2010 г. - Открита е най-високата сграда в света до този момент - „Бурж Халифа\" в Дубай, Обединените Арабски Емирства  ", "date": "2019.01.04", "title": "4 януари, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391173-%D0%B4%D0%B5%D1%81%D0%B5%D1%82%D0%B3%D0%BE%D0%B4%D0%B8%D1%88%D0%BD%D0%B0%D1%82%D0%B0-%D1%82%D0%B8%D1%80%D0%B0%D0%BD%D0%B8%D1%8F-%D0%BD%D0%B0-%D0%B3%D0%B5%D1%80%D0%B1,-%D0%BF%D1%80%D0%B5%D0%B2%D1%8A%D1%80%D0%BD%D0%B0%D0%BB%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2-%D1%82%D0%B5%D1%80%D0%BC%D0%B8%D0%BD%D0%B0%D0%BB-2", "text": "Вече трети ден „Шайка“-та активира купените медии, за да бълват змии и гущери срещу новогодишното слово на президента, вменявайки му всички смъртни грехове. В гербаджийската канонада се включиха социолози и професори, които ни убеждават, че президентските критики в новогодишната нощ били неуместни и даже вредни… В какво съгреши Румен Радев, та вбеси обитателя на „Дондуков“1? „Вината“ на президента е, че повдигна завесата пред тази еретична истина: Царят е гол, в България е в ход пълзяща диктатура, на власт е организирана престъпна група, под чието управление нацията се топи всяка година с 50 000 души…     Добре го каза политологът Калоян Методиев: “Управлението на ГЕРБ е управление на смъртта“! „В новогодишните слова политиката не трябва да доминира грубо, в тях трябва да има и празничност, тържественост, да има оптимизъм, въпреки трудностите“, сълзливо ни убеждава мастит историк и така приглася на щатните глашатаи на Борисов. По тази сбъркана логика новогодишното обръщение на държавния глава трябва да е обилно захаросано с оптимизъм и щедри обещания за бъдещето, само не с горчилката на настоящия живот. Че по волята на Борисов стотици хиляди пенсионери останаха и без лев Коледна добавка, това не е повод за гняв в новогодишната нощ. Че умиращи болни не могат да си платят лечението, защото Здравната каса не ги брои за хора, това е тема-табу в минутите преди 12. В разгара на Втората световна война, когато Лондон гори в пламъци, от трибуната на Камарата на общините Чърчил каза на нацията тези жестоки думи: „Не ви предлагам нищо друго освен кръв, мъки, сълзи и пот“! Румен Радев направи същото в навечерието на 2019-а – обърна се към опиянения от пиршеството народ, за да го отрезви с жестоката истина, че собственото му правителство е най-големият му враг. Че точно заради това правителство, воюващо със собствения си народ, сме най-бедните и най-болните не само в ЕС, но и в цяла Европа. Новогодишното слово на държавния глава трябвало да дава светъл хоризонт и надежда – така че младите да не бягат от Отечеството, поучава ни професорът. Професоре, не от президентското слово бягат младите, а от десетгодишната тирания на ГЕРБ, превърнала България в Терминал 2.    ", "date": "2019.01.04", "title": "Десетгодишната тирания на ГЕРБ, превърнала България в Терминал 2"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/391174-%D1%81%D0%B2%D0%B5%D1%82%D1%8A%D1%82-%D1%81%D1%82%D0%B0%D0%B2%D0%B0-%D0%BF%D0%BE-%D0%BE%D0%BF%D0%B0%D1%81%D0%B5%D0%BD,-%D0%BA%D0%BE%D0%BD%D1%82%D1%80%D0%BE%D0%BB%D1%8A%D1%82-%D0%B2%D1%8A%D1%80%D1%85%D1%83-%D1%8F%D0%B4%D1%80%D0%B5%D0%BD%D0%B8%D1%82%D0%B5-%D0%BE%D1%80%D1%8A%D0%B6%D0%B8%D1%8F-%D1%81%D0%B5-%D1%80%D0%B0%D0%B7%D0%BF%D0%B0%D0%B4%D0%B0", "text": "САЩ могат да се изтеглят от втори договор, а Русия на Владимир  Путин обещава ново поколение ядрени оръжия     В една ранна сутрин през 1983 г. скромен съветски офицер, който бил на дежурство, се изправил пред решението дали да унищожи света или не. Станислав Петров получил информация от своя компютър, че Съединените щати са изстреляли поне пет междуконтинентални балистични ракети към Съветския съюз и че те ще нанесат удар само след 25 минути.     Вместо да подаде сигнал за тревога нагоре по командната верига, подполковникът не направил нищо и предотвратил ядрен сблъсък заради нещо, което се оказало системна неизправност. За своите неволи Петров бил смъмрен, защото не водил внимателни бележки за случилото се, и напуснал служба следващата година. Той умря на 77 години едва по-миналата година, на прага на рухването на архитектурата, управлявала контрола върху ядрените оръжия през последните две поколения. Потенциалните ядрени сблъсъци може да напомнят за епохата на Студената война, но рамката за тяхното предотвратяване е отскоро и е все по-застрашена. САЩ казаха през 2018 г., направлявани от съветника по националната сигурност Джон Болтън, че ще напуснат Договора за ядрените сили със среден обсег (ДЯССО) – договора от 1987 г. за контрол на ядрените оръжия, на който до голяма степен се приписва заслугата за недопускане на ядрени оръжия в Европа. Това стана, след като години наред се отправяха оплаквания, че Русия изпробва крилати ракети с наземно базиране в нарушение на договора. Следващият стълб, който може да рухне, е новият договор СТАРТ, подписан от Барак Обама и Дмитрий Медведев през 2010 г. и намалил наполовина стратегическите ракетни установки. Този договор ще изтече през 2021 г., освен ако не бъде удължен, а президентът Тръмп го нарече „лоша сделка“ в телефонен разговор с Владимир Путин. Руският външен министър казва, че според него Съединените щати „подготвят почвата за разваляне на тази сделка“. Путин също заплаши Вашингтон миналата година с нова поредица оръжия, способни да носят ядрен заряд, и обвини Съединените щати в предизвикване на нова оръжейна надпревара заради решението им да напуснат договора за антибалистичните ракети от 1972 г. Неговата реч за състоянието на държавата, която обикновено е сериозен въпрос, беше придружена от анимация с ниска резолюция, показваща крилата ракета с ядрен заряд, прелитаща от Атлантическия океан, около нос Хорн и после на север към Калифорния. „Вие не послушахте нашата страна тогава“, каза Путин за излизането на САЩ през 2001 г. от договора за антибалистичните ракети. „Послушайте ни сега.“ Взети заедно, тези договори съставляват основната част от рамката за контрол върху ядрените оръжия, която Съединените щати и Русия наследиха от Студената война или разработиха след това. Експерти от двете страни отбелязват, че договорите не са били съвършени, но предупреждават, че договарянето на сделки е доста по-трудно от развалянето им. Вероятността от натрупване на оръжия се увеличава. „Решението за ДЯССО и неуспехът да започнат истински обсъждания за удължаване на новия СТАРТ ни поставиха в положение да вървим в просъница към нова надпревара в ядрените оръжия“, каза на проява на Атлантическия съвет миналата година бившият посланик Ричард Бърт, който беше главен преговарящ на Съединените щати по Договора за съкращаване на стратегическите оръжия. Бившият началник щаб на стратегическите ракетни сили на Руската федерация Виктор Есин каза, че решението на САЩ за излизане от ДЯССО е продиктувано най-вече от военните разработки в Китай и други страни, които не са обвързани с договора. Това решение обаче може да доведе до разполагане на ракети в Европа, каза той, освен ако Съединените щати и Русия не предприемат стъпки за предотвратяване на подобен развой. Само „политически мерки“ могат да предотвратят „най-лошия изход за Русия и Европа при развитието на „ракетна криза“, каквато неизбежно ще възникне, след като Съединените щати напуснат ДЯССО“, каза той. Тези предупреждения изглеждат уместни. Изтекъл меморандум, публикуван от „Вашингтон пост“, показа, че Болтън е наредил на Пентагона да „разработи и разположи изстрелвани от земята ракети възможно най-скоро“. Заповедта е била дадена едва след като европейските съюзници се намесиха, за да предотвратят незабавно изтегляне на САЩ от ДЯССО. Вашингтон постави 60-дневен ултиматум на Москва, след който ще напусне договора. Русия, която не признава да е нарушила договора, дава признаци, че няма да промени поведението си. Смята се, че движещата сила зад изтеглянето е Болтън, който разпалено се изказва против подобни договори за контрол върху оръжията и ръководи усилията за развалянето на договора за антибалистичните ракети през 2001 г. и сега на ДЯССО. Решителни хора могат да променят хода на историята. През 1983 г. решението на Петров да не подаде сигнал за тревога до своите началници доведе само до „особено усещане в стомаха“. Сега Болтън изглежда решен окончателно да освободи Съединените щати от оковите на ракетните договори и контрола върху ядрените оръжия.", "date": "2019.01.04", "title": "Светът става по-опасен, контролът върху ядрените оръжия се разпада"}
{"url": "http://www.classa.bg/%D1%81%D0%B2%D1%8F%D1%82/item/391164-%D1%83%D1%81%D0%B5%D1%89%D0%B0%D0%BD%D0%B5%D1%82%D0%BE,-%D1%87%D0%B5-%D1%81%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%86%D0%B8-%D0%B2%D1%82%D0%BE%D1%80%D0%B0-%D1%80%D1%8A%D0%BA%D0%B0", "text": "Отначало надеждите бяха големи: Веднъж да влезем в ЕС – и нещата ще тръгнат към по-добро. Но стана друго. Усещането, че са европейци втора ръка, го има на много места в Източна Европа.  А то лесно се инструментализира.         На критиката, която отправя ЕС, Румъния напоследък отговаря с контра обвинение: за брюкселските бюрократи и за някои европейски правителства напоследък било станало привичка да правят безпричинни отрицателни изявления за Румъния, само защото страната е от Източна Европа. Но тази румънска позиция си е чиста проба оправдание.     Правителството в Букурещ изцяло си е заслужило острите думи, които идваха от Брюксел през всичките тези последни седмици преди старта на румънското европредседателство. Действията на управляващите в Букурещ вече от две години се прикриват зад паравана на съдебната реформа, но всъщност имат за цел да опазят от затвор обвинявани в корупция ръководни политици от собствените им партии. Ако те наистина постигнат тази цел, правовата държава в Румъния ще се превърне в развалина. Междувременно румънското правителство настрои своите контра обвинения на същата струна, на която вече отдавна свирят и в други държави: както е известно, в Унгария и в Полша непрекъснатите сблъсъци с Брюксел се представят като стремеж към „еманципация на Източна Европа\". Усещането, че си втора ръка член на ЕС всъщност е обхванало не само кръга на заклетите евроскептици, които управляват в тези две страни. Навсякъде в Източна Европа хората редовно се оплакват, че международните концерни им пробутвали шоколад, крем за ръце или перилни препарати с по-лошо качество, отколкото на по-заможните купувачи на Запад. Нима вътре в ЕС наистина възниква нов конфликт Изток-Запад? И дали пък, след като на запад Великобритания е на път да се отцепи, сега и на изток няма да се появят други отцепници? Като учител с ученик: Брюксел и Източна Европа Не, популизмът и национализмът не са някакви източноевропейски особености, те виреят от доста време твърде добре и в старите членки на ЕС. Но в Източна Европа за тях има няколко допълнителни благоприятни условия. Преди приемането на тези държави в ЕС, между тях и Брюксел се беше изградило едно взаимодействие като между ученик и учител: Еврокомисията даваше различните реформи за домашно упражнение и после оценяваше резултатите. Тази нездрава йерархия и до днес се усеща във взаимоотношенията, които междувременно уж вече са равноправни. Усеща се както в някои изявления на западноевропейски политици, така и в реакциите на средно- и източноевропейците, които поради своя исторически опит са особено чувствителни към опитите за външен диктат. А тази чувствителност може много лесно да се инструментализира за политически цели. В момента румънското правителство демонтира правовата държава, а реториката му става все по-необуздана: всичко това подкопава самите основи на демокрацията. Значителна част от румънското общество реагира с бурен протест. Но румънското правителство дойде на власт в резултат на свободни избори – точно, както правителствата в Полша и Унгария, които вече от доста време са поели по същия път. Социалдемократическата (само на думи) партия ПСД в Румъния спечели благодарение на същите настроения, които доведоха до популистките сътресения и в Западна Европа. С тази разлика обаче, че обществените противоречия в Румъния (както и другаде в Източна Европа) са много по-силни. Какво остана от надеждите? След края на комунизма преди близо 30 години тези страни успешно осъществяват трудните реформи по пътя към пазарната икономика и демокрацията – или поне така се казва това на обичайния политически жаргон. То не е и съвсем заблуждаващо, защото, реалните успехи са видими навсякъде – просто много хора по различни причини възприемат този жаргон като фалшив. В техния всекидневен живот въпросната политика се усеща като един непрестанен стрес-тест: Колко промени е в състояние трайно да понесе обществото? Първоначално всичко се съпътстваше от големи надежди: Веднъж да влезем в ЕС – и нещата ще тръгнат към по-добро. След присъединяването обаче се отвори не хоризонтът на един по-добър живот, а едно безкрайно ново пространство, където вече не се забелязва никаква ясна цел. Румъния е една дълбоко раздвоена страна. Най-ясно личи разделителната линия между онези обикновено добре образовани хора в градовете, демонстриращи срещу правителството, за което корупцията е политическо всекидневие – и избирателите в селата и в малките градове. За тези избиратели съществува една-единствена социална подсигуровка: За тях е важно различните клиентелистки схеми (които са възникнали на техен гръб) все пак да оцелеят, за да капне нещо и надолу, до тях самите. Днешна Румъния се намира в това състояние не само поради процесите, протекли в историята и в обществото, не. Тя е симптом за състоянието на ЕС, чиято притегателна сила и свързаните с нея ценности постепенно отслабват. Преди шест години посткомунистите вече направиха един брутален опит да вземат на абордаж румънската държава, но под натиска на Брюксел бързо бяха принудени да отстъпят. Днес обаче всички предупреждения, идващи откъм Брюксел, предизвикват единствено словесни контраудари. Защото опитът на Полша и на Унгария показа, че това дава резултат. И все пак: не всичко е в толкова черни краски. Сред румънското население ЕС все още се радва на висок авторитет, много по-висок от националните му институции. Между другото, и по това Румъния си прилича с много други източноевропейски страни, членуващи в ЕС.    ", "date": "2019.01.04", "title": "Усещането, че са европейци втора ръка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391165-%D1%80%D0%B0%D0%B4%D0%B5%D0%B2-%D0%B8-%D0%B1%D0%BE%D1%80%D0%B8%D1%81%D0%BE%D0%B2-%D0%B4%D0%B2%D0%B5-%D0%BF%D1%81%D0%B5%D0%B2%D0%B4%D0%BE%D0%B8%D1%81%D1%82%D0%B8%D0%BD%D0%B8-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Новогодишното слово на Радев прозвуча като погребално поздравителен адрес, а отговорът на Борисов - в познатия самохвален стил. Истината не е някъде по средата, а съвсем различна. И остана неизречена         В навечерието на 2019 г. Румен Радев въведе нов жанр в президентските новогодишни обръщения към нацията. Този жанр може да бъде наречен “погребално-поздравителен адрес”. Иновацията носи не малки позитиви, като повечето от тях се свеждат до краткостта на изявлението – то беше само три минути. От съдържателна гледна точка обаче това изявление представляваше амалгама от неща, които са наглед несъвместими.     От една страна в него имаше някои от обичайните пожелания за здраве, успех и задружност на нацията. А от друга - констатации, че положението на българската демокрация е от критично до безнадеждно и че тя няма да изкара дълго без някаква радикална трансформация. А е възможно дори вече да се е споминала и да се нуждае от цялостно възкресение. Рано е за систематичен анализ на ефектите от погребално-поздравителния адрес, но може да се каже, че той свари мнозина зрители и слушатели на президента неподготвени. Не стана ясно, например, дали след адреса трябва да се вдига наздравица или просто да се спомене покойника с добро. Или пък, може би, правилната реакция трябва да е изблик на гняв срещу некомпетентните или корумпирани и злонамерени лица, които са причинили смъртта на демокрацията и доброто управление? Радикализация на политиката Основният въпрос, който погребално-поздравителният адрес повдига, обаче е друг: този адрес е симптом за радикализацията на българската политика и за трайното увреждане на политическото въображение на “основните партии”. По принцип тези основни, системни партии трябва да споделят много общи ценности и да се разминават само по ограничен кръг въпроси. Днес обаче нещата са различни – опонентите виждат в другия екзистенциална опасност, някакъв вид рак, който трябва хирургически да бъде отстранен от политиката.    И наистина, когато констатацията ти е, че изминалата година е била “на корупционни скандали и ерозия на демократичните права и институции”, че проблемите са били отсрочвани, но не и решавани\" и че сме се примирили “със застоя и безвремието, с липсата на цели и реформи”, очевидно е, че е нужна не просто смяна на отделни политики, а радикална трансформация най-малко чрез цялостна смяна на караула във вътрешен и външен план. Може би затова в трите си минути Радев не намери място дори за една дума за Европейския съюз (да не говорим за НАТО): явно спрямо тях той е възприел принципа за покойника – или добро, или нищо. И речта на президента, и отговорът на премиера могат да бъдат просто пропуснати като част от политическата риторика. Каквото повикало, такова се и обадило. Речта на Радев може да мине просто като проява на лош вкус, а отговорът на Борисов – като рециклиране на ПР образа му на инфраструктурен строител с национални и международни амбиции. Два едновременни процеса Но проблемът с тези две говорения – радикално негативното на Радев и радикално позитивното на Борисов – е, че истината не е между тях, а отвъд тях. Имаме два  процеса, които определят събитията в страната. Първо, през последните две десетилетия Българияизживява безпрецедентен по рода си икономически възход основно заради позитивите от членството си в ЕС. Второ, България пропусна да се възползва пълноценно и максимално от шансовете, които получи, защото създаде корупционно-захващащ модел на управление, потискащ и пречещ както на местната предприемаческа инициатива, така и на чуждестранните инвестиции. С радикалния си негативизъм Радев рискува да изгори юргана, заради охранените бълхи, захванали държавността. С радикалния си труженически позитивизъм пък Борисов нормализира въпросните паразити като необходима част от политическия пейзаж. Задачата на здравия разум не е да “балансира” между президент и премиер като изгори половината юрган и се отърве от половината нелегитимни негови обитатели. Нужна е точна диагноза във формулировката на проблема и смели идеи за решаването му. В новогодишните послания всъщност отсъстваха и двете. От гледна точка на Радев тези лица са ясни и се намират основно в ГЕРБ и някои техни предшественици. По-малко ясна е алтернативата, която, според президента, чудодейно би спасила българското демократично управление от ерозия и кончина. Той е загатвал, че “визията” на БСП може да бъде такава алтернатива, но също така е намеквал, че има сериозни основания за съмнения в политическите послания на “столетницата”. Дори през изминалата година полусериозно се обсъждаше дали президентът няма да прави собствена формация заради напрежения между него и “Позитано”. В отговор на този радикализъм на политическата атака премиерът Борисов възприе познатата си поза на несправедливо обиден труженик за общественото благо, който въпреки всичко не спира да вдига доходите в страната и да строи магистрали. Т.е. - ГЕРБ и неговата коалиция са символ на растежа и нормалността, а критиците не знаят какво говорят.", "date": "2019.01.04", "title": "Радев и Борисов: две псевдоистини за България"}
{"url": "http://www.classa.bg/%D1%81%D0%B2%D1%8F%D1%82/item/391166-%D1%81%D0%BF%D0%BE%D1%80%D1%8A%D1%82-%D0%B7%D0%B0-%D1%82%D0%B0%D0%B9%D0%B2%D0%B0%D0%BD-%D0%B2%D1%80%D0%B5%D0%BC%D0%B5%D1%82%D0%BE-%D1%80%D0%B0%D0%B1%D0%BE%D1%82%D0%B8-%D0%B7%D0%B0-%D0%BF%D0%B5%D0%BA%D0%B8%D0%BD", "text": "Китай обвинява демократичната островна република Тайван в \"сепаратизъм\". Но е вярно точно обратното, пише Петер Щурм във ФАЦ по повод заканата на Пекин за обединение с Тайван - ако трябва и със силата на оръжието. Няма сведения, че населението на Тайван иска страната му да се обедини с Китайската народна република. Но това всъщност никога не е интересувало ръководството в Пекин. „Съединението\" с Тайван спада към „основните интереси\", формулирани от китайските комунисти. В допълнение те са убедени, че имат право да наложат това „съединение\" дори със силата на оръжието. Току-що за пореден път, и с пределна яснота, го заяви  . Никой няма да поеме такъв риск заради Тайван Времето навярно работи в полза на Пекин, защото кой ли вярва, че някоя влиятелна сила ще влезе във война с Китай, за да защити свободата на Тайван.     Пекин обвинява Тайван в „сепаратизъм\". Но ако погледнем това обвинение под историческата лупа, оказва се, че сепаратистите са в  . Защото е заблуда това, което често се повтаря, а именно: че през 1949 година Тайван бил тръгнал \"по свой собствен път\". Всъщност демократичната островна република е истинският наследник на „Република Китай\", която през 1912 година наследи империята. Правителството на Република Китай изгуби войната срещу комунистите и се оттегли в Тайван. Тъй че: кои тук са сепаратистите?    ", "date": "2019.01.04", "title": "Спорът за Тайван: времето работи за Пекин"}
{"url": "http://www.classa.bg/%D1%81%D0%B2%D1%8F%D1%82/item/391167-%D0%BF%D0%B0%D1%82%D0%BE%D0%BB%D0%BE%D0%B3%D0%B8%D1%87%D0%BD%D0%BE-%D0%B4%D0%BE%D0%B1%D1%80%D0%B8%D1%82%D0%B5-%D1%80%D1%83%D1%81%D0%BD%D0%B0%D1%86%D0%B8", "text": " така се наплашиха от необяснимата, от тяхна гледна точка, руска враждебност, че сериозно се паникьосаха след успешното изпитание на свръхзвуковата ракета „Авангард“. Що се отнася до паниката, това не е свободна интерпретация на превода, както понякога се случва, а дума от заглавието на статия в немския вестник Die Welt. Можете да последвате линка и да се уверите.     Както пишат немците, след неотдавнашното изстрелване на свръхзвуковата ракета „Авангард“ пред Владимир Путин, военните експерти в Съединените щати и Европа „забиха тревога“. Те дори стартираха програмата „Glide Breaker“ и обявиха спешен търг за отбранителната промишленост. \"Те очакват идеи за това как може да изглежда системата за противоракетна отбрана за прихващане на ракети с хиперзвукова планираща крилата бойна глава в горните слоеве на атмосферата\", пояснява изданието. Изстреляната на 26 декември ракета успя да достигне скорост от 27 маха, което е недостижимо за съвременните средства за прихващане. А руският президент обяви: - Потвърдени са всички тактическо-технически данни. Изпитанието премина, повтарям, успешно. От следващата година, през 2019 г. на въоръжение на руската армия ще постъпи новата междуконтинентална стратегическа система „Авангард“. Ще бъде разгърнат първият полк в ракетните войски със стратегическо предназначение. Така от следващата година светът ще бъде беззащитен срещу нашия ядрен удар. При желание, нищо няма да ни попречи да заличим Америка от лицето на земята. При това, толкова бързо, че там дори няма да осъзнаят какво се е случило. Всяка система за противоракетна отбрана сега е безполезна. И сега въпросът е: ще се възползваме ли от това предимство или не? Ако вярвате на ужасните истории на нашите геополитически опоненти, само тяхната непреодолима система за противоракетна отбрана ни пречи да гръмнем с ракети по САЩ. Просто така, поради природна агресивност и мизантропия. Нашите желания и действия не се поддават на логика, защото сме патологично жестоки. Но ние няма да се възползваме. И ние го знаем, както и американците, така и европейците. Защото обратното е вярно: ние сме патологично добри, за разлика от англо-саксонците и всички, които им прислужват днес. Тогава за какво е тази мръсна информационна война, която се води вече пет години? Нашите партньори ще трябва да променят наръчника си за обучение. Да се опитат да ни се харесат и да покажат приятелско разположение. Да ни напомнят, че някога бяхме съюзници. Да ни разказват за вековната дружба между Русия и САЩ. И, разбира се, да държат усмивчица. Осъзнавайки, че точно сега те са под прицела, тъй както ние сме под прицелите на стартовите установки на стотици бази, с които сме заобиколени. Кажете чи-и-из, американци. Е, можете да го направите, когато трябва.   Превод: М.Желязкова", "date": "2019.01.04", "title": "Патологично добрите руснаци"}
{"url": "http://www.classa.bg/%D1%81%D0%B2%D1%8F%D1%82/item/391168-%D0%BB%D0%B8%D1%81%D0%B0%D0%B1%D0%BE%D0%BD-%D0%BF%D1%80%D0%B5%D0%B7-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "Душата ми още броди нейде из Лисабон, из стръмните улички на Байро Алто; и звучи печалната китара на Антонио, и каменливият глас на слепеца, който пее фадо; и стоя на върха на кулата Белем; и разбирам Вашку да Гама, застанал на онази невидима граница между река Тежу и Атлантика, посребрен от декемврийското слънце...  \"Ola!\" Рано сутрин е студенко. Пуша пред хотела в пълна екипировка - шапка, шал, ръкавици. Около 6,30 виждам едни и същи хора. Вече се познаваме - \"Ola!\", махат с ръка майсторите реставратори. Тук непрекъснато реставрират. Младият арабин подтичва, сгушен в тънко яке. Общите работници разтоварват кашони от отсрещния склад. Възрастната дама с обувки на бос крак и дълго палто, под което се подава пижама, разхожда своя булдог, а той - врът! врът! - врътка дупе като достопочтен политик. Дамата и майсторите са португалци, товарачите са от Мозамбик, булдогът - английски.  Към обед е плюс 18 градуса, екипировката - в раницата. В магазинчетата за сувенири работят индийци, пакистанци, афганистанци. Един просяк е заел стратегическо място пред ресторантче на Avenida de Liberdade. Лусия, продавачката на кестени, ще ти разкаже живота си, стига да я заговориш.  На Rua Aygusta, пешеходната търговска улица, жива \"статуя\" изобразява св. Антоний от Лисабон с Младенеца, снимам, \"Антоний\" закрива лице. Моля се \"Иисус\" да не е истинско дете. Обилно гримирана госпожа в бяло ще да е фея. \"Индианецът\" (не е \"статуя\") се преоблича, т.е. съблича. Някой е вързал две малки кученца до шапка с дребни монети, детско хорче изнася безплатен коледен концерт, момичета от музикалното училище събират парички за нова уредба.  Крачка встрани от Rua Aygusta, по стръмното, и ето я Лисабонската катедрала от ХІІ век, издигната върху джамия след прогонването на маврите. Звънти легендарният жълт трамвай №28, вечно претъпкан, пълзи нагоре, спуска се стремително по тесните улички на Алфама, пак нагоре, до крепостта \"Сао Жорже\". На всеки площад - електрически триколки \"тук-тук\", шофьорите са шофьорки, говорят перфектен английски и знаят повече от всеки гид. Срещу 20 евро на човек за 2 часа ще ти разкажат и покажат цялата прелест на Лисабон. Една триколка побира 6 души, за един тур - 120 евро, минималната заплата е 600 евро. Ако направиш два тура днес, хвърляш шапка.     Вечер \"статуите\" се умножават - \"пият\" бира, \"свирят\" на китара; появяват се жонгльори, акробати, танцьори, улични музиканти. До площада край трамвайната линия е \"Martinho Da Arcada\" - любимо кафене на Фернанду Песоа, открито в 1782 г. и 236 години си е все там, под арките. Фадо И тогава някой запя. Гласът идеше от масите под отоплителните фенери край Триумфалната арка. Видях четирима възрастни мъже, приличаха на съученици, и единият пееше фадо. Седеше в гръб, но по лицата на другите разбрах, че пее тъкмо той. Тъжно и светло. Вечер в Байро Алто е истинско нашествие на ученици и студенти. Те не отиват по дискотеки и барове - \"Не искаме да слушаме американска музика!\", казва Иладио, който учи философия и литература, пише стихове, член е на поетичното общество, а в петък и събота помага на Антонио.  Младежите превземат фадо-клубовете - малки заведенийца с по 3-4 масички, двама фадищи (певци) и две китари - испанска и португалска, португалската е закръглена, с 6 двойни струни и гриф, който завършва като открехнато ветрило или като опашка на чучулига. Понякога тук пее Мариза, наследничката на великата Амалия Родригеш. Истинското фадо живее в такива миниатюрни местенца, на загасени светлини, фадо не се слуша, фадо се усеща, в тъмното опалените гласове на фадищите звучат релефно, пронизващо като съдбовно послание - фадо идва от fatum, съдба, по-скоро участ, по-точно орис, най-точно - орисия. Според една версия фадо се ражда от песните на средновековните жуграиш (португалските трубадури и минезингери), според друга - в университета в Коимбра през 14 в., според трета - в 19 век, в бедняшките квартали и пристанищните таверни. Фадо е нежната душа на португалците, меланхолна и носталгична. И както няма фламенко без дуенде, така няма фадо без саудаде. И двете думи - duende и saudade - са непреводими, магични. Как да преведеш оня миг, наричан тъй безпомощно вдъхновение, когато творецът не знае кой е, не знае откъде идват неговият глас и неговите думи, и когато песента свърши, никой не бърза да ръкопляска, защото една неутолима тъга вече е приседнала до теб и пие от твоята чаша, и започва следващата песен по стихове на Камоинш \"Добрите винаги търпят/ в живота мъки и несгоди, / а злите винаги цъфтят/ и щастието все ги води\"...  Калсада Малките бели и черни павенца колкото кибритена кутийка. Тия павенца, подредени в мозайки и фигурални композиции, в мотиви отпреди 5 века, покриват тротоари, площади и пешеходни улици, на слънце блестят като рибешки люспи и излъчват мека светлина. Ако някой идиот реши да ги изкърти, изрине, продаде и замени с асфалт, Лисабон ще помръкне в един миг.  Слава Богу, тук няма такъв идиот. И така е от 1498 г., вече 520 години, откак крал Мануел I със специален указ разпорежда улиците да бъдат павирани с тези гранитни кубчета, произвеждани на 360 км разстояние. За всичко е \"виновен\" носорогът Ганг, докаран, както се досещате, от Индия заедно с купища черен пипер, канела, кардамон, джинджифил, куркума и прочее екзотики. Афонсу де Албукерки, знаменит мореплавател, натоварил Ганг на кораба \"Flor dо Mar\" (\"Цветето на морето\") като подарък за кралския рожден ден. Била планирана пищна церемония, нагизденият носорог, ухаещ на джинджифил, колониално величие и търговия с роби, трябвало да премине тържествено по централните улици с всичките си 2-3 тона! И тогава Мануел т издал указа, който се спазва и до днес.  Имало е и други церемонии, пищни и жестоки. На площад Россиу (Praсa do Rossio) в сградата на Националния театър се помещавал Трибуналът на светата инквизиция и там, където днес туристите се носят възхитени върху черно-белите вълни на калсадата, изгаряли еретиците или отсичали нечия непокорна глава.   Страховитото земетресение от 1755 г. съсипало Лисабон, но всичко било възстановено. Калсадата - също. Голям майсторлък се иска да подреждаш тия павенца. В Португалия това е един от най-уважаваните занаяти, има училище за павьори - калсетейрос (сalceteiros), в тяхна чест центърът на града има скулптурна композиция - двама бронзови калсетейрос сякаш завършват мозайката с кораба \"Сан Висенте\".  А от софийските улици изчезнаха 8792 тона павета (или 2 930 660 броя). Обяви предлагат софийски павета по 40 стотинки, което прави 1 172 266 лв. Много европейски столици купуват павета и цената е 3 евро (за начало), което прави 8 791 980 евро, или 17 583 960 лв. Толкова струват всичките отмъкнати павета. Минимум. До 1989 г. и в България имаше училища за павьори. Няма ги. Софийските павета са само част от изнесените хиляди, хиляди тонове от българските градове към Западна Европа. Те са точно толкова културно наследство, колкото и калсада португеза. Само че в Португалия пазят своите традиции и своето наследство, а в България рушат, грабят и богатеят.  Азулежу Идва от azul - синьо, лазур, и от арабската дума зуляйдж - глазирана керамична плочка. Тези плочки украсяват представителни сгради и частни домове, кафенета и училища, болници и църкви, стълбища и манастири, спирки, стадиони, музеи, метростанции, фадо клубове  -  фризове, фасади, фоайета, църковни олтари; синьо-бели, едноцветни, многоцветни; с исторически, библейски, митологични, бойни и ловни сюжети; цветя, риби, китари, птици, алебарди, гербове; мореплаватели, поети, фадищи, каравели, галеони, битки и географски открития; светци, актьори, музиканти, моряци, продавачки на риба, берачи на грозде и маслини, мавритански плетеници...  Феерия от цветове, форми и въображение, керамично фадо, облъхнато от саудаде. И така - 515 години! Крал Мануел І Щастливия навестил Севиля, видял мавританските дворци и решил, че величието на Португалия трябва да бъде красиво, а могъществото да излъчва великолепие. И издал указ. Азулежу е не само фееричната мантия на Лисабон. Керамичните плочки пазят сградите от бурните океански ветрове. И никой не драскоти по азулежу, никой не си и помисля да откърти и една плочка. Никой!  Едно керамично пано, дълго 23 метра и оцеляло по чудо в опустошителното земетресение, спасява паметта за Лисабон, за неговата величествена архитектура, съхранява неговата история и прелест. Това е пътеводителят, по който маркиз де Помбал възстановява града. Паното е на особена почит в музея на азулежу. Земетресението в деня на Вси светии 1 ноември 1755 г. погълнало дворци, църкви, манастири, кораби, пристани, улици, площади, паметници, театри, библиотеки, картини, архиви, под руините, в пожарищата и епидемиите загинали над 100 000 души. Кулата \"Белем\" останала непоклатима. А от фасадата на манастира \"Сао Жеронимуш\" се откъснали само няколко фриза.  Жозе Шофьор на такси от 30 години, разговорлив и общителен, представя ми се тържествено с 15 имена, накратко Жозе. Говорим на безумна англо-испанска мешавица. Казвам, че съм от България и очаквам да чуя \"Стоичков!\". Нищо подобно! Жозе (и прочее) казва \"Георги Димитров!\". Моля?! \"Не знаеш кой е Георги Димитров?!\", стрелва ме укоризнено Жозе (и прочее). След минута се разбираме по въпроса, той се смее гърлено, оказва се член на комунистическа партия (ПКП управлява със социалистите).  Питам го за \"жълтите жилетки\", без да подозирам, че след две седмици някой в Португалия ще се опита да изимитира \"жилетките\". Следва кратък политически обзор: \"Плащам по-малко за ток, учебниците са безплатни, студентските такси още са високи, но поне спряха да растат, знам го, дъщеря ми учи в театрална школа\", изрежда Жозе. И заключава - \"Не е малко, нали! Фашистите полудяха от това! Те се правят на леви, тези лисици, само те могат да организират някакви \"жилетки\", жълти, зелени, оранжеви, но няма кой да се хване на въдицата! Тук е така, за Франция не знам\". Преди Рождество стотина \"жилетки\", организирани по фейсбук, се опитаха да блокират Лисабон. Пълно фиаско. Прогнозата на Жозе се сбъдна. И информацията му се оказа вярна - сметките за ток са с 5% по-ниски, ДДС за култура е свален от 13%  на 6%, безработицата е под 7%, учебниците са безплатни. Пристигаме пред \"Сао Жеронимуш\", Жозе отказва да вземе пари, след дълги кандърми се съгласява за половината сума. \"Защо?\", питам, \"Така ми харесва!\", отговаря. Мануелин В този импозантен стил са съградени манастирът и кулата \"Белем\". Манастирът е величествен! Строежът започва през 1501 г. и продължава 100 години. Тук Вашку да Гама се моли в нощта, преди да тръгне за Индия, и тук е неговият саркофаг. В отсрещната ниша е саркофагът на Луиш ди Камоинш - поет и мореплавател, автор на грандиозните \"Лузиади\". На хор-балкона се извисява Разпятието. Тук е подписан Лисабонският договор, от което брюкселските бюрократи не станаха по-боголюбиви. Напротив. Отритнаха християнството, а сега плачат лицемерно. Няма да ви описвам манастира. Ще ви го покажа. Не ме питайте как се снимат с телефон тези шеметни колони, арки и сводове. Декемврийското слънце припича, време е за чаша бяло вино и зелени маслини, англичанки по презрамки пият бира, деца от художественото училище разгъват триножници, автобуси изсипват пълчища туристи, носи се сладостен аромат на прочутите белемски сладкиши.  Кулата \"Белем\" (Витлеем) изглежда на поглед и половина разстояние. Само изглежда. Колкото повече вървя към нея, толкова повече тя се отдалечава. Вярно, прехласнах се из парка, после - в културния център (140 000 кв. м!); после изскочи един заек, почти дресиран, собственост на момче със скейтборд, \"Това е моята вечеря\", каза момчето на шега и група студенти тутакси организираха агитка \"Свобода за заека!\", и заекът беше помилван сред аплодисменти и весела глъчка. Пред кулата - огромна опашка. Ученици, студенти, млади семейства с деца на раменете, туристи. Кулата, стражът на Лисабон, е построена между 1516 и 1519 г. През амбразурите надничат 18 оръдия. Тесни бойници и кръгли наблюдателници, украсени с щитове и кръстове. И носорогът Ганг е обезсмъртен. До върха отвеждат стръмни стъпала, завити като охлюв. Първият етаж е залата на губернатора, вторият -  на царете, третият - залата за аудиенции, на четвъртия е параклисът, на петия - терасата, а там - океанът! Паоло, един от пазителите на кулата, изглежда така, сякаш не е напускал своя пост в последните 5 века. По залез слънцето позлатява Монумента на откривателите. Енрике Навигаторът все така стои на носа на каменния кораб, тук са Вашку да Гама, Магелан, Албукерки, поетът Камоинш, художникът Нуньо Гонсалвиш, математици, хронисти, картографи, монаси... И всеки момент галеонът ще потегли в неизвестното...   Adeus! Последната вечер след дълго мотаене из непознати улички попадам пред едно кафене, моята раница докосва седяща статуя на слаб мъж с мека шапка, до него празен стол, \"sorry\", казвам, статуята не реагира, сервитьорът се смее, чак тогава се вглеждам - Фернанду Песоа в бронз, а кафенето е \"Бразилейра\"! Легендарното! Липсва само чашата с абсент. От самото начало, от \"Martinho Da Arcada\", мистичният поет ме \"преследва\". Няма нищо случайно. \"Да пътешестваш, означава да чувстваш\", казва Песоа. Ето как човек може да се изгуби успешно в Лисабон. И още по-успешно да се намери.             ", "date": "2019.01.04", "title": "Лисабон през декември"}
{"url": "http://www.classa.bg/%D1%81%D0%B2%D1%8F%D1%82/item/391169-%D1%80%D0%BE%D0%BB%D1%8F%D1%82%D0%B0-%D0%BD%D0%B0-%D0%B8%D0%B7%D1%80%D0%B0%D0%B5%D0%BB-%D0%B2-%D0%B1%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA", "text": "в Близкия изток, който не стои на преден план, но е повече от активен участник и прецизен, меко казано, наблюдател на процесите в региона, това несъмнено е Израел. Напоследък обаче Израел преживява забележими сътресение вътре и извън страната. Някои турски наблюдатели дори пишат, че „в политически смисъл Израел е в състояние да не си поеме въздух“.     Като се имат предвид проблемните в последните години отношения между Турция и Израел, такива изводи са повече от нормални. Когато се казва и че „Управлението на Нетаняху направи стратегическа грешка като свали руския самолет Ил-20 в Сирия, което бе окачествено от Москва като провокация“ , тогава въпросът „дали Русия е смъкнала правителството в Израел“ си идва съвсем на място. Поне така твърдят някои в Анкара.Защото от една страна играчи като Русия, Турция и Иран наистина демонстрират желание за съвместни решения относно региона, най-вече за Сирия, а от друга страна президентът Тръмп определено води различна от предшествениците си регионална политика, което поставя Тел Авив в нова ситуация. В такъв случай е съвсем естествено да се търсят нови съюзници. Предприетите стъпки на Израел към страните от Залива и страните от Източното Средиземноморие могат да бъдат разглеждани именно в такава светлина. В Анкара това се възприема като „изграждане на фронт срещу Турция и Иран“, а връзките с Кипър и Гърция за изграждане на енергиен коридор се приемат за „опит на Израел за създаване на спасителен пояс с цел икономически и политически ползи“. Известно е, че откритите газови находища около Кипър т.е. в Източното Средиземноморие осигуриха възможност за договорки между поредица играчи на световната сцена. Израел от своя страна преговаря за общи действия в тази насока не само с Гърция и Кипър, но се опитва да привлече и Египет, което при всички случаи е и въпрос за гарантиране на сигурност в региона. Именно в този период, на 17 септември, бе свален руския самолет Ил-20 и то от системите С-200 на сирийската армия, но Москва обяви, че събитието се е случило „след провокация на израелски самолети и си запазва правото да отговори на провокацията“. Последваха на 12 и 13 ноември операциите на израелските сили в ивицата Газа, но редица световни коментатори ги обявиха за неуспешни. Защото Хамас, който контролира Газа, отдавна не е бил в състояние да отговори на действията на израелските сили. Сега, въоръжен с руски противотанкови системи, според говорителят на израелската армия, Хамас е успял да предизвика решение за прекратяване на огъня в Газа. На 14 ноември министърът на отбраната на Израел, Либерман, подаде оставка в знак на протест за прекратяването на огъня. За турските наблюдатели отговорът на Леберман на въпрос защо чак сега подава оставка е съществен. Отговорът е „не винаги можете да получите това, което искате. Останах в управлението, докато можех да оказвам влияние върху развитието на нещата, но има повратни точки, които възпрепятстват задачите ми в кабинета“. И на 24 ноември премиерът Нетаняху обяви решение да провеждане на извънредни избори. Всъщност Либерман е роден в Русия, бивщия СССР, и не е тайна, че е имал ключова роля в поддържането на връзките с Москва. Даже има мнения, че с „личната си дипломация е допринасял за изясняване на позиции във връзка със Сирия“. Това е причината да се счита, че посочените от него „повратни точки“ всъщност се отнасят до разваляне на този етап на отношенията на Израел с Русия. Е, след оставката му медии в Тел Авив информираха за „корупция на Леберман поради контакти с руски влиятелни лица“, но и това е част от вътрешните битки и пазарлък, който е типичен не само за Израел. Все пак Либерман е израелския политик, който е казвал, че „ние отдаваме голямо значение на връзките с Русия. Когато ни се оказва натиск за въвеждане на санкции към Русия, ние вземаме под внимание интересите на Русия. Надяваме се Москва да взима под внимание нашите интереси в Близкия изток“. Месеци по-късно бе свален Ил-20, а Русия покани лидера на Хамас, Исмаил Хание, в Москва на официална визита. Изведнъж се заговори, че може да се открие и офис на Хамас в руската столица. Разбира се, че посланикът на Израел е протестирал срещу визитата на делегация на Хамас в Русия, но без резултат, както е прието да се казва. Отложена е във времето и поисканата среща на Нетаняху с Путин. В такава ситуация няма съмнение, че новият премиер на Израел, след изборите, ще има тежката задача да нормализира не само отношенията с Москва, но и да намери точното място на Израел в Близкоизточния пъзел. Предполага се, че контактите със страните от Залива не само няма да се прекъсват, но и ще се задълбочават. Врагът, както се казва е един и същ – Иран. Едва ли обаче от очите на Тел Авив ще отпадне взирането в политиките на Русия. И то не само по отношение на Сирия. Анкара пък се надява, че в такава ситуация Турция може да получи възможности за реализация на своите интереси в Близкия изток и Източното Средиземноморие. Турция или ще задълбочи отношенията с Русия и Иран, за да отслаби блока Гърция, Кипър, Египет и ЕС/Израел или ще се опита да използва проблемните отношения между Риад и Вашингтон след случая Хашоги, за да отдалечи Израел от Риад. А може и да се опита да възстанови отношения с Кайро, за да парира приближаването му към споменатия вече „енергиен коридор“ в Източното Средиземноморие. Въпросът е какво ще се случи в Сирия, за да се насочи вниманието и към другите проблемни точки в региона. Това от турска гледна точка. Но геополитическите играчи имат своя шахматна дъска и там редят своите фигури. Важното е да се следи играта. Иначе сметките ще останат без кръчмар. И за нас, и за регионален играч като Турция.", "date": "2019.01.04", "title": "Ролята на Израел в Близкия изток"}
{"url": "http://www.classa.bg/%D1%81%D0%B2%D1%8F%D1%82/item/391170-%D0%BA%D1%83%D1%80%D0%B8%D0%BB%D1%81%D0%BA%D0%BE%D1%82%D0%BE-%D1%80%D0%B0%D0%B7%D0%B4%D0%B0%D0%B2%D0%B0%D0%BD%D0%B5", "text": " въпрос възникна закономерно във връзка с това, че глобалния хегемон осъзна грешката си в оценката на реалния икономически растеж на Китай и за да отслаби КНР, той се нуждае от дестабилизиращ икономиката на КНР конфликт в региона на Далечния Изток. За изпълнители на главните роли като съюзници на хегемона във войната на империализма със социалистически Китай бяха назначени капиталистическите страни Русия и Япония.     Оказвайки много сериозен натиск върху руското колаборационистко правителство, хегемонът иска да получи от него, ако не непосредствен конфликт с КНР, то поне летище „Буревестник“, което се намира на остров Итуруп (Сахалинска област) и възможността да го използва за дислокация на военновъздушните си сили, за да окаже натиск върху Китай.     Не по-малко силен натиск изпитва японското правителство, което разбира без илюзии, че Китай, в случай на конфликт с Япония, като се имат предвид миналите им \"заслуги\", с най-голямо удоволствие с ядреното си оръжие ще превърне жалките им островчета в безжизнена пустиня за няколко века. Поради тази причина японците молят руските колаборационисти да им дадат Курилите, за да убият два заека едновременно: 1. По този начин руските власти могат да избегнат война с Китай. 2. Хегемонът ще бъде доволен, получавайки вече от ръцете на японците гореспоменатия плацдарм.     Японците се надяват да убедят Хегемона да прехвърли военната база на САЩ от Окинава на гореспоменатия плацдарм на остров Итуруп, така че в случай на реален конфликт с Китай зоната на радиоактивно замърсяване да е извън сегашната японска територия и японския народ, оказал се заложник на интересите на глобалния хегемон, да има поне най-малък шанс за оцеляване. Справка: „Буревестник“ – летище за съвместно базиране на остров Итуруп (Сахалинска област). Принадлежи на Министерството на отбраната на Руската федерация, а също така се използва от гражданската авиация като аерогара.   Превод: М.Желязкова", "date": "2019.01.04", "title": "Курилското раздаване"}
{"url": "http://www.classa.bg/%D1%81%D0%B2%D1%8F%D1%82/item/391161-%D1%81%D0%B0%D1%85%D0%B0%D0%BB%D0%B8%D0%BD-%D1%80%D1%83%D1%81%D0%BA%D0%B0%D1%82%D0%B0-%D0%BD%D0%B0%D0%B4%D0%B5%D0%B6%D0%B4%D0%B0-%D0%B7%D0%B0-%D0%B3%D0%BE%D1%80%D0%B5%D1%89%D0%B0-%D1%82%D1%83%D1%80%D0%B8%D1%81%D1%82%D0%B8%D1%87%D0%B5%D1%81%D0%BA%D0%B0-%D0%B4%D0%B5%D1%81%D1%82%D0%B8%D0%BD%D0%B0%D1%86%D0%B8%D1%8F", "text": "Дълъг, затрупан от сняг бряг се простира докъдето ви виждат очите. Първоначално огромните приливни вълни не се забелязват, докато ледените води не се разбият шумно в краката на осмелилите се да преминат по брега. Това не е единствената изненада, която това място може да ви поднесе. Местните ще ви подскажат, че Тихият океан изхвърля на брега малки късове кехлибар. Това е Сахалин - най-големият руски остров, дълга и тясна ивица земя между Охотско и Японско море. Ясно е, че островът не е сред горещите (буквално и преносно) туристически дестинации, но дори и в контекста на далечния руски Изток е засенчван от дестинации като Камчатка с нейните забележителни вулкани и Владивосток - крайната спирка на прословутия Сибирски експрес.     С въвеждането на нови, опростени визи, ситуацията може да се промени. Сахалин може да предложи на посетителите си изключителни изживявания - темперамента природа, обсипани с кехлибар брегове и чара на главния си град. Туристите, които търсят нестандартни приключения, ще останат доволни. За повечето посетители пътешествието из Сахалин започва от главния му град - Южно-Сахалинск. Там се намира единственото международно летище на острова и туристическата инфраструктура е най-добре развита. Има ежедневни полети до Москва, Токио, Сеул, Сапоро и други. На пръв поглед Южно-Сахалинск изглежда като типичния провинциален руски град със своите бетонни сгради от съветско време. Мащабите на града са по-скоро скромни, но булевардите му са широки и удобни за разходка из забележителностите. Сред тях са Площадът на победата, православната катедрала \"Рождество Христово\" с нейните златисти куполи и Военният музей, който съдържа предимно реликви от Втората световна война.       Както в по-голямата част на Русия, и тук войната се припомня с особено страхопочитание. През 1945-а островът отново става руска територия след четири десетилетия под японско владение. Доста от мемориалите в града са посветени на този момент. Днес единствено вносът на автомобили втора ръка напомня, че Япония е само на 45 км. Туристите, които искат да научат повече за историята на острова, могат да посетят Регионалния музей на Сахалин. Той е построен в традиционен японски стил и е един от малкото спомени за японското минало на острова. Друг от тях е железопътната линия, която свързва Южно-Сахалинск с Ноглики в северната част на Сахалин. Трасето е своеобразна пъпна връв, която свързва \"столицата\" и гъсто населената южна част с богатите на ресурси селища на север. Пътуването с влак пътуването продължава около 12 часа. Нещото, което придава истинска класа на Южно-Сахалинск, е ски курортът Горни Воздух. До него може да се стигне и пеш като се тръгне от Площада на победата. Най-високата част на планината е връх Болшевик. Може да не е Алпите или планините на Колорадо, но има достатъчно сняг и хубава гледка към града.       Ските не са единственото занимание за любителите на излетите сред природата. Всъщност по-голямата част от Сахалин се състои от почти недокосната от човека природа. Централната част на острова е планинска и зимата често е покрита със сняг до коленете. Въпреки това никога не сте далеч от морето - в най-тясната си част островът е само 25 км широк. Морето и по-точно морската храна е главен герой в местната кухня. Има огромен избор от скариди, стриди и прясна риба, а за специалитет се смята червеният кралски краб. Затова не е чудно, че руснаците се надяват Сахалин да стане по-посещаван. Освен това се говори за изграждането на мост, който да свързва острова с останалата част от Русия, или тунел, който да стига до Хокайдо. Новият визов режим също би трябвало да спомогне повече туристи да посетят Сахалин. Към момента от него могат да се възползват 18 държави, предимно от Азия и Близкия Изток, но най-вероятно през 2019-а списъкът ще нарасне.", "date": "2019.01.04", "title": "Сахалин - руската надежда за гореща туристическа дестинация"}
{"url": "http://www.classa.bg/%D1%81%D0%B2%D1%8F%D1%82/item/391162-%D1%81%D1%8A%D1%80%D0%B1%D0%B8%D1%82%D0%B5-%D1%81-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%BE-%D0%B4%D0%BE%D0%B2%D0%B5%D1%80%D0%B8%D0%B5-%D0%B2-%D0%BF%D1%83%D1%82%D0%B8%D0%BD,-%D1%81%D0%BE%D1%87%D0%B8-%D0%BF%D1%80%D0%BE%D1%83%D1%87%D0%B2%D0%B0%D0%BD%D0%B5", "text": "Президентът Владимир Путин е световният лидер, в който гражданите на Сърбия имат най-голямо доверие, според резултатите от новогодишното изследване на “Политика” и агенция “Фактор плюс”.     След Путин, който е получил 57% от гласовете, следват китайският президент Си Цзинпин с 36%, германският канцлер Ангела Меркел с 30% и американският президент Доналд Тръмп с 23% от гласовете. На въпроса по кой път трябва да поеме Сърбия, 36% от участниците в проучването заявяват, че трябва да си сътрудничи със Запада и Изтока, 30%, че трябва да продължи по пътя към ЕС, 21% са за обръщане към Русия, докато 10% са за политика на неутралитет и разчитане на собствените си сили.      Проучването е проведено от 17 до 26 декември сред 1 250 респонденти.  ", "date": "2019.01.04", "title": "Сърбите с най-голямо доверие в Путин, сочи проучване"}
{"url": "http://www.classa.bg/%D1%81%D0%B2%D1%8F%D1%82/item/391163-%D0%BD%D0%B0%D0%B1%D0%BB%D0%B8%D0%B6%D0%B0%D0%B2%D0%B0-%D0%BB%D0%B8-%D1%80%D0%B0%D0%B7%D0%B2%D1%80%D1%8A%D0%B7%D0%BA%D0%B0%D1%82%D0%B0-%D0%BD%D0%B0-%D0%BA%D0%BE%D1%80%D0%B5%D0%B9%D1%81%D0%BA%D0%B8%D1%8F-%D0%BF%D0%BE%D0%BB%D1%83%D0%BE%D1%81%D1%82%D1%80%D0%BE%D0%B2-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D1%84%D1%80%D0%BE%D0%B9%D0%BD%D0%B4", "text": "Успехите са видими с просто око: след години на конфронтация и провокации, двете корейски държави отново си говорят. Пхенян и Сеул искат на всяка цена да продължат сближаването. Идва ли развръзката в корейския конфликт?           Кога най-сетне ще се случи нещо на Корейския полуостров? Ще бъде ли подписан скоро мирен договор? И кога ще се обединят двете корейски държави?   Прекалено високи очаквания бяха създадени   и огласените там декларации за намерения. Бързо решение или скорошно обединение обаче не може да има. Защото корейската криза е прекалено сложен, комплексен въпрос. Много неща трябва да се променят, но досега никой не търсеше напредък. Възможно е този политически покер да приключи през 2019 година. За това говори и фактът, че се случиха доста неща, които ни дават основание да говорим за сериозно раздвижване – най-вече в отношенията между (все още) разделените братски държави.  Стъпка по стъпка Сеул и Пхенян изглеждат твърдо решени да продължат сближаването - независимо от трудностите и пречките, резултат от реалностите в региона. Да вземем например  , които продължават да действат. И докато те остават в сила, Пхенян и Сеул не могат да активизират икономическото сътрудничество помежду си.  Международната общност и преди всичко САЩ искат да продължат санкциите докато Северна Корея не предприеме реални стъпки към разоръжаване. Северна Корея, от своя страна, настоява за смекчаване на санкциите, и докато Пхенян не получи гаранции за сигурност, ще държи в ръцете си силен коз - ядрената си програма. Тази патова ситуация биха могли да прекратят само на една нова среща помежду си Доналд Тръмп и Ким Чен-ун – най-рано през пролетта на 2019 година.      През последните месеци бяха предприети малки стъпки, доскоро изглеждащи напълно немислими: конфронтацията беше преустановена; високопоставени делегации от двете страни вече провеждат редовно срещи, в т.ч. и на ниво правителствени ръководители; по вътрешнокорейската граница бяха премахнати някои съоръжения, вкл. и няколко военни наблюдателни постове по протежение на \"полосата на смъртта\"; започна разминиране в някои райони и беше възстановена \"горещата телефонна линия\" за предотвратяване на нежелани провокации.     Символично отваряне на границата за свързване на двете железопътни мрежи   Конкретни планове за сътрудничество Сеул и Пхенян искат да си сътрудничат по-тясно и икономически. Обсъжда се повторното пускане в действие на  , както и свързването на железопътните мрежи на двете страни. И това няма да е мярка само с чисто символично значение: след отпадането на санкциите, Южна Корея - една страна със силен експортен сектор - би могла не само да доставя стоки на северната си съседка, но и да използва трасето за износ в Китай и Русия. Да, на първо време говорим за превоз само на стоки, тъй като ще трябва повече време, преди през границата да започнат свободно да пътуват и гражданите на двете корейски държави.  Ким Чен-ун постъпи умно като реши да стопли  . Той редовно изпраща високопоставени делегации в Пекин, а самият той три пъти вече гостува в Китай. Севернокорейският лидер вече съгласува всички важни решение с Пекин. В резултат на всичко това през тази година се очаква китайският държавен глава Си Цзинпин да посети Северна Корея, което ще бъде не само голям успех за Ким, но и сигнал към САЩ за това коя е водещата сила в Азия.     Подкрепа от големия брат Китай   А Европа? Европа и Германия не бива да остават странични наблюдатели, а да подкрепят активно процесите на Корейския полуостров. Такова е и желанието на самите корейци. Следващата година Германия ще отпразнува 30-годишнината от падането на Берлинската стена. Германия междувременно знае колко трудно, но и колко безценно е повторното обединение на една разделена страна. Макар и изходните позиции да са трудно сравними, Германия има богат опит в мирното сближаване. И може да предаде на корейците този свой опит, за да ги предпази от грешки.  ", "date": "2019.01.04", "title": "Наближава ли развръзката на Корейския полуостров?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391160-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-4-%D1%8F%D0%BD%D1%83%D0%B0%D1%80%D0%B8", "text": "ОВЕН ( 21 март - 20 април ) Възможна е конкуренция в бизнеса, която ще ви помогне да се утвърдите. Както се казва, няма зло, без добро. Психологическа подкрепа, няма да ви е излишна. Но тя ще дойде неочаквано, от човек, който не ви е обръщал внимание преди. Ако уважите мнението на близките си, ще може да неутрализирате битовите конфликти. ТЕЛЕЦ ( 21 април - 21 май )  Главата ви, ще се замая от притока на емоции и нови впечатления. Оказва се, че любовта ще ви окрили, но вие не вярвахте. Възможно е, да се срещнете с бивш възлюбен. Е, тук разчитайте повече на разума, а не на физиологичното желание. За вашата диетата, ще са полезни хранителни продукти с високи нива на фибри и калций. БЛИЗНАЦИ ( 22 май - 21 Юни ) Опитайте се, да изживеете този ден без конфликти. В противен случай, спомените за него ще ви преследват дълго време. Желателно е, да отидете някъде сред природата, близо до река или езеро. В материалната сфера се очакват добри промени. Ще получите достатъчно пари, за да ви стигнат за всичко - храна, облекло и пътешествия.   РАК ( 22 юни - 23 юли ) Днес, не е желателно да плувате по-течението. В противен случай, денят ще бъде изпълнен с неуспехи и проблеми. Плувайте с последни сили, дори ако обстоятелствата започват да ви \"давят\". Усилията ви в любовта ще отидат на вятъра, ако кажете на избраника си, цялата истина в очите. Стотици пъти мислете, преди да си отворите устата. ЛЪВ ( 24 юли - 23 август ) Трябва да бъдете много разумни, за да не се обвинявате по-късно, за това, което ще се случи в личния ви живот. По-добре премълчете, отколкото да решите да направите нещо кардинално. Финансовите въпроси, откровено ще ви радват. Очаква се да получите премия, за добре свършена работа. Денят е отличен за посещение на фитнес. ДЕВА ( 24-ти август - 23 септември ) Необходимо е, да се отървете от всичко излишно и безполезно. Ако наистина сте уморени от работата, потърсете нещо ново. Между другото, днес е подходящ ден за уволнение, обучение и посещение на курсове. В семейния живот, има много катаклизми, от които може да се отървете, само чрез мирни преговори. ВЕЗНИ( 24 септември - 23 октомври) Възможно е неочаквано да се влюбите, което ще промени живота ви. Просто не бъдете твърде недостъпни, в противен случай вашият избраник, ще счита това за безразличие. Най-краткият път към успех в работата, вече е във вашите мислите? Тогава го приложете на практика. Днес има шанс, да направите пробив в кариерата, а също и да получите бонус за труда си.   СКОРПИОН ( 24 октомври - 22 Ноември ) Често ще се обръщате към вътрешния си глас, за да избегнете грешките. Само не се увличайте от такава \"помощ\", в противен случай, ще спрете да мислите и действате самостоятелно. Играта на думи в романтичните отношения няма да доведе до взаимност, но любовните хитринки, ще са много ефективни. Вечерта, чакайте новини.   СТРЕЛЕЦ ( 23 Ноември - 21 Декември ) Трябва да бъдете по-отговорни и приятелски настроени в колектива. Особено ако шефовете, ви поверят важен проект. Работете повече и мислете по-малко за заплатата и премията. Нека приоритет ви бъде кариерното развитие. Семейните ще бъдат, на върха на блаженството и щастието. Е, защо да не изкарате втори \"меден месец\". КОЗИРОГ (22 Декември - 20 януари ) Днес ще бъдете необичайно уязвими и обидчиви. Дори шефовете ще забележат, че не сте в настроение. По-малко внимание обръщайте на външни критики, а най-добре, се заемете със самообучение. Добре е да учите чужди езици, да подобрите уменията си или се заемете с нещо което ви харесва. От пътуване, е по-добре да се откажете.  ВОДОЛЕЙ ( 21 януари -  19  февруари ) Препоръчва се, да правите компромиси на избраника си. Нека те да бъдат малки, но ще позволят на вашата двойка да остане на повърхността. Внимателно работете с електрически уреди и се откажете от екстремни прояви, днес са противопоказни натоварванията на сърцето и гръбначния стълб. Така че спортните занимания и работа на вилата са изключени.   РИБИ ( 20 февруари - 20 март ) Днес напълно ще забравите, какво сте говорили за половинката си преди ден. И това не е в резултат на проблеми с паметта, а на достойна работа върху себе си. И занапред, ще продължите да бъдете възможно по-отстъпчиви и лоялни. Парите, които чакате, ще пристигнат навреме и в прилично количество. Ще може да се разходите из магазините, да купите подаръци и да се похвалите с нов и стилен образ.", "date": "2019.01.04", "title": "Дневен хороскоп 4 януари"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391156-%D1%82%D0%BE%D0%BF-%D0%B7%D0%B2%D0%B5%D0%B7%D0%B4%D0%B8%D1%82%D0%B5-%D0%B1%D0%B5%D0%B7-photoshop", "text": " Не е е тайна, че за актрисите, певците и моделите външността е един от водещите фактори. Стремейки се да постигнат идеална визия, много от тях често прибягват до Photoshop или използват голям брой козметични продукти. Някои пък просто се опитват да бъдат снимани от правилен ъгъл и не показват тези части на тялото си, които имат недостатъци. Представяме ви селекция от снимки на красиви известни жени, които изглеждат доста по-различно, когато не са се снимали нарочно.    Анастасия Квитко, руски модел      Ашли Греъм, американски plus-size модел       Кайли Дженър, американска риалити звезда         Кендъл Дженър, американски супер модел    ", "date": "2019.01.04", "title": "Топ звездите без Photoshop"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391157-%D0%BB%D1%8E%D0%B1%D0%B8%D0%BC%D0%BA%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B0%D0%BF%D1%80%D0%B0%D0%B2%D0%B8", "text": "Една от най-обичаните ни спортистки в последните години - сноубордистката Александра Жекова, най-после се показа с гаджето си. Сани честити новата година на хилядите си почитател в социалната мрежа, публикувайки кадри от преживяванията си през 2018-а. На някои от снимките красавицата е с мъжа на сърцето си, когото криеше до този момент.  \"Скъпи приятели, благодаря ви за всеки споделен миг през изминалата година и за всеки жест на подкрепа и внимание от ваша страна! Беше интересна, динамична, изпълнена с професионални предизвикателства, но и с нови възможности за израстване, натрупване на ценен опит и познание... възнаградена с успехи, стойностни приятелства, и споделени мигове на радост, красота, любов и хармония... Пожелавам ви следващата да ни е още по-магична, изобилна, пълноценна и специална! Да сме здрави!\", написа Жекова към десетките снимки, които сподели. \"Прекрасна Сани, благодарим ти за вдъхновението!\", \"Алекс, бъди много щастлива! Ти си най-добрата! Много успехи през новата година!\", са само част от коментарите, които пишат феновете и познатите на Жекова към снимките.                               ", "date": "2019.01.04", "title": "Любимка на България направи..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391158-%D1%81%D0%BA%D0%B0%D0%BD%D0%B4%D0%B0%D0%BB-%D1%81-%D0%B8%D0%BC%D0%B5%D1%82%D0%BE-%D0%BD%D0%B0-%D0%B2%D0%B8%D0%BA%D1%82%D0%BE%D1%80-%D0%BA%D0%B0%D0%BB%D0%B5%D0%B2", "text": "Нов скандал с името на комика Виктор Калев назрява в артистичните среди. Шоуменът се забърка в грозна разпра за пари с музиканта Дани Милев и бенда му. Певецът-композитор упреква Калев в некоректност и обиден от създалата се ситуация, е подал жалба срещу него в Комисията за защита на потребителите /КЗП/, писа „Уикенд\". Преди 2 години популярният продуцент и изпълнител Дани Милев и звездата от „Шоуто на Слави\" създадоха хитовия моноспектакъл „Грамофонът\".      След четири представления при огромен зрителски интерес, Дани и неговия бенд прекратили участието си в представлението. Причината била тривиална – неуредени финансови взаимоотношения. Въпреки това спектакълът продължавал да се рекламира с името на „Дани Милев бенд\", а Виктор даже не си направил труда да направи нови афиши за „Грамофонът\". „Виктор е един много талантлив актьор, но уви, доста стиснат и некоректен човек. Той се оказа пословично стиснат, цепи стотинката на две, което не е лошо, стига да не е спрямо труда на неговите колеги. В началото, когато започнахме да работим заедно, и то с голямо желание, аз носих с джипа си моя апаратура, за да не наема техника и да му е по-евтино. Репетирахме месец и нещо без пари. Ние песните си ги знаем наизуст, правехме го заради Виктор. Направихме 3-4 представления и изведнъж той започна да ми обяснява, че музикантите ми били много скъпи.Виктор пред музикантите ми каза: „Твоите хора искат по 300 лева хонорар. Че то един актьор взема толкова!\" Защо принизява труда им и смята, че са по-маловажни? Отношението му е гадно. Искаше да си намалим хонорара и да имаме максимум един път в месеца представление, защото има и други участия. Значи ние да намалим нашия, а неговия хонорар от 4000 лв. си остава?! После предложи само двамата с него да пътуваме. Аз музикантите си няма да изоставя! За тези 4 изяви с „Грамофонът\" съм взел около 1500 лв. В крайна сметка спектакълът си е негов. Нека да е жив и здрав, да си пътува... Не съм останал без работа. Затрупан съм с ангажименти. Прекратихме съвместната си работа – бях огорчен, но все пак той е в правото си да откаже сътрудничеството ни\", разказва пред „Уикенд\" Дани Милев. Оказа се обаче, че името на „Дани Милев бенд\" продължи да си стои на рекламните афиши. Приятели на музиканта от различни градове ги снимали и му ги пратили, което го вбесило. „Като разлепват старите си плакати, поне да им слагат едни лепенки. Излиза, че хората се заблуждават, че ще отидат, ще има бенд, а то Виктор си прави моноспектакъла и си пуска синбеците. Може двама души да отидат заради бенда, но това, което прави, е некоректно. Свързах се с неговия мениджър Кирил Кирилов и той ми каза, че съм се интересувал само от пари. Пискал съм! Ами, пискам! Аз съм си в правото, по дяволите. Не искам да го съдя, но съм пуснал жалба в Комисията за защита на потребителите, защото това, което правят, е незаконно\", допълни Милев.", "date": "2019.01.04", "title": "Скандал с името на Виктор Калев"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391159-%D1%82%D0%B0%D0%B7%D0%B8-%D0%B5-%D0%BA%D1%83%D0%BC%D0%B0-%D0%BB%D0%B8%D1%81%D0%B0-%D0%BE%D1%82%D0%B2%D1%81%D1%8F%D0%BA%D1%8A%D0%B4%D0%B5", "text": "Бившата половинка на тенис легендата Борис Бекер - Лили демонстрира страхотно настроение по Нова година. След като прибра солидна част от милионите на германеца и го доведе до фалит, сега брюнетката захвърли дрехите. Бившата госпожа Бекер се щракна с приятелка на Малдивите и написа в навечерието на 2019-а, че продължава напред.          ", "date": "2019.01.04", "title": "Тази е Кума Лиса отвсякъде!"}
