{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/375356-%D0%B7%D0%B0%D1%89%D0%BE-%D1%8E%D0%B7%D0%B4%D0%B8%D1%82%D0%B5-%D0%BD%D0%B0-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%B0-%D0%B8%D0%B7%D0%BF%D1%83%D1%81%D0%BD%D0%B0%D1%82%D0%B8-%D0%B8-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%B5-%D0%BE%D1%81%D1%82%D0%B0%D0%B2%D0%B5%D0%BD%D0%B0-%D0%BD%D0%B0-%D0%B0%D0%B2%D1%82%D0%BE%D0%BF%D0%B8%D0%BB%D0%BE%D1%82", "text": "Защо юздите на управлението на България са изпуснати и държавата е оставена на автопилот?   Защо премиерът Бойко Борисов дефилира повече на политическата сцена на Европа, отколкото в България?     Защо международните отношения на България с целия свят се ограничават само до държави в Европа, пренебрегвайки всички други големи сили?       Защо винаги, когато министър-председателят бъде запитан, дали ще се пребори за президент, той съзнателно обяснява, че тази позиция не го интересува и отказа да се кандидатира на последните два избора за държавен глава?   Защото председателят на Европейската комисия Жан-Клод Юнкер няма да се кандидатира за втори мандат. Неговият изтича през 2019 г.   Защото тази толкова жадувана от европейските лидери позиция е главната и заветна цел на българския министър-председател Бойко Борисов.    Комисията работи подобно на правителствен кабинет, състоящ се от 28 члена – по един от всяка държава-членка. Това е макро позиция, с която Борисов вече се запозна в микро мащаб в България по време на малко повече от един пълен мандат (сумарно три частични).   За членове на ЕК обикновено се избират видни политически дейци. Въпреки че всеки от тях е излъчен от една държава-членка, те се ангажират да работят в името на Съюза и независимо от националните правителства.  ", "date": "2017.11.18", "title": "Защо юздите на управлението на България са изпуснати и държавата е оставена на автопилот?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/375351-%D0%BB%D0%B8%D0%B2%D0%B0%D0%BD-%D0%BE%D0%B1%D0%B2%D0%B8%D0%BD%D0%B8-%D1%80%D0%B8%D1%8F%D0%B4-%D0%B7%D0%B0-%D1%85%D0%B0%D1%80%D0%B8%D1%80%D0%B8", "text": "Париж заяви вчера, че ливанският премиер Саад ал Харири, който според ливанския президент е държан като заложник от Саудитска Арабия, ще посети в близките дни Франция заедно със семейството си. Харири замина за Саудитска Арабия на 3 ноември преди неочаквано да подаде оставка с телевизионно изявление същия ден. Той все още е в Рияд и високопоставени ливански служители и висши политици, близки до Харири, казаха за Ройтерс, че той е бил принуден да подаде оставка. И Харири, и Саудитска Арабия отричат, че той е задържан в Рияд или че е бил накаран насила да се откаже от поста си. Харири настоява, че ще се върне в Ливан до няколко дни, за да подаде официално оставката си. Кризата изтласка Ливан на предната линия на близкоизточната битка за влияние, противопоставяща блок начело със саудитците срещу Иран и съюзниците му, включително ливанската шиитска групировка Хизбула. Френският президент Еманюел Макрон заяви, че е поканил Харири във Франция след разговори с него и със саудитския престолонаследник Мохамед бин Салман. Поканата е за неколкодневна визита, а не предложение за убежище, каза Макрон, който направи изявлението в Германия. \"Няма да се съгласим Харири да бъде заложник, причината за чието задържане не ни е известна\", подчерта ливанският президент Мишел Аун в декларация. Външният министър Джебран Басил, който оглавява партията на Аун, заяви, че ситуацията не е \"нормална\", но че Бейрут иска \"добри отношения\" с Рияд. Аун посочи, че няма да приеме оставката на Харири, докато той не се върне в Ливан и не я връчи официално, и не обясни мотивите си, което Харири обеща да направи в следващите дни. Саудитска Арабия отдавна е смятана за главния външен поддръжник на Харири. Аун е политически съюзник на Хизбула, мощна шиитска групировка със силни връзки с Иран. Коалиционното правителство в Ливан беше съставено миналата година след политическа сделка, която направи Аун президент, Харири премиер и няколко членове на Хизбула министри в кабинета. Саудитска Арабия неотдавна обвини Ливан, че й е обявил война заради ролята на Хизбула в други арабски страни. Тя смята Хизбула за терористична организация. Главният съюзник на Рияд Вашингтон възприе различен тон и продължи подкрепата си за Ливан, включително военната помощ. Европейският съюз също неколкократно потвърди подкрепата си за Ливан, където са настанени 1,5 милиона сирийски бежанци. В интервю в неделя вечерта по телевизионната станция, която притежава, Харири предупреди за икономически санкции срещу Ливан и за опасност за живота на стотици хиляди ливански работници в Саудитска Арабия и страните от Персийския залив. \"Нищо не оправдава това, че Харири не се връща вече 12 дни. Затова ние смятаме, че той е задържан\", каза Аун. Той добави, че Ливан е установил, че семейството на Харири е задържано в дома му в Саудитска Арабия и че всеки негов член е претърсван на влизане и на излизане. В Италия външният министър Басил каза: \"Ще продължим всички усилия този проблем да се реши по братски начин и с добрите отношения, които искаме да имаме със саудитското кралство. Той обаче добави: \"Ако Саудитска Араби има проблем с Иран или с Хизбула, трябва да го реши с Иран, а не чрез Ливан и всички ливанци.\" Харири написа в Туитър, че е \"много добре\" и ще се върне \"по Божията воля в скъпия Ливан\", както е обещал. Вчера той каза, че ще се върне до няколко дни, но семейството му ще остане в Саудитска Арабия, която нарече \"негова родина\". Харири има саудитско поданство и семейното му богатство произлиза от строителната компания \"Сауди Оджер\", създадена от баща му Рафик ал Харири, който два пъти е бил ливански премиер и беше убит през 2005 г. Окаб Сакър, член на парламента от партията на Харири Движение Ал Мустакбал (Бъдеще), каза за Ройтерс, че е разговарял с Харири, който го уверил, че нито той, нито семейството му са задържани. Във вторник европейският върховен комисар за външната политика Федерика Могерини заяви след среща с Базил в Париж, че очаква Харири и семейството му да се върнат скоро в Ливан. Източници от целия политически спектър в Ливан коментираха, че в интервюто си в неделя Харири е възприел по-компромисен тон в сравнение с изявлението за оставката, когато остро нападна Иран и Хизбула. Източниците казаха, че това може да се тълкува като отстъпка на Рияд под западния натиск. Вчера Аун заяви, че Рияд не е отговорил на арабските страни, опитали се да уговорят връщане на Харири, и затова той се е обърнал за помощ към международната общност. Френският външен министър Жан-Ив Льо Дриан пристигна снощи в Рияд да обсъди Ливан със саудитския престолонаследник Мохамед бин Салман. Той ще се срещне и с Харири, съобщи френски дипломатически източник. Франция поддържа тесни връзки с Ливан, който беше под френски контрол между двете световни войни, и с Харири, който има дом във Франция и е живял там няколко години.", "date": "2017.11.18", "title": "Ливан обвини Рияд за Харири"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375355-%D1%81%D0%BD%D0%B0%D1%85%D0%B0%D1%82%D0%B0-%D0%BD%D0%B0-%D0%BC%D0%B0%D0%B3%D0%B8-%D1%85%D0%B0%D0%BB%D0%B2%D0%B0%D0%B4%D0%B6%D0%B8%D1%8F%D0%BD-%D1%81%D0%B5-%D1%81%D0%B0%D0%BC%D0%BE-%D0%BF%D0%BE-%D0%BF%D0%B0%D1%80%D1%84%D1%8E%D0%BC-%D0%BE%D1%82-%D0%BB%D0%B5%D0%B3%D0%BB%D0%BE%D1%82%D0%BE-%D1%81%D0%BD%D0%B8%D0%BC%D0%BA%D0%B0-18", "text": "Снахата на продуцента Магърдич Халваджиян - Алекс Енева, нажежи мрежата с провокативен фотос от леглото.    На кадъра жената на Бебо Халваджиян е безумно секси и гола.      Единствената дреха по добре изваяните й форми е мрежест чорапогащник.      Снимката може да влезе в най-дръзките мечти на всички мъже.      Бившата адреналинка в \"Господари на ефира\" и настоящ хореограф не за първи път показва идеални извивки и размери.  ", "date": "2017.11.18", "title": "Снахата на Маги Халваджиян се само по парфюм от леглото (СНИМКА 18+)"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/375352-%D1%80%D0%B5%D0%BA%D0%BE%D1%80%D0%B4%D0%B5%D0%BD-%D0%B8%D0%B7%D0%BB%D0%B8%D1%88%D1%8A%D0%BA-%D0%B2-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0", "text": "Излишъкът по текущата сметка на еврозоната се разшири през септември до рекорден връх благодарение на рязко нарастване на излишъка при търговията със стоки, сочат данни на Европейската централна банка (ЕЦБ). Положителният баланс по текущата сметка на сезонно коригирана база се увеличи през септември до 37,8 млрд. евро от 34,5 млрд. евро месец по-рано, като това е най-големият по размер излишък, откакто съществува Единният валутен блок. Трябва да се има предвид, че балансът по текущата сметка е важно мерило за международната финансова позиция на европейската икономика и измерва грубо разликата между местните спестявания и инвестиции. Позитивен баланс означава, че еврозоната е нетен кредитор на останалия свят, докато отрицателен баланс по текущата сметка означава, че регионът е нетен кредитополучател. Основна подкрепа за излишъка по текущата сметка оказва здравият скок на позитивния баланс на еврозоната при търговията със стоки през септември до 35,2 млрд. евро спрямо излишък за 29,4 млрд. евро през август, като в същото време излишъкът в сферата на услугите се понижи слабо до 7,2 млрд. евро от 7,3 млрд. евро през предходния месец. Позитивният баланс при първичния доход намалява до 9,7 млрд. евро от 10,4 млрд. евро, докато дефицитът по вторичния доход се увеличи през септември до 14,3 млрд. евро от дефицит за 12,4 млрд. евро месец по-рано. Сумарните данни за 12-те месеца до края на септември 2017 година показват, че излишъкът по текущата сметка в еврозоната е в размер на 346,4 млрд. евро, като е намалял до 3,2% от общия БВП на 19-те страни - членки спрямо 3,4% от БВП за същия период година по-рано (за 12-те месеца до края на септември 2016 година). Тези данни сякаш потвърждават оценката на ЕЦБ, направена през юни, че очаква известно намаляване на излишъка по текущата сметка през настоящата година, отчасти поради по-високите цени на суровините и най-вече на цените на петрола. Централната банка прогнозира, че този излишък ще спадне до 2,8% от БВП през 2017 година (спрямо 3,4% от БВП през 2016 година) и ще остане около 2,5% през следващите няколко години ЕЦБ представи и данни, показващи че през септември комбинираните преки и портфейлни инвестиции в еврозоната отчитат нетни придобивания на активи в размер на 52 млрд. евро и нетни приходи от пасиви в размер на 6,0 млрд. евро.", "date": "2017.11.18", "title": "Рекорден излишък в Еврозоната"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/375353-%D0%BC%D0%B8%D0%BD%D0%B8%D0%BC%D0%B0%D0%BB%D0%BD%D0%B0%D1%82%D0%B0-%D1%80%D0%B0%D0%B1%D0%BE%D1%82%D0%BD%D0%B0-%D0%B7%D0%B0%D0%BF%D0%BB%D0%B0%D1%82%D0%B0-%E2%80%93-%D0%BF%D0%BE-%D0%BD%D0%BE%D0%B2-%D0%BD%D0%B0%D1%87%D0%B8%D0%BD", "text": "Правителството официално предлага минималната работна заплата в България да се формира на база на важни социално-икономически критерии, като инфлация, производителност на труда, заетост, динамика на брутния вътрешен продукт (БВП) и др. На сайта за обществени консултации е публикуван законопроект на кабинета за ратифициране на Конвенция №131 на Международната организация на труда (МОТ). Чрез ратифициране на Конвенцията се гарантира балансиране и предвидимост в ръста на минималната работна заплата (МРЗ), както и прозрачен механизъм за нейното формиране, посочва се в мотивите към проекта. По силата на Конвенцията промяната ще се прави на база на редица важни социално-икономически критерии, като инфлация, производителност на труда, заетост, динамика на брутния вътрешен продукт (БВП) и др., а няма да се променя с решение на Министерския съвет, както досега. Ратификацията на конвенцията задължава веднъж определена минималната работна заплата за страната периодично да се актуализира в съответствие с измененията в разходите за живот и другите икономически условия. Предвиждат се и изчерпателни консултации със заинтересованите представителни организации на работниците и служителите и на работодателите. Работодателите по никакъв повод не могат да определят в трудов договор по-ниска работна заплата от тази, която е установена като минимум. Определената минимална работна заплата е задължителна за работодателя и не може да се намалява нито по колективен, нито по трудов договор, предвижда конвенцията.", "date": "2017.11.18", "title": "Минималната работна заплата – по нов начин"}
{"url": "http://www.classa.bg/%D1%82%D0%B5%D1%85%D0%BD%D0%BE/item/375354-%D0%B5%D0%BD%D0%B5%D1%80%D0%B3%D0%B8%D0%B9%D0%BD%D0%B8%D1%8F%D1%82-%D0%BE%D1%82%D0%BF%D0%B5%D1%87%D0%B0%D1%82%D1%8A%D0%BA-%D0%BD%D0%B0-%D0%B1%D0%B8%D1%82%D0%BA%D0%BE%D0%B8%D0%BD", "text": "Въпреки че виртуалната валута биткойн претърпя драматичен спад през последните дни, като цяло през 2017 г. стойността на тези \"монети\" достигна невиждани висоти. Заедно с това обаче криптовалутата има и огромен енергиен отпечатък. Колосален!   Около 300 000 биткойн транзакции се извършват всеки ден. Предвид текущите им параметри, всяка от тях използва около 215 киловатчаса (KWh) енергия, споделя анализаторът по криптовалути Алекс Де Ври пред изданието Motherboard. Това е повече, отколкото употребява едно средно домакинство за около три седмици.   За една година \"копачите\" на биткойн са в състояние да изконсумират 24 тераватчаса електроенергия. Това е колкото цяла Нигерия – страна със 186 милиона души население, отбелязва GreenTecch.bg.   Биткойн (bitcoin) се създава чрез \"копаене\" – процес, който включва използването на мощни изчислителни ресурси, способни да решават сложни криптографски задачи, за да създават нови единици от така наречената валута. Има пропорционална зависимост между цената на виртуалната валута и количеството електричество, което се използва за добив на биткойн от дадена компютърна платформа.   Когато цената се повиши, \"копачите\" трябва да компенсират това, като добавят по-мощни изчислителни компоненти, обяснява анализаторът. А това увеличава и сметката за енергия. Специалистът оценява, че енергията, използвана от глобалната биткойн мрежа дневно, може да захранва общо 821 940 средни американски домакинства за цял ден.   Важно е да се знае, че изчисленията на Де Ври не са съвсем точни, тъй като зависят от редица вариращи фактори. Дори и при това положение обаче може да се каже със сигурност, че минималното възможно ниво на енергийно потребление за една транзакция е 77 KWh. А това пак е огромно количество енергия.   Де Ври е изчислил още, че един \"копач\" в Монголия, където се използва основно енергия от въглища, ще генерира между 8000 и 13000 килограма въглероден диоксид за един биткойн и от 24 000 до 40 000 килограма CO2 за час.", "date": "2017.11.18", "title": "Енергийният отпечатък на биткоин"}
{"url": "http://www.classa.bg/%D1%81%D0%B2%D1%8F%D1%82/item/375348-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D1%8A%D1%82-%D0%BF%D0%BE%D0%B3%D1%80%D0%B5%D1%88%D0%BD%D0%BE-%D0%BF%D1%83%D0%B1%D0%BB%D0%B8%D0%BA%D1%83%D0%B2%D0%B0-%D1%82%D1%83%D0%B8%D1%82,-%D0%B8%D0%B7%D0%B8%D1%81%D0%BA%D0%B2%D0%B0%D1%89-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF", "text": "Официалният акаунт на Пентагона е повторила публикация, която изисква оставката на президента Доналд Тръмп. Публикацията обаче бързо бе елиминирана и по-късно беше обяснено, че това е \"грешка\". Потребителят @proudresister публикувал на 16 ноември съобщение, което се споменават сенатор Ал Франкен, кандидатът за сенатор Рой Мур и президента Доналд Тръмп, срещу когото имаше обвинения в сексуално нападение. \"Решението е просто,\" гласи публикацията. \"Рой Мур: оттегли се от състезанието, Ал Франкен: напусни Конгреса, Доналд Тръмп .. откажи се от президентството, Републиканската партия: спрете да правите от сексуалния тормоз партиен проблем - това е престъпление, както е и лицемерието. \" Публикацията беше ре-туитната от акаунта на американското министерство, но след това бързо бе отстранена. Както бе обяснено от говорителката на Пентагона Дана Уайт, оторизиран служител на официалния акаунт Twitter @DeptofDefense погрешно ре-туитнал съдържанието, което не е било одобрено от Министерството на отбраната. \"Операторът осъзна грешката и я елиминира незабавно\", добави тя.", "date": "2017.11.18", "title": "Пентагонът погрешно публикува туит, изискващ оставката на Тръмп"}
{"url": "http://www.classa.bg/%D1%81%D0%B2%D1%8F%D1%82/item/375349-%D0%BB%D0%B0%D0%B2%D1%80%D0%BE%D0%B2-%D0%B7%D0%B0-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D0%BC%D0%B5%D0%B6%D0%B4%D1%83-%D0%BC%D0%B5%D0%BA%D1%81%D0%B8%D0%BA%D0%BE-%D0%B7%D0%B0-%D1%80%D1%83%D1%81%D0%B8%D1%8F", "text": "\"За Русия, Мексико е една от традиционните партньори в Латинска Америка и Карибския басейн, отношенията ни се коренят в историята\", заяви Сергей Лавров в интервю за Екселсиор. Руският външен министър припомни, че през тази година се чества 127-ата годишнина от установяването на дипломатически отношения между двете страни, а също и 20-годишнината от подписването на Декларацията за принципите на отношения на сътрудничество. \"Нашите народи са обединен от чувства на приятелство, доверие и взаимно съчувствие\", каза Лавров. Дипломатът припомни, че в началото на ХХ век Мексико стана съдба за изтъкнати руснаци, като балерината Анна Павлова, поетът Владимир Маяковски, кинорежисьорът Сергей Айзенщайн и ученият Николай Вавилов. Той припомни също руския етнограф Юрий Кнорозов, който дешифрира древна писменост на маите, и подчерта, че руснаците \"проявяват голям интерес към делата на мексиканците Диего Ривера, Хосе Клементе Ороско и Дейвид Алфаро Сикейрос. Освен културните връзки, Лавров посочи, че миналата година търговският обмен между Русия и Мексико възлиза на 1,4 милиарда долара и че вече има важни инвестиционни и инфраструктурни проекти. \"Днес самолетният флот на мексиканската авиокомпания Интерджет има 22 пътнически самолета Sukhoi Superjet 100\", каза ръководителят на руската дипломация. В допълнение, той каза, че \"има положителна динамика\" в областта на енергийното сътрудничество, за което допринасят Росатом и Лукойл. Сред мексикански партньори, които вече оперират на руския пазар Лавров подчерта компанията Nemak, който откри през 2015 г. в района на Уляновск завод за производство на автомобилни компоненти, както и създаването от Gruma Foods на компания за производство на храни. \"Има много добри перспективи за сътрудничество в областта на авиационната индустрия, корабостроенето, химическата и фармацевтичната индустрии, както и в областта на морското инженерство, енергетиката, автомобилостроенето, железопътния транспорт и селското стопанство\", заяви руският външен министър. „Що се отнася до избирателния процес, това е вътрешен въпрос за Мексико, а Русия ще развива отношения с президента, който бъде избран от мексиканския народ\", каза руският дипломат. В тази връзка, Лавров характеризира отношението на руското правителство с думите на мексиканския национален герой Бенито Хуарес, който казва, че \"принципът на ненамеса, който е едно от първите задължения на правителствата, е зачитането на свободата и правата на народите. \" Руският външен министър поздрави мексиканците за \"безспорната победа\" на Мексико в квалификациите за Световното първенство в Русия през 2018 г. По отношение на заплахите от страна на ислямската държава Лавров подчерта, че безопасността на играчите и феновете е \"абсолютният приоритет\" на руските власти и правоприлагащите органи вземат всички необходими мерки.", "date": "2017.11.18", "title": "Лавров за отношенията между Мексико за Русия"}
{"url": "http://www.classa.bg/%D1%81%D0%B2%D1%8F%D1%82/item/375346-space-x-%D1%81-%D1%82%D0%B0%D0%B9%D0%BD%D0%B0-%D0%BC%D0%B8%D1%81%D0%B8%D1%8F,-%D0%B7%D0%B0-%D0%BA%D0%BE%D1%8F%D1%82%D0%BE-%D0%BD%D0%B8%D1%89%D0%BE-%D0%BD%D0%B5-%D0%B5-%D0%B8%D0%B7%D0%B2%D0%B5%D1%81%D1%82%D0%BD%D0%BE", "text": "На 17 ноември, като част от една тайна мисия, наречена Zuma, американската компания Space X пусна ракета Falcon 9 от нос Канаверал във Флорида. Според \"The Verge\" целта на кораба е да транспортира \"може би най-тайнственият товар\" на компанията. Известно е само, че това е правителствен \"класифициран\" спътник, построен от военният доставчик Northrop Grumman, който трябва да бъде пуснат в ниска околоземна орбита от Falcon 9. Въпреки това не е известна целта на мисията Zuma, нито типът сателит, нито към коя правителствена агенция принадлежи. Дори не бе известно точното време на старта, което бе насрочено за между 20:00 и 22:00 часа в Източно време (около 01:00 GMT). \"Както Falcon 9, така и полезният товар са в отлично състояние\", казаха от SpaceX в изявление, добавяйки, че допълнителният ден от отлагането на мисията, ще бъде използван за \"извършване на допълнителна провелка преди изстрелването\". Мисията беше оповестена през октомври, когато порталът NASASpaceflight.com съобщи за документите, които SpaceX е изпратил до Федералната комисия по съобщенията, искайки разрешение за \"Мисия 1390\". Малко след това стана известно, че тази мисия, наричана още Зума, предвижда транспортирането на товар, построен от космическата и отбранителната компания Northrop Grumman. Порталът Space.com подчертава, че Зума е 17-та мисия на SpaceX и третия полет на компанията през 2017 г. Компанията вече е извършила мисии за военновъздушните сили на САЩ през септември и за Националната служба за разузнаване през май. Този път обаче не беше разкрито на коя правителствена агенция принадлежи мистериозният товар.", "date": "2017.11.18", "title": "Space X с тайна мисия, за която нищо не е известно"}
{"url": "http://www.classa.bg/%D1%81%D0%B2%D1%8F%D1%82/item/375347-%D0%B0%D1%80%D0%B6%D0%B5%D0%BD%D1%82%D0%B8%D0%BD%D1%81%D0%BA%D0%B0-%D0%BF%D0%BE%D0%B4%D0%B2%D0%BE%D0%B4%D0%BD%D0%B8%D1%86%D0%B0-%D0%B8%D0%B7%D1%87%D0%B5%D0%B7%D0%BD%D0%B0-%D1%81%D0%BB%D0%B5%D0%B4-%D0%BF%D1%80%D0%B5%D0%BA%D1%8A%D1%81%D0%B2%D0%B0%D0%BD%D0%B5-%D0%BD%D0%B0-%D0%B5%D0%BB%D0%B5%D0%BA%D1%82%D1%80%D0%BE%D0%B7%D0%B0%D1%85%D1%80%D0%B0%D0%BD%D0%B2%D0%B0%D0%BD%D0%B5%D1%82%D0%BE", "text": "Аржентинска подводница изгуби контакт с базата си в сряда. Според информация от La Nacion, подводницата \"Ара Сан Хуан\" изчезнала в южната част на Аржентинско море. Две корвети и самолет на ВМС участват в операцията по търсене в Персийския залив на Сан Хорхе, в близост до Пуерто Мадрин. До петък нямаше официално изявление за резултатите от търсенето. Според медията лодката има екипаж от 37 души, включително осем офицери. Информацията, известна до момента е, че подводницата е загубила контакт по време на рутинни маневри и че операцията по търсене е започнала незабавно от базите в Мар дел Плата. Източниците, консултирани от La Nación, увериха, че търсенето е предизвикано от \"загубата на комуникационна връзка\". През 2014 г. подводницата е ремонтирана, за да се удължи полезния й живот с 30 години. По това време, ремонтът на лодката, която служи от 1985 г. насам, се състои от замяна на четири дизелови двигатели, електрически двигатели и вътрешни механизми. До връщането си в експлоатация през май 2014 г. подводницата е ремонтирана в продължение на седем години в аржентинската корабостроителницата Танданор.", "date": "2017.11.18", "title": "Аржентинска подводница изчезна след прекъсване на електрозахранването"}
{"url": "http://www.classa.bg/%D1%81%D0%B2%D1%8F%D1%82/item/375345-%D0%B1%D0%B8%D0%BE%D0%BB%D0%BE%D0%B3-%D0%BE%D1%82%D0%BA%D1%80%D0%B8-%D0%B2-%D0%BF%D0%B5%D1%80%D1%83-%D1%81%D1%82%D1%80%D0%B0%D0%BD%D0%BD%D0%BE-%D1%81%D1%8A%D0%B7%D0%B4%D0%B0%D0%BD%D0%B8%D0%B5-%D1%81-%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%BE-%D0%BF%D0%BE%D0%B2%D0%B5%D0%B4%D0%B5%D0%BD%D0%B8%D0%B5", "text": "Аарон Померанц, биолог и студент в Университета Бъркли Калифорния, (САЩ), преживя голяма изненада през август, когато се сблъска с мистериозно създание в Националния резерват Tambopata, Перу. Подобно на \"пулсираща\" маса, това същество, прилепнало към едно дърво, демонстрира странен начин на оцеляване, за да се защитава срещу хищници, информира The Mirror. Както бе обяснено от специалиста, масата всъщност представлява група ларви на \"вихрови мухи\", които се събират, за да имат наистина ефективен начин на защита. Десетки или стотици ембриони от тези насекоми се преплитат, за да изглеждат много по-големи, отколкото са самите те, и се движат в унисон, за да се представят за един организъм. В снимките, записани от Померанц, тези ларви са първо статични. Въпреки това, веднага щом камерата се раздвижи, те се извиват трескаво и създават ефект, който ще накара всеки човек или животно да се върне. \"Интересното поведение в колективната отбрана напомня за една сплотена група от спартански воини\", пише биологът в Twitter. Както беше отбелязано от студента, цитиран от The Mirror \"самотната ларва на планинска муха може да стане лесна плячка на птица или гладен паяк. Но като част от голяма и много обединена група помага на ларвите да оцелеят при атаки\". \"Като се движат в унисон, те могат да изглеждат като по-голямо животно, което може да изплаши евентуален враг\", добавя той.", "date": "2017.11.18", "title": "Биолог откри в Перу странно създание с невероятно поведение"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375341-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D1%86%D0%B8-%D0%BF%D0%BB%D0%B0%D1%82%D0%BE%D0%BD-%D0%B8-%D1%80%D0%BE%D0%BC%D0%B0%D0%BD", "text": "  Св. Платон се родил в гр. Анкара (Мала Азия) от благочестиви родители, които го възпитали в християнския закон. Брат му Антиох умрял като мъченик, а скоро след това и младият Платон бил повикан на съд за вярата. Управителят на страната се стараел да го склони да се отрече. \"Запази живота си!\" - казал му той.     - Та аз това и правя - отговорил Платон. - Аз се спасявам от вечна смърт и търся безкраен живот. - Нима две смърти има? - запитал управителят.   - Две - отговорил Платон. - Една временна, друга вечна. Също така и два живота има: един кратък, а друг безкраен. - Остави тия басни и се поклони на боговете! - увещавал го управителят.   - Не се надявай, че ще ме склониш - казал Платон. - Ни огън, ни рани, ни ярост на зверове, ни смазване на всички мои членове - нищо няма да ме раздели от живия Бог.   Управителят заповядал да отведат Платон в тъмница. Пред тъмницата се събрал много народ, сред който имало и християни. Платон, обръщайки се към тях, казал гръмогласно: \"Знайте, братя, аз страдам не за някакво престъпление, а единствено за изповядване на истинския Бог, Който е създал небе и земя и цял свят. Моля ви, християни, не се смущавайте, като гледате моите страдания! Много са скръбите на праведния, и от всички тях ще го избави Господ. Нека стоим твърдо на непоклатимия камък на вярата и да не се боим да претърпим страдание за благочестието, понеже несравними са страданията на сегашния век със славата, приготвена нам\".   След това мъченикът влязъл в затвора.   Тук, като паднал на колене той започнал да моли Господа Бога да му помогне да изтърпи докрай мъченията за вярата и да яви на неверниците Своята слава.   Господ чул и изпълнил молитвата на мъченика. Когато след една седмица го извели за разследване и управителят го подложил на най-ужасни изтезания, всичко се оказало безсилно. Платон останал здрав и невредим и гръмогласно славел и благодарял на Бога. След това дълго го мъчили чрез глад в тъмницата и най-после, като се убедили, че нищо няма да го преклони да се отрече от вярата си, осъдили го на смърт. Платон с молитва приел смъртния удар. Бил посечен с меч в 266 година.   Светият мъченик Роман произхождал от Палестина и бил дякон на Кесарийската църкваРечник. По време на езическото гонение над християните той живеел в Антиохия, където проповядвал учението и утвърждавал вярващите, за да пребивават непоколебимо в изповядване на Христа. Когато нечестивият епарх Асклипиад искал да разруши до основи тамошния християнски храм, свети Роман подбуждал християнския народ да окаже съпротива на епарха и да не му позволи да го разруши.   ­ Сега на нас ­ говорил той на своите единоверци ­ предстои борба за Божия олтар; Асклипиад е враг на отечеството и иска да ни отнеме Бога, и ние ще направим добре, ако защитавайки Божиите олтари, паднем в рани на прага на светия храм. Както и да свърши борбата, ние ще се окажем победители; ако не дадем да разрушат Божия дом, ще възтържествуваме в Църквата, войнстваща на земята; а ако паднем убити при светия олтар, ще запеем победна песен в Църквата, тържествуваща на небесата.   С такива думи той въодушевил всички да се вдигнат в защита на светия храм, с решимост да се съпротивляват до самата си смърт и да не позволят на епарха да влезе в храма и да го разруши.   В това време настъпил един идолски празник и множеството на езичниците се стичало в идолското капище с жените идецата. Тогава свети Роман се възпламенил от божествена ревност, влязъл сред тълпата на нечестивия народ и високо започнал да го изобличава в заблуждение. Той спрял даже и самия епарх Асклипиад, когато онзи влизал в идолския храм, и му казал:   ­ Прелъстил си се ти, епархо: идолите не са богове, но Един е Истинският Бог ­ Иисус Христос.   Епархът веднага заповядал да хванат Роман и силно да го удрят по устата. После, заемайки съдилището, той дълго го принуждавал да се отрече от Христа; когато го видял непокорен, заповядал да го мъчат. Окачили го да виси и започнали да го удрят и да разкъсват тялото му с железни остриета. Но свети Роман, мъжествено понасяйки тези мъки, изповядвал Единия Бог, Създател на всичко и укорявал епарха в безумие за това, че не иска да познае истината.   Докато светият страдал така и, претърпявайки мъчения, мъжествено проповядвал Христа, там стоял много народ, от неверните и от вярващите, който гледал подвига на Христовия страдалец. Недалеч стояло и едно християнско момче на име Варул. Като го видял, мъченикът казал на мъчителя:   ­ Това малко момче е по-разумно от теб, най-стария, защото, макар и малолетно, познава Истинския Бог, а ти в преклонна възраст не го познаваш.   Тогава епархът, като извикал при себе си момчето, го попитал: ­ Кой Бог почиташ? ­ Почитам Христа ­ о тговорило момчето.   Епархът го попитал:   ­ Кое е по-добре ­ един Бог ли да се почита, или много?   ­ Най-добре е да се почита Единия Бог Иисус Христос ­ отвърнало момчето.   Епархът пак го попитал:   ­ С какво Христос е по-добър от всички богове?   Момчето отговорило:   ­ С това, че Той е Истински Бог и е създал всички нас, а вашите богове са бесове и никого не са създали.   И много други неща казало момчето като че ли било премъдър богослов: Светият Дух, действайки в него, изрекъл хвала чрез устата му за посрама на нечестивия епарх и на всички идолопоклонници.   Мъчителят и всички, които били при него, изумявайки се от разума на детето и от мъдрите му думи, почувствали голям срам от това, че не могли да го опровергаят. Затова мъчителят заповядал безжалостно да бичуват Варул с тънки пръти. След дългия бой момчето започнало да изнемогва и помолило за вода. Но майка му, която стояла там сред народа и с радост гледала страданията на своя син, с настойчива строгост му наредила мъжествено да претърпи страданията до края. Когато мъчителят заповядал да посекат Варул с меч, майката го взела на ръце и го понесла към мястото на посичането. Като го прегръщала и целувала, тя го утешавала и укрепявала, за да не се уплаши при вида на меча над главата си:   ­ Не бой се, сине мой ­ говорела тя. ­ Не бой се, мило мое чедо! Не се страхувай от смъртта! Няма да умреш, но ще бъдеш жив во веки! Не се ужасявай, цвете мое! Ти незабавно ще бъдеш пренесено в райските градини! Не бой се от меча! Само щом бъдеш посечен, ти тутакси ще заминеш при Христа и ще видиш славата Му. Той ще те приеме с любов и ти ще живееш с Него в неизречена радост и ще се наслаждаваш на блаженството с Неговите свети ангели...   Като утешавала така своето дете, благочестивата майка го донесла до мястото на екзекуцията. След посичането тя събрала кръвта му в чист съд и като взела тялото му, го обливала с радостни сълзи, с любов го целувала и се радвала, че нейният син пролял своята кръв, от нея възприета, за Христа. След това тя предала тялото на сина си на честно погребение.   След посичането на свети Варул свети Роман бил осъден на изгаряне. Вързан и обграден с дърва, преди още слугите да ги подпалят, очаквайки последната съдийска дума, от средата на кладата свети Роман високо извикал, обръщайки се към мъчителите:   - Къде е огънят? Защо не го запалвате? Палете, та пламъкът да ме обхване целият.   Когато огънят бил запален и дървата от всички страни силно се разгорели, внезапно се излял пороен дъжд и го угасил.   Свети Роман останал жив и ни най-малко не претърпял вреда от огъня. След това заради смелите думи на светия мъченик, (тъй като той порицавал нечестивите езичници, укорявайки тяхното безумие и проклинайки техните богове, а Христа прославял) мъчителят заповядал да му отрежат езика. Но той сам протегнал на мъчителите езика си за отрязване.    Но и след отрязването на боголюбивия език Христовият изповедник не млъкнал, но по свръхестествен начин и без език говорел ясно, както и преди, прославяйки Единия Бог. После го хвърлили в тъмница, в която той останал дълго време, с нозе, стегнати в пранги. Когато било съобщено за него на император Максимиан, че говори и с отрязан език, императорът заповядал да го удушат. Като влезли в тъмницата, войниците затегнали въже на шията му и го удушили.   Така светият мъченик Роман завършил подвига на своето страдание за Христа, в Чието царство сега се прославя, славейки Света Троица во веки веков.  ", "date": "2017.11.18", "title": "Св. мъченици Платон и Роман"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/375342-%D0%B1%D0%B5%D0%B7-%D0%B1%D1%80%D1%8E%D0%BA%D1%81%D0%B5%D0%BB-%D0%B7%D0%B2%D0%B5%D0%B7%D0%B4%D0%B0%D1%82%D0%B0-%D0%BD%D0%B0-%D0%B3%D0%B5%D1%80%D0%B1-%D0%BD%D0%B5-%D0%B1%D0%B8-%D0%B1%D0%BB%D0%B5%D1%81%D1%82%D1%8F%D0%BB%D0%B0-%D1%82%D0%B0%D0%BA%D0%B0-%D1%8F%D1%80%D0%BA%D0%BE", "text": "            В България за пореден път се случи важно политическо събитие, оправдано с желанието \"да не се изложим пред чужденците\" - оставката на Димитър Главчев от пост №1 в Народното събрание.   Което е повод да се запитаме защо е така и да си припомним, че всъщност без Брюксел и брюкселските чиновници звездата на партия ГЕРБ не би блестяла така ярко.     Факт, който с тъга констатира още Димитър Благоев навремето.   Вярно, че беше отдавна, но защо да забравяме, че европейските чиновници всъщност миропомазаха ГЕРБ. На десните в Брюксел сигурно им е било омръзнало да гледат как „техните“ непрекъснато губят позиции в България от 2001 г. насетне. Всяка партия иска да печели и колкото и да са малко мандатите в Европейския парламент от България, особено на фона на общия брой на евродепутатите, по-добре с тях, отколкото без тях.   А Европейска народна партия (ЕНП) винаги е оказвала категорична подкрепа на „своите“ премиери. Вярно, че това не винаги се оказва достатъчно. Още се помни как в навечерието на парламентарните избори през 2001 г. в София се изсипаха куп премиери на европейски страни - ЕНП демонстрираше подкрепата си за Иван Костов и ОДС. Не че това помогна на сините.    Но десните в Брюксел сигурно са продължили да свързват надеждите си с тях, защото не приеха партията на Симеон Сакскобургготски НДСВ в ЕНП. И така продължиха да инкасират загуби на българска почва. В този момент на хоризонта изгря звездата на Бойко Борисов. И ЕНП темпераментно го припозна, въпреки някогашното му членство в БКП, въпреки миналото на бивш охранител на Тодор Живков, въпреки много други неща. Явно, плюсовете бяха повече от минусите.   Така от самото си начало партията на Борисов и той лично винаги са се ползвали с мощна подкрепа от сестринската ЕНП. ГЕРБ се зароди като движение през март 2006 г. на базата на авторитета на Бойко Борисов, който тогава бе кмет на София. В края на същата година движението прерасна в партия, а в началото на 2008-а, без да се е доказала на нито едни избори, новата организация вече бе приета за член на ЕНП.       В София дойде харизматичният Силвио Берлускони, премиер на Италия. От това посещение някак най-се запомни как Берлускони измерваше с педи гърба на Борисов. „Сигурен съм, че вашият премиер Борисов има силни рамене, на които ще понесе трудностите, които му престоят и ще постигне целите, които си е поставил“, каза тогава италианецът.   Бляскавата подкрепа от Брюксел за ГЕРБ в края на първото десетилетие на новия век се развиваше на фона на критиките, които се сипеха върху българското правителство, ръководено от Сергей Станишев. От европейската комисия, ръководена от ЕНП. Не че кабинетът нямаше вина за спирането на еврофондовете.   Но непрекъснатото медийно експониране на еврогрешките на кабинета (той бе коалиционен, но напред се вадеше присъствието на социалистите в него) на фона на евроуспехите на Борисов допринесе немалко за победите на ГЕРБ в онези години.     Този блясък не помръкна дори след президентските избори през 2011 г., когато бяха отчетени фрапиращи нарушения. Левицата направи цял филм с тях и го прожектира в Европейския парламент, но ЕНП го \"пропусна\".     Днешният Бойко Борисов обаче не е онзи Бойко Борисов от първия си мандат. Не би трябвало да е.         Отвъд „сърчицата“, които му изпраща Жан-Клод Юнкер, председателят на Еврокомисията.   Същият Юнкер преди броени дни му каза за пореден път „драги, Бойко“. Но нима, когато дойде поредният мониторингов доклад, той беше ласкав за България? Нима в него не се повтаряха едни и същи забележки? И нима същите тези хора, които се усмихват на българския премиер и му стискат ръката, не бяха обещавали (прекалено дискретно и не в прав текст, разбира се) в чест на първото българско председателство унизителните проверки най-сетне да спрат?      А те вече звучат, но, явно, не ги чуват. Преди евродокладът да стане факт, у нас дойде еврокомисарят Вера Юрова и съвсем директно каза, че чува правилни неща от българските си събеседници, но не вижда правилни действия.   Така че външната подкрепа никога не е в кърпа вързана. И никога завинаги. Досега Борисов винаги е имал изострени политически сетива за опасностите. Да се надяваме, че трите мандата не са му сложили розови очила.", "date": "2017.11.18", "title": "Без Брюксел звездата на ГЕРБ не би блестяла така ярко"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/375343-%D0%B8%D0%BC%D0%B0-%D0%BF%D0%BE%D0%B4%D0%B7%D0%B5%D0%BC%D0%BD%D0%B0-%D0%B1%D0%B8%D1%82%D0%BA%D0%B0-%D0%B7%D0%B0-%D0%B0%D0%BA%D1%82%D0%B8%D0%B2%D0%B8%D1%82%D0%B5-%D0%BD%D0%B0-%D0%BA%D1%82%D0%B1", "text": "Търканията между БСП и ГЕРБ са буря в чаша вода, те са на един език, който е доста по-лош от този на Женския пазар. За какво спорят БСП? Спорът е кой да краде, дали е искрен, дали е театрален, по мое мнение и некултурен. Това заяви в предаването „Още от деня” Радан Кънев от ДСБ.   Той коментира и оставката на Димитър Главчев: „Идва сутринта Бойко Борисов и казва на Главчев да се маха и той го прави. По Конституция председателят на НС стои над министър-председателя.  Наблюдаваме принизяване на българския парламентаризъм и Народно събрание”.   Има парламентарна криза заради крайното увълчване на тема корупция, на тема кражбите, назначенията и ниската базова култура на хората в парламента.   БСП и ГЕРБ се разбраха по няколко теми – за парламентарната квота на  ВСС, което стана на тъмно, разбраха се да откраднат 20 милиарда лева за АЕЦ „Белене”. \"Съгласни са да откраднат нови 20 млрд. от нашите джобове, за да положат един руски самовар от 90-те години на сеизмичната площадка в Белене. Като едновременно нанесат неизброими материални щети и доведат до огромни екологични рискове\".   Виждам, че още могат да се разберат и за промяната на закона за приватизация в името на един див популизъм. Имаме престъпленията на комунистическия режим от убийствата през 40-те години, през лагерите, през отнемането на собствеността на българския народ, през Възродителния процес. Веднага след това партийните куфари, задграничните дружества, банковите фалити от 90-те години, създаването на групировките, мутренския рекет през 90-те години. Това е една серия от престъпления.    Не е коректно да се говори за престъпления на комунистическия режим и за престъпления на прехода, тъй като през 85-та година беше официална политика, а през 95-та години същите структури, вече излезли от опеката на държавата, продължаваха с трафика, с контрабандата, с грабежите. Тогава ограбиха 2/3 от българския народ. За нито едно от тези престъпления не е паднала давността.     Кънев коментира и проектозакона за КТБ: „Той представлява продължаване на войната за разграбването. Има подземна битка между престъпните кланове за активите на КТБ”.", "date": "2017.11.18", "title": "Има подземна битка за активите на КТБ"}
{"url": "http://www.classa.bg/%D1%81%D0%B2%D1%8F%D1%82/item/375344-%D1%81%D0%BC%D1%8A%D1%80%D1%82%D0%BE%D0%BD%D0%BE%D1%81%D0%B5%D0%BD-%D0%B2%D0%B8%D1%80%D1%83%D1%81-%D0%B2-%D0%BB%D0%B0%D1%82%D0%B8%D0%BD%D0%BE%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0", "text": "Вирусът Ханта отново покоси гражданин в Чили. Съдията от 3-ти семеен съд в Сантяго, Оскар Андрес Сааведра Джанини, почина от заразяването с вируса Ханта, съобщиха от Чили. Смята се, че починалият съдия, на 38 години, се е заразил с вируса по време на престоя си в град Кояке, където пристигнал за участие в 45-тия Национален конгрес на съдиите, проведен между 5 и 9 октомври тази година, пише вестник \"Ел Меркурио\". В същото време, в болницата остава Мария Алехандра Серони, съдия от Съда по трудово законодателство, която не е реагирала положително на тест за Ханта вирус, след същото пътуване, според местните медии. Министерството на здравеопазването казва, че \"предаването на болестта от човек на човек, е много малко вероятно\" и изброява симптомите - температура около 38º С, болки в мускулите, главоболие, неразположение, слабост, гадене, повръщане и болки. Министерството препоръчва на тези, които са посетили зоната на потенциална зараза, да се консултират незабавно с местните служби за спешна помощ. Вестникът също така отбелязва, че между януари и ноември на текущата година в Чили са регистрирани 80 случая на инфекция с вируса на Ханта, от които 22 са имали фатален изход. Това представлява увеличение с 81%, в сравнение със същия период на предходната година, когато са потвърдени само 44 инфекции, 8 от които са завършили фатално за пациента. Като се има предвид, че основните носители на вируса са мишките, няколко експерти твърдят, че това увеличение се дължи на по-голямото възпроизводство на тези гризачи, поради изобилието на „кила\", която е тяхната храна. Сред другите причини са повишаването на температурите в страната и горските пожари, които причиняват миграцията на тези животни в различни населени места. Първите случаи на инфекция с вируса на Ханта в Чили датират от 1995 г.", "date": "2017.11.18", "title": "Смъртоносен вирус в латиноамериканска държава"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375350-10-%D1%82%D0%B8%D0%BF%D0%B0-%D1%85%D0%BE%D1%80%D0%B0,-%D1%81-%D0%BA%D0%BE%D0%B8%D1%82%D0%BE-%D0%BD%D0%B8%D0%BA%D0%BE%D0%B3%D0%B0-%D0%BD%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B8%D0%BC%D0%B0%D1%82%D0%B5-%D0%B2%D1%80%D1%8A%D0%B7%D0%BA%D0%B0", "text": "Мечтаете да имате хармонична и здрава връзка? Искате да откриете човека, с когото да прекарате остатъка от живота си щастливо?    Ако е така, значи сте като по-голямата част от човечеството.    За да го постигнете обаче трябва да избягвате някои типове личности, които ще отровят връзката ви.    Не само че нещата в любовта между вас няма да се получат, а може и да изкривят представата ви за щастие завинаги. И така, кои са типовете личности, които не бихте искали да са ви интимни партньори?         Не мислете, че вината е у вас. Те просто ще критикуват всичко – поведението ви, реакциите ви, разбиранията ви. Не се опитвайте да се промените, за да им угодите, защото се колебаете дали пък не са прави. Не са! Трябва ви човек, който ви обича заради самите вас. Не е нужно да се променяте заради мрънкаща персона, която никога няма да е доволна.         Те просто отравят връзката ви. В даден момент се улавяте, че започвате да криете неща от тях, само за да не ви мрънкат отново за глупости. Това не е истинска връзка, а игра на криеница.           Хващате го веднъж, после пак, трети, пети път. Докога? Дори да се опитате да поговорите с такъв човек, това няма да помогне, защото той ще се съгласи с вас и ще продължи да си прави каквото си е наумил. А може и да отрича до откат. Накрая вие ще се съгласите с него и така до следващия път.        Крал или кралица на драмата – това е един от най-лошите възможни типажи личности, неподходящи за връзка. Те ще се сърдят за всичко. Непрекъснато ще правят от мухата слон, докато не започнете да забравяте защо всъщност сте ги обичали някога.       Някои хора отказват да пораснат. Детинското поведение е белег за сериозни дефицити и комплекси. Такива хора имат нужда от непрекъсната закрила, наставления, съвети, помощ. Изобщо не могат да се оправят сами.         Ако онова, което е най-важно за вас във връзката е да имате човек до себе си, на когото можете да разчитате, не се влюбвайте в работохолик. Той просто няма да е до вас, когато ви трябва прегръдка. Работата е на първо място, вие не.        Въпреки че казват, че противоположностите се привличат, това не е съвсем така. Ако можете да опишете вас и партньора ви като „ден и нощ\", „черно и бяло\", „олио и оцет\", сладко и солено\", значи връзката ви е обречена. Колкото и да се обичате, в даден момент различията между вас ще започнат да ви пречат. Това е самата истина.         Алкохол, наркотици, хапчета, цигари, хазарт, жени – няма значение каква е пристрастеността му. Дори да се откаже от нея, ще я замени с друга, която да го утешава. Пристрастеността е генетично определена, така че от нея спасение няма.          В крайна сметка партньор ли имате или съперник? Не се обвързвайте с някого, който непрекъснато се сравнява с вас, иска да ви надмине по успехи или да ви докаже колко по-добър е от вас в някаква област.        В една връзка трябва да има подкрепа и разбиране спрямо другия партньор. Ако половинката ви е патологичен егоист, нямате шанс за хармония в бъдеще.", "date": "2017.11.18", "title": "10 типа хора, с които НИКОГА не трябва да имате връзка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/375339-%D1%80%D0%B5%D0%B2%D0%B8%D0%B7%D0%B8%D1%8F-%D1%81-%D0%B4%D0%B8%D0%BC%D0%BA%D0%B8-%D0%B8-%D0%B1%D0%B5%D0%BD%D0%B3%D0%B0%D0%BB%D1%81%D0%BA%D0%B8-%D0%BE%D0%B3%D1%8A%D0%BD", "text": "Нищо няма да излезе от поредната им революцийка – знаят си го добре, но ще си изиграят представлението. Знаят си също така, че вече дори нямат публика – достатъчно наивна, за да я баламосват, но и това не ги интересува. Открай време те играят за пред себе си. Е, и донейде за медиите, които пък от толкова дълго време се правят на наивни, та накрая си станаха и наивни. Блеят като овце, като им свирнат – и толкова.   Сега пък ще правят ревизия на Приватизацията – от 10 години и гаргите знаят, че тя е крадлива, фалшива, нахално-безсрамна, унизителна за народеца и пр. Но те ще си я проверят. Една ревизийка и така щели да приключат и Прехода – точно така се изразиха. Казваш, колко лъжлив е той, колко е крадлив и го приключваш. А после – какво? Ще си легнат под един юрган – крадците и ревизорите, това ли следва? Че те и сега са си там.   Театрото е нагласено, ролите в него са тъпо разписани. Едните ще ядат цървулите на Костов, другите – на Нинова, тя пък на мутрите, понеже те били направили Прехода. Не я питат обаче, кого конкретно има предвид. Луканов ли е мутра, приспособенците от късното СДС ли, които му пригласяха, са мутри, кои точно? Да не излезе утре, че братя Илиеви са направили Прехода или пък Илия Павлов.   Голямата им ревизия пак ще опре до дребните закачки и ще приключи като бенгалска свещичка – много искри, обаче студени. На този огън бедняците няма да могат да сгреят поне ръцете си. За душите им да не говорим.   Ще освежат революционните си напъни и с някои “новини”, нищо, че те отдавна са превтасали: тия дни „открили“, че висшата номенклатура на Комунистическата партия навремето получавала месечно по 900 лева за храна. 12 души по 900 лева – вадете сметалата и ще видите, че това прави повече от „Кремиковци“. Пак смрадлива димка, понеже тия неща са известни още от края на 1989-а година. Едните ще преравят гроба на соца, другите – гроба на Прехода. Политическа мастурбация, самозадоволяване с идиотщини.   Има обаче едно просто решение, което донякъде може да запази честта им. Няколко счетоводители ще им свършат работата: трябва само да опишат сделките от времето на Големия Грабеж – кой какво е купил, на каква цена и какво се е случило след това с купеното. Само толкова. Просто, но и ефикасно. Няма нужда от големи лафове. Тогава ще стане ясно, че дори и „Кремиковци“ не е шедьовърът на Грабежа, има други изпълнения, които са далеч по- въодушевяващи. Не се иска много от Ревизорите – никакъв героизъм, само един списък, без клетви за вярност към простолюдието.   Но и това няма да направят. Ще предпочетат да газят в калта, да се окалят взаимно – но няма да направят дори този списък. Защото ще стане ясно, какви мижави хорица са извършили Грабежа, какви формени тъпанари са били те – как са прозрели обаче, че никакво възмездие няма да има за тях, че докато свят светува българските политици ще правят революции само на думи, че плямпането е истинската им стихия.   Тия дни Прокопиев, един от черните принцове на Големия Грабеж, изплакал, че покрай делото, в което е подсъдим, ще му запорират имуществото, включително и вестничетата. Изплакал – и ни доставил нов пример за нахалство. Защото Грабежът има за неотменна черта и нахалството: та нали това е същият човек, който преди няколко години заложи заради някакъв дълг и редакционната политика на вестничетата си! И така направо изкорми представата за медиен морал. А след този позор започна да получава щедри дарения от фондация „Америка за България“. Залагаш редакционната си политика – все едно, че е вагон с развалено кьопоолу – казваш на публиката, че тя не е плод на идеи и независимост – и те възнаграждават заради това.   Водевилът с приватизацията, който Сектата продуцира тия дни, има и друга цел, далеч по-важна: да се прикрие истината за анимализирането на голяма част от Народа. Милиони хора днес оцеляват буквално по някакъв чудодеен начин. С кьорфишеци искат да затулят позорните данни: близо 30 % от българите получават доходи под 314 лева, т.е. над 2 милиона души в страната живеят под линията на бедността и на границата на мизерията. А 75% от населението се лишава от жизнено важни неща.   На тия хора ли ще им покажете резултатите от ревизията на Грабежа? Та те отдавна са наясно с тях, те са изстрадали с живота си Грабежа, превърнали са се в голтаци и покрай него.   Най-позорното обаче е друго. Дори да не се беше случил Грабежът, крайните резултати пак щяха да бъдат същите, дори нищо да не беше разпродадено. Нямаше кой да управлява стопанството. Новите хуни нямаха качества за това, те си бяха едни безразсъдни случайници, а получиха на тепсия цяла държава. Започнаха да разпродават, защото не знаеха как да се справят с нея, нямаха инстинкт на истински стопани, бяха малоформатни хора, уплашени от големите надежди, които Народът им възлагаше. Съграждането беше не само извън възможностите им, но и извън манталитета им.   Днес пък могат да изграждат криво-ляво, но с чужди, дарени пари. Ако приватизацията е едно отвратително безчинство, част от днешните проекти също отблъскват с безсмислието си. Спомнете си само напълно ненужните стадиони, построени в пусти села, с единствената цел да се усвоят някакви парички.   Преди няколко седмици научихме, че ще хвърлят около 600 милиона лева за нова база на образованието. Хубаво. Но те изобщо няма да променят Духа му, който е в жалко състояние. Учениците ще продължават да пребиват учителите си, това тепърва започва – но в нови сгради. Други усилия са нужни, за да се въздигне отново Духа на образованието, който е видимо прекършен. Но това въздигане не носи комисиони.", "date": "2017.11.18", "title": "Ревизия с димки и бенгалски огън"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375340-18-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2%D1%81%D0%BD%D0%B8%D0%BC%D0%BA%D0%B8", "text": "96 г. - След убийството на Домициан за римски император е определен Нерва - първият от Петимата добри императори.     1502 г. - Христофор Колумб достига бреговете на Коста Рика, при последната си, 4-та експедиция до Новия свят.   1759 г. - Канадската провинция Квебек окончателно попада под английски контрол.     1793 г. - Президентът Джордж Вашингтон прави първата копка на сградата на Конгреса на САЩ - Капитолия.   1810 г. - В Чили е формирано първото военно правителство на страната - начало на борбата за получаване на независимост от Испания.   1851 г. - Започва да излиза американският ежедневник Ню Йорк Таймс.   1885 г. - Съединението на България: Извършен е военен преврат, подкрепен от българския княз Александър I Батенберг. (нов стил)   1906 г. - Тайфун, придружен с цунами, стават причина за смъртта на около 10 000 души в Хонконг.   1910 г. - Съставено е тридесет и първото правителство на България, начело с Александър Малинов.   1922 г. - Унгария е приета в Обществото на народите.   1923 г. - Правителството на професор Александър Цанков иска и получава разрешение от Междусъюзническата военнотехническа комисия за свикване на 3000 наборници за потушаване на комунистическите бунтове.   1925 г. - Основан е град Аймореш в Бразилия.   1928 г. - За първи път е направен полет над Ламанша с автожира \"С-8\", пилотиран от конструктора Хуан де Ла Сиерва.   1934 г. - СССР е приет в Обществото на народите.   1961 г. - Генералният секретар на ООН Даг Хамаршелд загива в самолетна катастрофа над Конго.   1962 г. - Руанда, Бурунди и Ямайка са приети за членове на ООН.   1970 г. - Джими Хендрикс е намерен мъртъв в Лондон.   1973 г. - Двете Германии - ФРГ и ГДР са приети за членки на ООН.   1976 г. - В Пекин се състои погребалната церемония на лидера на Китай Мао Дзъдун.   1981 г. - Премахнато е смъртното наказание във Франция.   1998 г. - Създадена е неправителствената организация ICANN, която отговаря за поддържането на системата от домейни и IP-адреси в Интернет.   2008 г. - 40 Народно събрание на България приема Пражката декларация за европейската съвест и комунизма , която осъжда нацистките и комунистическите тоталитарни режими.   2008 г. - Американският рапър Snoop Dogg изнася концерт в Зимния дворец на културата  ", "date": "2017.11.18", "title": "18 септември, историята вснимки"}
{"url": "http://www.classa.bg/%D1%81%D0%B2%D1%8F%D1%82/item/375337-%D0%BC%D0%B8%D1%81%D1%82%D0%B5%D1%80%D0%B8%D1%8F%D1%82%D0%B0,-%D0%BA%D0%BE%D1%8F%D1%82%D0%BE-%D0%BD%D0%B8%D0%BA%D0%BE%D0%B3%D0%B0-%D0%BD%D1%8F%D0%BC%D0%B0-%D0%B4%D0%B0-%D0%B1%D1%8A%D0%B4%D0%B5-%D1%80%D0%B0%D0%B7%D0%BA%D1%80%D0%B8%D1%82%D0%B0", "text": "Историята е пълна с мистерии, чийто отговор едва ли някога ще бъде разбран. С времето става все по-трудно и дори невъзможно да бъде открит истински и достоверен отговор за тях. Една такава тайна на историята е историята на мъжа с желязната маска, дала сюжет на много романи и филми.     Личността на мъжа, зад желязната маска и какво е сторил, за да заслужи тази съдба, се превръщат в една от най-любопитните загадки на историята, създала множество теории и конспирации.     Началото на мистерията е поставено още през 1687 г., когато във Франция се появяват слухове за мъж, затворен по лична заповед на Луи XIV. Неговата самоличност е неустановена, тъй като е принуден да носи желязна маска.     В апокрифен ръкопис се споменава за прехвърлянето на затворник в крепостта на остров Света Маргарита край бреговете на Кан в южна Франция. Негов надзирател е офицерът мускетар Бенин Доверн дьо Сен-Мар - доверено лице на Франсоа Мишел Льо Телие дьо Лувоа, министър на войната на Луи XIV. Както пазача, така и неговият затворник преди това са живели в различни крепости в Алпите.   Така през 1698 г., когато Сен-Мар бива посочен за управител на Бастилията, той води със себе си и мистериозния си затворник. Служител на крепостта по-късно си спомня за случая в мемоарите си колко бил изненадан от назначението на новия началник и от неговия \"придружител\" - никога не говорещ, с лице, скрито зад маска, и чието име никога не било назовано.   В Бастилията пребиваването на затворника е държано в строга тайна, а единственият човек, който го виждал, бил неговият стар тъмничар. На мъжа било забранено да говори с друг освен с тъмничаря и то само за физиологични нужди като храна и евентуалните проблеми със здравето. Освен това той нямал право да казва името си под заплаха, че ще бъде екзекутиран.   Когато на 19 ноември 1703 г. мистериозният затворник умира, той е погребан под фалшивото име г-н Дьо Маршиел. \"Споменът за този маскиран затворник е останал дълго в паметта на офицерите, войниците и прислужниците и на известен брой свидетели, които лично са го видели да пресича двора на път за църковната служба.    След като е починал, са изгорени всички негови вещи - бельо, дрехи, дюшеци, завивки. Изтъргани и пребоядисани са стените в стаята му, сменени са железните решетки и са заличени всички следи от престоя му там, от страх да не е скрил някакъв знак, който да разкрие самоличността му\", пише отец Грифе в своя трактат \"За различните видове доказателства, които позволяват да се установи истината в историята\".     След смъртта на затворника, историята за това кой може да е бил той заживява свой собствен живот. Множество са предположенията кой е човекът, наказан по този особено жесток начин. По темата са писали Волтер, Александър Дюма и редица други.       Волтер пише във \"Векът на Луи XIV\", че към затворника се отнасяли с изключителен респект, свирели му в килията и му доставяли бельо от най-фина дантела.   Според \"Тайните мемоари за историята на Персия\", описваща политически интриги и реални личности от двора на Луи XIV, като действието само е пренесено в Персия, а имената са сменени, затворникът е граф дьо Вермандоа, синът на Луи XIV и мадмоазел Дьо Ла Валиер. Принцът официално е обявен за мъртъв, покосен от чума, но споиред книгата, че той е хвърлен в затвора за това, че е ударил плесница на дофина Луи.     Тази книга е и основата за холивудската продукция с Леонардо ди Каприо, която  обаче доста фриволно разглежда романа.   Едно от предположенията поставя зад маската писателя Жан-Батист Поклен - Молиер. Тази теория така и обаче не придобива особена сила. Писателят умира няколко години, преди слуховете въобще да започнат.   Според някои мистериозният затворник е Д'Артанян - реалната личност Шарл Ожие дьо Бац дьо Кастелмор, граф д'Артанян, която по-късно става основа за популярния герой на Александър Дюма-баща в известната трилогия за мускетарите.   Според привържениците на тази теория граф Д`Артанян не бил загинал при Маастрихт през 1673 г., а е бил само ранен и е отведен в Пинероло с маска, за да не бъде разпознат от мускетарите, охраняващи крепостта. При нея също има обаче сериозни съмнения доколко въобще е вярна и не е ли по-скоро плод на твърде много конспирации.   Съществува и тезата, че зад маската е скрит Никола Фуке, сюринтендант по финансовите въпроси на Луи XIV, заточен в Пинероло през 1665 г. и официално починал там на 65-годишна възраст през 1680 г. - цели 23 години преди смъртта на Желязната маска. Според тази хипотеза смъртта на Фуке през 1680 г. е инсценирана от Жан-Батист Колбер, който се боял, че Фуке е на път на получи амнистия и да се върне на политическата сцена.     В новата си книга \"В търсене на мъжа зад желязната маска: Историческа детективска история\", университетският професор по история Пол Сонино твърди, че тайнственият затворник всъщност не е брат на крал Луи XIV, а слугата на ковчежника на кардинал Мазарини - Йосташ Доже.   Френският министър е бил твърде богат и корумпиран. Явно Доже е знаел прекалено много тайни, което е довело до ареста му през 1669 г. Бил е прехвърлян в няколко затвора, включително Бастилията, като му е било забранено да разкрива самоличността си пред когото и да било. Маската му всъщност била кадифена, а не желязна.   \"Когато е бил арестуван, Доже е бил информиран, че ако каже името си на някого, веднага ще бъде екзекутиран\", коментира авторът на книгата, като допълва, че историците не са успели да разкрият истинската история зад митовете, защото са търсели много по-прости факти, докато реалността е далеч по-объркана.", "date": "2017.11.18", "title": "Мистерията, която никога няма да бъде разкрита"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375338-%D0%B7%D0%B0-%D0%BD%D0%B0%D0%B4-%D0%BF%D0%BE%D0%BB%D0%BE%D0%B2%D0%B8%D0%BD%D0%B0%D1%82%D0%B0-%D0%B1%D1%8A%D0%BB%D0%B3%D0%B0%D1%80%D0%B8-%D0%BC%D0%B0%D0%BA%D0%B5%D0%B4%D0%BE%D0%BD%D1%86%D0%B8%D1%82%D0%B5-%D1%81%D0%B0-%D0%B5%D0%B4%D0%B8%D0%BD-%D0%B8-%D1%81%D1%8A%D1%89-%D0%BD%D0%B0%D1%80%D0%BE%D0%B4", "text": "Положително отношение, но и сериозна апатия проявяват българите към Македония. Това личи от последното проучване на изследователски център \"Тренд\", възложено от Андрей Ковачев - член на Европейския парламент от групата на ЕНП. Изследването е проведено в периода между 18 и 26 октомври 2017 г. сред 1005 пълнолетни български граждани по метода \"лице в лице\".       Така 83% от българите недвусмислено искат приятелски и добросъседски отношения с Македония, докато само 5% смятат, че политиката на София спрямо Скопие трябва да е остра и дистанцирана. Тези нагласи се потвърждават косвено и при оценката на подписания на 1-ви август тази година договор за добросъседство между двете държави. Близо 70% от всички български граждани гледат положително на подписания договор за добросъседство, а само 3% изразяват отрицателно мнение.   Реално обаче се наблюдава също така и висок дял на безразличие по темата за Македония и отношенията на България с нея.   Видима е и подкрепата на българите за присъединяването на югоизточната ни съседка към евроатлантическите структури. Нещо повече, 70% от всички анкетирани са на мнение, че България трябва да помага на Македония по пътя й към присъединяването й към Европейския съюз и само 14% са на обратното мнение.   Над 90% от акетираните са на мнение, че България и Македония имат общи исторически корени и културно-историческото наследство. Идентичен дял от хората смятат, че Македония е длъжна да брани инетесите на самоопределящите се като българи в Македония.   Това се потвърждава и от изследване на Института за политика. Според него 51% от българите смятат, че с жителите на Македония сме или два близки народа или част от един общ.   91% от българите твърдят, че езикът, който говорим, е един и същ или с общи корени. Само 8% смятат, че български и македонски са различни езици.   В същото време 43% от запитаните признават правото на Македония да самоопределя езика си като самостоятелен. На въпроса дали има македонска нация, различна от българската, 72% отговарят, че македонската нация е създадена през 20-ти век и е близка до българската. Общата нагласа е: една нация, два народа, посочват от института.   Междувременно, отново в изследването на \"Тренд\", едва 5% пък са на мнение, че решението на комунистическия режим за налагане на македонския език и идентичност в Пиринска Македония в първите години на комунизма е правилно решение. Прави впечатление обаче високият процент (42%) от хората, които не знаят или не могат да преценят, което по-скоро издава слаба запознатост с историческите факти около този процес.   Десет години след присъединяването на България към ЕС нивата на подкрепа към съюза остават сравнително високи и само под една пета смятат, че изборът на България да се присъедини към съюза не е било правилно решение. Това се отчита както на пряк въпрос, така и по косвени индикатори.   Така например само малко над една пета от всички запитани смятат, че в последните 10 години членство на България в ЕС положението в страната се е влошило, докато една трета смятат, че се е подобрило. Най-много хора обаче смятат, че \"няма съществени промени в страната\".   Практически идентични данни се наблюдават и когато стане дума за населеното място на дадения респондент. При разбивката по тип населено място ясно се забелязва динамика, като в столицата два пъти повече виждат подобрение, отколкото влошаване, докато в селата дяловете са напълно съпоставими.   63% смятат, че изборът на България да се присъедини към ЕС е било правилно решение, докато 19% са на обратното мнение. Основното натрупване сред тази група на скептиците за европейското ни членство са най-вече хората над 60 години.   Въпреки множеството кризи и проблеми сполетели Европейския съюз в последното десетилетие, 41% от всички респонденти смятат, че съюзът се развива в правилна посока, а 31% са на обратното мнение.   Възобновената идея за създаването на обща армия на ЕС пък събира подкрепа от 44% от всички запитани, и малко под една четвърт са на обратното мнение.   В изследването \"Тренд\" тества и отношението на бъларите към различни държави и институции. Най-високи стойности на положително отношение събира Германия (65%), следвана от Европейския съюз (56%). Русофилските настроения също личат, като мнозинството от хората (51%) декларират положително отношение към Русия, като натрупванията в тази опция идват основно от по-възрастните респонденти.   Най-негативно отношение българите проявяват към Турция, като обяснението трябва да се търси най-вече в историята. Отдалечеността в географско и културно отношение с Китай пък вероятно е основният фактор, 43% от всички запитани да не изразяват ясно отношение към далекоизточната страна, избирайки опцията \"нито положително, нито отрицателно\".", "date": "2017.11.18", "title": "За над половината българи македонците са един и същ народ"}
{"url": "http://www.classa.bg/%D1%81%D0%B2%D1%8F%D1%82/item/375329-%D0%B1%D0%B8%D0%B7%D0%BD%D0%B5%D1%81%D1%8A%D1%82-%D0%BD%D0%B0-%D1%82%D1%80%D1%8A%D0%BC%D0%BF-%D0%B2-%D0%BA%D0%B8%D1%82%D0%B0%D0%B9", "text": "Преди да отлети за Виетнам на 10 ноември сутринта Доналд Тръмп определи резултатите от преговорите си със Си Дзинпин като „много продуктивни“. Без особен риск да сгрешим може да предположим, че самият той искрено вярва в това. Макар че особен предмет за гордост извън подписаните договори за четвърт милион долара няма. Впрочем и със самите договори не всичко е толкова оптимистично, колкото може да се желае, защото обявената по тях стойност трябваше да бъде такава, че да изглежда колкото може по-внушително.                                                               .   Освен това „недоброжелателите“ на Тръмп твърдят, че тези договори са били подготвени и са щели да бъдат подписани и без неговата визита в Китай. Тоест, излишно е Тръмп да си приписва заслугата за договарянето им.                                             Известно е, че търговският обмен между Китай и САЩ през 2016 г. e 600 млрд. долара, а дефицитът на САЩ в този обмен възлизаше на 347 млрд. долара. Така че подписаните за 253.4 млрд. долара договори значително ще подобрят търговското салдо на Америка и ще освежат рекордно ниския рейтинг на Тръмп в страната. За САЩ е стратегически важно да увеличат икономическото си влияние в международен план, а това трудно може да стане без подкрепата на Китай, който днес реално е локомотивът на световната икономика. По-интересни споразумения от подписаните са например такива като договора в областта на енергетиката, подписан между китайската China Petrochemical Corp. и американската Alaska Gasline Development Corp. (AGDC) на стойност 43 млрд. долара. Предмет на договора е увеличаване капацитета за производство на LPG на завода в Аляска до 20 млн. тона (около 27.6 млрд. куб. метра).                                  Планира се модернизацията на съществуващия завод за LPG да започне през 2019 г. Сега заводът, който е построен през 1969 г., произвежда 1.5 млн. тона LPG. В проекта от китайска страна ще участва китайският държавен фонд China Investment Corp. и Bank of China. От американска страна участници в проекта са AGDC, ExxonMobil, BP и Conoco Philips. Друг крупен договор беше подписан в сферата на авиационната индустрия.   .   Освен това китайските производители на телефони Xiaomi, OPPO и Vivo подписаха с американската компания Qualcomm договори за доставка на компоненти за телефони на обща стойност 12 млрд. долара. Qualcomm отдавна работи с китайските си партньори, които обезпечават 2/3 от приходите на американската компания (14.6 млрд. долара).                                                                        .   Такова развитие на събитията предсказа в своята юлска  прогноза и Международната агенция по енергетика (МАЕ). Тоест САЩ ще се конкурират на китайския пазар пряко с Катар и Австралия, като същевременно ще поставят под заплаха проекта на „Газпром“ „Силата на Сибир“ и проекта „Ямал СПГ“ на руската частна газова компания НОВАТЭК. Според бизнес модела, който прилага Китай в сферата на енергетиката обаче, малко вероятно е китайците  да поставят под риск напредналото вече изграждане на газопровода „Силата на Сибир“.   Естествено, че ако сереализира проектът Alaska LNG, това ще създаде в бъдеще неприятности на „Газпром\", защото ще намали експорта му за китайския газов пазар. От друга страна китайцитеще получат още един коз (плюс американските санкции), който ще използват за натискв преговорите за определяне на по–ниски доставни цени на руския природен газ.   Китай ще получи предимство и в ценовите преговори с американците  защото винаги може да разиграва в своя полза руската карта. Или в конкретния случай подходът на Пекин е чисто прагматичен без какъвто и да политически подтекст. С подписване на американския проект китайците си осигуряват диверсификация на доставчиците и конкурентни цени на природния газ в полза на китайските потребители.    Според аналитиците от МАЕ в следващите пет години потреблението на газ ще нараства с около 1.6% годишно. Прогнозата е, че Китай ще има дял около 40% от това нарастване. Със същия процент се предполага, че ще нараства и добивът.                                 Анализаторите прогнозират, че към 2022 г. Америка ще произвежда около 890 млрд. кубометра газ, или 22% от световното производство. САЩ планират да експортират половината от това количество под формата на LNG. Производството на 20 млн.тона LNG по проекта Alaska LNG  е много сериозно количество газ.    То е еквивалентно на мощностите на руския LNG проект „Сахалин-2“. Но, реализацията на такъв проект в кратки срокове едва ли е възможна. Даже ако всичко друго е готово и днес страните започнат да реализират инвестиционното си намерение, ще им бъдат необходими от 5 до 7 години при нормални климатични условия за завършване на проекта. При екстремалния климат на Арктика срокът за реализация може да се удължи два или три пъти. Сериозен проблем ще бъде и дефицитът на танкери-метановози за пазара на LNG. Още повече, че за Арктика вероятно ще са необходими танкери ледови клас. С една дума проектът в Аляска може да се сблъска с множество непредвидими сега проблеми и в някакъв момент може да се окаже нежизнеспособен. Ако все пак американците успеят бързо да го осъществят, то тогава основната им борба с „Газпром“ ще бъде за цената, където „Газпром“ има редица логистични предимства. Друг момент е, че при сравнение с аналогични проекти на европейския газов пазар, американските компании значително изостават в реализацията.    Даже частната руска газова компания НОВАТЭК в края на ноември ще направи първата доставка на LNG в Европа. Получава се така, че ако американците имаха намерение да заемат по-големия дял от пазарите в Европа или Китай, те трябваше от много по-рано да работят в тази посока. Сега първите количества газ по газопровода „Силата на Сибир“ ще потекат през 2019 г. За Китай природният газ, получаван по газопроводи, е много по изгоден от гледна точка на транзита. Естествено, че за Америка проектът Alaska LNG също е много изгоден. Според правителството на Аляска този проект ще позволи да се съкрати търговския дефицит на САЩ с около 10 млрд. долара годишно и ще бъдат открити около 12 хил. работни места за периода на изграждането му.   .    Вероятно САЩ просто ще попълнят портфейла от доставчици на китайския газов пазар, но едва ли ще имат доминираща роля. Недоумение сред анализаторите буди и подписаният договор за закупуване на самолети Boeing.                                                     .   В конкретния случай покупката на американски самолети обаче по никакъв начин не влияе на дългосрочните планове на двете страни. Първият полет на руско-китайския самолет е планиран за 2025 г. като основен купувач на новия лайнер ще бъде Китай. Предполага се, че ако всичко върви нормално, до 2045 г. ще бъдат продадени 800-1000 самолети CR929.     Вярно е, че броят на подписаните договори и споразумения по време на визитата на Тръмп в Китай е  „истинско чудо“, както каза китайският министър на търговията Чжун Шан. Обаче това е по-скоро пример за добре организираната лобистка система, с която са известни американците и във вътрешната и във външната си политика, а не е толкова признак за политически компромиси от страна на Китай или пък за дипломатически умения на Тръмп.    ", "date": "2017.11.18", "title": "Бизнесът на Тръмп в Китай"}
{"url": "http://www.classa.bg/%D1%81%D0%B2%D1%8F%D1%82/item/375330-%D0%BD%D0%B0%D1%82%D0%BE-%D0%B2%D1%8A%D1%80%D0%B2%D0%B8-%D0%BA%D1%8A%D0%BC-%D0%BC%D0%BD%D0%BE%D0%B3%D0%BE-%D0%BD%D0%B5%D0%BF%D1%80%D0%B8%D1%8F%D1%82%D0%B5%D0%BD-%D1%80%D0%B0%D0%B7%D1%80%D0%B8%D0%B2", "text": "Ако вие сте американски гражданин, отменете плановете си за почивка в Турция. Нито пък канете своите турски приятели в Съединените щати. Наскоро САЩ и Турция спряха издаването на визи за гражданите от другата страна. Това е много повече от още една забрана за пътуване. Това е уникален за модерната история геополитически спектакъл: две съюзнически страни блокират нормалното пътуване помежду си. И една стара връзка става много неприятна.     Трудно е да си представим, че на американците ще бъде забранени с години да посещават двореца „Топкапъ“ или че Гранд Каньон ще остане извън възможностите на турците. В действителност ограничената обработка на визите е възобновена. Но дори и ако визовата ситуация е напълно решена, скъсването, което символизира, няма да се излекува бързо. Турция е член на Организацията на Северноатлантическия договор – което я прави военен съюзник на Съединените щати – в продължение на 65 години. Официално това все още е така. Реалността е различна. Турция се е записал от западния алианс. Вместо да приема решения, взети във Вашингтон и в централата на НАТО в Брюксел, сега се държи като страна от Близкия изток, която преследва собствените си интереси. Турция се превърна в първата, отпадаща от НАТО.     Причината за това разделение е дяволската смесица, със съставни части, включващи руски оръжия, кюрдски партизани, нарушаващ санкции търговец на злато, двама проповедници и отряд от президентски бодигардове. Варивото се ароматизира от дълбоките подозрения към Съединените щати, които проникват в голяма част от турското общество. Неотдавнашно проучване установи, че само 13% от турците се възхищават на американските идеали, докато 72% се страхуват от последиците от американската сила. Тази антипатия предполага, че западняците отдавна са преценявали погрешно турците.   След като секуларистите, ръководени от Мустафа Кемал Ататюрк, взеха властта през 20-те години на ХХ век, те постановиха, че турците трябва да се отвърнат от мюсюлманското и близкоизточното наследство, за да станат по-европейски. Няколко поколения бяха насилвани под това кредо. Тогава турската политическа система се отвори достатъчно, за да позволи на масите да изразят истинските си възгледи. Много избиратели и политически лидери се оказаха благочестиви националисти, които не искат да живеят в доминиран от американците свят.    Това предизвиква две заблуди за турците: първо, че повечето от тях са западни секуларисти в сърцата, и второ, че като лоялни “съюзници в НАТО”, те с щастие се присъединяват към войните в Близкия изток и други проекти на Вашингтон за сигурността.   Корените на настоящата криза в отношенията между САЩ и Турция могат да се търсят най-малкото през 2003 г., когато Турция отказа да разреши на американската армия да нахлуе в Ирак от турска земя. Няколко месеца по-късно американски войници в Северен Ирак арестуваха единадесет турски служители на сигурността и имаше снимки, които и досега са запечатани в колективната памет на Турция, им нахлузиха качулки, когато бяха задържани. Гражданската война в Сирия изостри този стратегически дисонанс. Съединените щати въоръжиха кюрдски фракции, които Турция смята за врагове. Турция си възвърна позициите като позволи на “Ал Кайда” и други войнстващи групи да доставят оръжия и бойци през територията на Турция в Сирия.   Антитурските емоции във Вашингтон се разпалиха през май, когато очевидно развеселеният президент Реджеп Тайип Ердоган беше заснет да гледа как бодигардовете му бият с юмруци демонстранти пред турското посолство. Ердоган настоява САЩ да екстрадират турски духовник, който живее в Пенсилвания и когото той обвинява за организирането на опита за преврат миналата година. Той предложи в замяна да освободи американски проповедник, който е в затвора. Миналия месец той увеличи залозите като арестува турски служител на американското посолство.   Ердоган също така е обезпокоен от предстоящото съдебно дело в Ню Йорк от турско-ирански търговец на злато, с когото се твърди, че е имал корупционни сделки. Той също така обяви планове за закупуване на система за противоракетна отбрана от Русия – немислима за съюзник в НАТО. Той дори подкрепи разговор за изтласкване на американските самолети от просторната военна база в Инджирлик, близо до Средиземно море, от която те изпълняват мисии, извършвани във войни в целия регион.   Турското дезертиране е последният и най-ярък симптом на неуспеха на НАТО да се адаптира към XXI век. Тя е създадена, за да се изправи срещу една заплаха: Съветския съюз. Тази заплаха даде на Алианса ясна мисия, събра неговите членове заедно и оправда американската доминираща военна роля в Европа. След разпадането на Съветския съюз Съединените щати биха могли да обявят победа, да намалят ролята си в НАТО и да прехвърлят европейската сигурност към европейците. Вместо това тя направи точно обратното. НАТО остана инструмент на американската власт. Тя призна многобройни нови членове и отваря врати в Брюксел за разгръщането на нов щаб.   НАТО, обаче, никога няма да бъде отново мощната и обединена сила, която беше през Студената война. Турция се отцепва, защото сега вижда своите собствени цели на сигурност като по-важни от тези на алианса. Други държави ще направят същото пресмятане. Те ще последват примера на Турция: да претендират, че са членове на НАТО, докато вървят по свой път.   Упадъкът отвътре не е единственият проблем, пред който е изправен този втвърден съюз. По-лошо е липсата на цел. Американските генерали, които го управляват, трябва да оправдаят съществуването си, като замислят нови мисии. Те излязоха с две.   Днес НАТО систематично се изправя срещу Русия с придвижване на войници, натрупване на оръжия и маневри близо до руските граници. Същевременно тя подкрепя американските “войни извън района” на места като Ирак, Сирия и Афганистан. Турция няма интерес да се присъедини към нито един от тези проекти. Тя не се чувства задължена да го прави. Това потвърждава нейното ефективно изтегляне от НАТО.   Болезненият национализъм и развиващото се чувство за личен интерес помогнаха Турция да стигне до този момент. Също така настояването на Америка за запазване на старомодната НАТО след приключването на Студената война. Още един фактор се появи в близкото минало. Турция се опитва от години да влезе в Европейския съюз. Многократно е била отхвърляна. С този исторически избор Европа затръшна вратата пред лицето на Турция. Естествено, турците започнаха да търсят приятели и партньори другаде. Дори стратегическите съюзи не са завинаги./Стивън Кинзър, в. „Бостън глоуб“  ", "date": "2017.11.18", "title": "НАТО върви към много неприятен разрив"}
{"url": "http://www.classa.bg/%D1%81%D0%B2%D1%8F%D1%82/item/375331-%D0%B4%D0%B8%D1%80%D0%B5%D0%BA%D1%82%D0%BE%D1%80%D1%8A%D1%82-%D0%BD%D0%B0-%D1%84%D0%B1%D1%80-%D1%85%D1%83%D0%B2%D1%8A%D1%80-%D0%B5-%D0%BF%D0%BE%D1%80%D1%8A%D1%87%D0%B0%D0%BB-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%B4%D0%B6%D0%BE%D0%BD-%D0%BA%D0%B5%D0%BD%D0%B5%D0%B4%D0%B8", "text": "Таен телекс на някогашния бос на Федералното бюро за разследване (ФБР) Едгар Хувър разкрива, че той е оглавил заговора за убийството на президента Джон Кенеди на 22 ноември 1963 година в Далас. Тайният телекс е притежание на светското иначе издание Radar, което го публикува дума по дума. В телекса, изпратен на 17 ноември 1963 г. Хувър осведомява агентите на място, че Кенеди ще бъде убит пет дни преди 22 ноември 1963 година. Убийството обаче става не на 17, а на 22 ноември – пет дни, но след съобщението на Хувър.     Документът е предаден на медията от съдебния аналитик Стивън Джафе. Той е посветил десетилетия за разследването на убийството на Кенеди. По думите документът доказва, че босът на ФБР е оглавил заговор за убийството на президента. „А лично смятам, че Едгар Хувър не само е бил част от конспирацията за убийството на Кенеди, но и я е оглавил и телексът е бил изпратен, за да се покрие от престъплението“, изтъкна Стивън Джафе пред Радар.   Телексът е изчезнал непосредствено след престъплението, а когато един служител на ФБР споменал за него, веднага е бил уволнен.    Разследващите убийството на Кенеди отдавна подозират, че Хувър е бил част от мрежата, която е планирала убийството на Кенеди или пък е била въвлечена в негово укриване.   „Хувър имаше сложи и бурни отношения с фамилията Кенеди, припомня Стивън Джафе. Той искаше да преследва комунистите, тя пък искаше да се цели в мафията. Изказано бе предположението, че Хувър няма да тръгне срещу мафията, защото тя може да го шантажира заради хомосексуализма му и сексуалния му фетишизъм – той се преобличал в женски дрехи.   Освен това Хувър е шпионирал Кенеди и е събирал компрометиращи данни за Кенеди, за да го държи под контрол. Има твърдения, че Кенеди и брат му Боби са смятали да уволнят Хувър след президентските избори през 1964 година, сподели още Джафе.   БГНЕС припомня, бе Боби бе правосъден министър през периода 1961-1964 година, а после избран за сенатор. През 1968 г. се кандидатира за президент от Демократическата партия, но е убит на 5 юни същата година. За убийството е осъден палестинец, чиято смъртна присъда бе заменена с доживотен затвор.      ", "date": "2017.11.18", "title": "Директорът на ФБР Хувър е поръчал убийството на президента Джон Кенеди"}
{"url": "http://www.classa.bg/%D1%81%D0%B2%D1%8F%D1%82/item/375332-%D1%82%D1%83%D1%80%D0%BA%D0%B8%D0%BD%D0%B8,-%D1%80%D0%B0%D0%B7%D0%BC%D0%BD%D0%BE%D0%B6%D0%B0%D0%B2%D0%B0%D0%B9%D1%82%D0%B5-%D1%81%D0%B5", "text": "В каква страна живеят турците? Известният турски публицист Бюлент Мумай рисува шокиращ портрет на турското общество. Ето какво пише той в есе, публикувано на страниците на \"Франкфуртер Алгемайне Цайтунг\":       В турската култура семейството е издигнато на пиедестал, пише в началото на статията си Бюлент Мумай и продължава така: Времената се менят, но при семейните отношения всичко си остава по старому - те продължават да играят първостепенна роля, а уважението към майката и бащата ни най-малко не е намаляло. Значението на семейството всякога е било от интерес и за политиците. Открай време прозвищата им са свързани именно с понятия от сферата на семейните отношения.     Сюлейман Демирел например първоначално е наричан \"Сюлю Пастира\" - защото на младини бил пастир. После обаче, когато започва да играе важна роля на политическата сцена, започват да го наричат \"Бащата\". След дълги години в опозиция той идва на власт именно с лозунга \"Спаси ни, татко\". Бездетният Демирел цели седем пъти заема премиерския пост като \"баща на нацията\". Продължителната му служба на този пост е намерила отражение даже в музиката. В текста на песента \"Демирбаш\" се казва следното: \"Бийтълсите още ги нямаше, Мао още не беше умрял, Мандела беше още в затвора, а Сюлейман беше все премиер, все премиер беше Сюлейман...\".     След седмия му премиерски мандат парламентът го избира за президент, а мястото му заема неговата съпартийка Тансу Чилер, която е първата и единствена досега жена на премиерския пост в Турция. Вестник \"Хюрриет\" я нарича \"дамата с тракащите токчета\". Само че с това прозвище Чилер не успява да спечели симпатиите на анадолските избиратели, които и без друго не са очаровани от факта, че е живяла дълги години в Америка. И така Чилер започва да се нарича \"Мама\" - за да се хареса на избирателите.    Макар планът ѝ да не сработва, политиците след нея продължават да залагат на \"семейните\" прозвища. Мерал Акшенер например, която току-що създаде т.нар. \"Добра партия\", поставила си за цел да свали Ердоган от власт, също си избра \"семейно\" прозвище. Нарече се \"Мерал Абла\", което в превод означава \"Кака Мерал\".   А Ердоган? При него нещата са малко по-различни. Най-напред той позволяваше да го наричат просто \"Тайип\". Това име идва от арабски и означава в превод \"добър, хубав\". След като укрепи властта си, приближените му започнаха да го наричат \"Владетел\". Тази дума го описва доста добре, но има един сериозен недостатък, защото любимата роля на Ердоган е все пак тази на бащицата. Но не на благия баща, който гали децата си, а на бащата-повелител. Другояче не може да се обясни страстта му да формира и моделира обществото.   Ердоган иска да наложи своя отпечатък върху всичко, което се случва в страната му. Иска да има последната дума по всеки въпрос. Той е този, който определя какво е хубаво или лошо за турците. Той е този, който знае най-добре по колко деца трябва да раждат туркините и колко чужденци е допустимо да влязат в даден футболен отбор.   Ердоган знае и други неща: така например наскоро разкритикува остро приемните изпити в гимназиите и университетите.    Още на следващия ден министърът на образованието оповести, че изпитите ще бъдат променени. Нищо, че през последните 15 години системата за полагане на изпити е изменяна цели пет пъти.     Последният призив на Ердоган е отпреди няколко дни, когато като \"мярка срещу терора\" той препоръча на жените \"да се женят и размножават\". \"Сгодявайте се, женете се, размножавайте се. Мюсюлманите трябва да се размножават. Терористичната организация е особено активна в това отношение - те имат по 10-15 деца\", заяви турският президент.   Ердоган непрестанно залива турската публика с препоръки за сключване на брак и отглеждане на повече деца, но настроението в страната е такова, че не оставя много място за любов и нейните производни. В чуждестранните филми се цензурират думи като \"секси\" и \"презерватив\", а в една известна стара песен изразът \"обичахме се\" (или \"любихме се\") беше подменен с \"радвахме се\".   И още нещо: в Турция не е особено здравословно да даваш воля на любовта си. Миналата седмица се стигна до истинска криза, след като млада двойка си разменила целувка по бузата в самолет от Истанбул за Бодрум. Двамата били младоженци и тъкмо се връщали от медения си месец. Щом ги видял да се целуват, някакъв мъж ударил жениха по главата и се развикал: \"Не те ли е срам! Целувай жена си у дома!\". Разправията толкова се изострила, че пилотът се видял принуден да отложи излитането и да извика полиция...", "date": "2017.11.18", "title": "\"Туркини, размножавайте се!\""}
{"url": "http://www.classa.bg/%D1%81%D0%B2%D1%8F%D1%82/item/375333-%D0%B4%D1%80%D1%83%D0%B3%D0%BE%D1%82%D0%BE-%D0%BB%D0%B8%D1%86%D0%B5-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "            Десет часа сутринта в \"Дом Себастиан\" - временен приют за самотни бездомници. Някои от обитателите стоят пред входа на студа и пушат, други тъкмо слизат по стълбите за закуска в общата кухня. Нели Грунвалд от Съюза за подпомагане на застрашените, който стопанисва \"Дом Себастиан\" и други подобни социални заведения в Бон, казва, че те се пръскат по шевовете. Особено в зимните месеци от няколко години в приютите идват все повече хора, които нямат покрив над главата си.   Все повече бездомници - такава е тенденцията и в цяла Германия. Наскоро Германското сдружение на бездомните представи актуалната си оценка. Според нея, през миналата година 420 000 души са били без покрив над главата си - с близо една трета повече, отколкото през 2014 година. Два пъти по толкова пък са бездомните бежанци със съответния статут, които имат право на самостоятелно жилище. Стига обаче да намерят такова. Защото една от главните причини за нарастващия брой бездомни хора е липсата на жилища на приемлива цена.   Бездомните бежанци не остават автоматично на улицата, повечето просто продължават да живеят - всъщност неправомерно - в бежански приюти. А от останалите 420 хиляди бездомници в Германия само една малка част живее действително на улицата - около 52 хиляди души, според оценката на Верена Розенке от Сдружението на бездомниците. По нейните думи, голямата част от бездомните все пак намират къде да се приютят - при приятели или родители, или пък като наемат стаи в евтини хотели. Мнозина са подслонени в държавни или частни общежития, допълва тя.   В \"Дом Себастиан\", например, бездомните получават легло и трябва веднъж на ден да се разписват на рецепцията. Гвендолин Екерс е дошла тук преди месец. Нейният случай показва как множество злополучни обстоятелства могат да доведат до катастрофа. \"Имах разправии с хазяина, защото приятелят ми се изнесе от жилището, макар да беше главният наемател\", разказва 36-годишната жена.    След това приятелят ѝ катастрофирал, лежал шест месеца в болница. После получили съобщение, че трябва да опразнят жилището. \"Мисля, че хазяинът отдавна искаше да ни изхвърли, за да може да вдигне после наема\", разказва Екерс, която не работи, защото страда от депресии. След като опразнили жилището тя и приятелят ѝ прекарали няколко дни на хотел. А после Екерс отишла в Бон, където успяла да получи място в \"Дом Себастиан\".   Стая в приюта \"Дом Себастиан\" в Бон   Повечето хора губят жилището си по финансови причини - тежка болест или загуба на работата може да ги изхвърли от релсите. Но понякога и най-банални неща, като развод или раздяла, водят до загуба на жилището. Много от тези хора имат социални или психически проблеми, или пък са развили някаква зависимост. В \"Дом Себастиан\", например, 70% от обитателите са зависими от наркотици, алкохол или медикаменти, посочва социалната работничка Имке Фрайшем. Франк Левен е един от тях. След като години наред злоупотребявал с употребата на медикаменти, жена му го напуснала. Левен изгубил работата си, започнал да прибягва до наркотици, накрая останал на улицата. Днес 53-годишният мъж се чувства изоставен и предаден от всички.   Графиката показва как през годините е нараствал брят на бездомниците в Германия   Но основната причина за увеличаващия се брой на бездомниците в Германия си остават недостигът на жилища и социалното неравенство: \"Хората с ниски доходи изобщо не ги топли това, че германската икономика работи добре. Ножицата между бедни и богати продължава да се разтваря\", казва Верена Розенке. Тя настоява държавата и провинциите да се заемат с решаването на проблема.   \"Може да се направи повече за това хората да не губят така жилищата си. Освен това трябва да се влагат значително повече средства в изграждането на социални жилища\" казва тя. Нели Грунвалд също смята, че политиците дълго време не се обръщали внимание на проблема.   Гвендолин Екерс знае, че като безработна и без средства трудно ще намери самостоятелно жилище. Въпреки това тя упорито търси в интернет обяви за квартира за нея и партньора си: \"Надявам се, че някой наемодател ще ни даде шанс и до края на годината ще можем да напуснем общежитието. Това ще е прекрасен коледен подарък.\"", "date": "2017.11.18", "title": "Другото лице на Германия"}
{"url": "http://www.classa.bg/%D1%81%D0%B2%D1%8F%D1%82/item/375334-%D0%BA%D0%BE%D0%BB%D0%BA%D0%BE-%D0%BE%D1%89%D0%B5-%D0%BE%D1%81%D1%82%D0%B0%D0%B2%D0%B0-%D0%B4%D0%BE-%D1%8F%D0%BC%D0%B0%D0%B9%D0%BA%D0%B0", "text": "            Удивително е чувството за отговорност пред избирателите и страната, което тласка тези четири толкова различни партии - ХДС/ХСС, СвДП и Зелените - към компромис. Смущаващ обаче е фактът, че като че ли в преамбюла на общата им декларация са натъпкани всички възможни прекрасни цели. Отсега мога да кажа, че тези цели – всичките, и в такава комбинация от напълно противоречиви идеи – няма да бъдат осъществени.   Разбираемо е обаче, че четирите партии се опитват да насочат колкото се може повече милиарди за осъществяването именно на своите цели. Защото през следващите 4 години се очакват допълнителни постъпления в хазната от 35 до 45 милиарда евро. При такъв златен дъжд четирите партии могат да си позволят доста отстъпки, защото противоречивите им цели биха могли да се съчетаят, стига да има пари за тях     В момента най-спорните теми са: политическото убежище и бежанците; опазването на климата; държавните финанси. А в нощта срещу петък неочаквано сред спорните въпроси се е наредило и бъдещето на Европа, по което досега уж имаше консенсус.   По въпроса за бежанците не могат да се разберат най-вече ХСС и Зелените. Баварските консерватори искат да се ограничи правото на хората, получили временна закрила в Германия, да прибират тук и семействата си, а Зелените не са съгласни.   Колкото до опазването на климата, Зелените вече се отказаха от настояването си за допълнително облагане на дизеловото гориво. Все още обаче много се спори за бъдещето на въгледобива и използването на въглищата като източник на енергия в Германия.   Сред финансовите теми ключово място заема отмяната на облагането \"Солидарност\", което беше въведено след обединението на Германия, за да се подпомогнат източните провинции. Днес вече няма нужда от него и в годините на претъпкана хазна е разбираемо, че данъкоплатците трябва да бъдат освободени поне от тази тежест. По тази тема преговарящите страни спорят само кога и какви да са стъпките дотам.   Разбира се, между потенциалните коалиционни партньори има и сближаване, например по такива теми като осигуряването на целодневни грижи за малките деца или борбата срещу тероризма.   Ангела Меркел се опита да изглади противоречията и да даде тласък за бързо договаряне. Канцлерката постави партиите под натиск - определи срок за постигането на споразумение. Но тази тактика се провали. Лидерът на Зелената партия Джем Йоздемир си послужи с любимите на политиците футболни метафори: каза, че мачът ще има продължения, а за времетраенето им решение взима арбитърът – намеквайки явно тъкмо за Меркел.     Шефът на ХСС Хорст Зеехофер и Зелените не могат да се разберат за събирането на разделените бежански семейства   Ако коалицията не се осъществи, възможни са предсрочни избори. Но процедурата за тях е много сложна и минава през поредица от опити да се сформира друго правителство или правителство на малцинството. Но малцинственият кабинет означава нестабилност, а германците не се боят от нищо друго повече, отколкото от нестабилността.    Освен това ако се провалят преговорите за коалиция \"Ямайка\", напълно е възможно Ангела Меркел да се оттегли като лидер и бъдещ канцлер. А тогава ще има съвсем ново раздаване на картите, в което дори е възможно да участват социалдемократите, които след изборите предпочетоха да излязат в опозиция и да не участват в нова широка коалиция начело с Меркел. Ако тя отпадне от сметките, социалдемократите биха могли да преосмислят решението си. Включително защото с ХДС/ХСС те биха имали много комфортно парламентарно мнозинство.   В процедурата, водеща към нови избори, важна роля играе президентът на страната. Под неговата диригентска палка парламентът трябва да направи няколко опита да избере канцлер. И ако в крайна сметка все пак успее, този канцлер, който няма да има подкрепата на мнозинството, може да поиска вот на доверие. Не го ли получи, ще има нови избори.   Предсрочните избори обаче крият и много опасности, които четирите партии, които сега водят разговори, ги осъзнават добре. Те самите могат допълнително да загубят парламентарна тежест, защото са разочаровали избирателите с неумението си да съставят коалиция. И най-вече – едни нови избори могат да увеличат тежестта на \"Алтернатива за Германия\". Но дори да се получат резултати, сходни на сегашните – а това е много вероятно – Германия пак ще се окаже в същото положение: коалиция Ямайка и 90 милиона евро, хвърлени на вятъра за избори.   Докато се бави новото правителство, Бундестагът не може да заработи пълноценно   Бившият канцлер Герхард Шрьодер твърди, че дори и да се състави коалиционно правителство между ХДС, ХСС, Зелените и либералите е твърде вероятно пак да се стигне до предсрочни парламентарни избори, и че ХСС ще е този, който ще взриви потенциалната коалиция. Защото ХСС решава свои политически проблеми, там има борба за лидерския пост между сегашния председател на партията Хорст Зеехофер и поне други двама кандидати.    Освен това ХСС губи подкрепа в своята федерална провинция Бавария и се опитва с всички сили да си върне доверието преди провинциалните избори. Ето защо те избират въпроса за бежанците като най-конфронтационен, тъй като знаят, че хората в Бавария масово ще ги подкрепят.   Под черта: споразумение в крайна сметка сигурно ще има – именно поради уникалното чувство за отговорност на политиците, които съзнават, че избирателите са им поставили тъкмо тази задача. Но тази коалиция никак няма да е лесна и може да не издържи дълго. Възможно е да се разпадне, а Меркел да се оттегли и даде път на следващите поколения.", "date": "2017.11.18", "title": "Колко още остава до \"Ямайка\"?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/375335-%D1%82%D0%BE%D0%B7%D0%B8-%D1%85%D1%83%D0%B1%D0%B0%D0%B2,-%D1%85%D1%83%D0%B1%D0%B0%D0%B2-%D0%BA%D0%BE%D0%BC%D1%83%D0%BD%D0%B8%D0%B7%D1%8A%D0%BC", "text": "            Новият демон днес е приватизацията. Не конкретни престъпления, не конкретни чиновници, не конкретни сделки дори. Приватизацията се сдоби с етикета „престъпна\" и стана знаме за политици, които определят себе си като десни, леви, консерватори, либерали, управляващи, опозиция. Въпросният демон е заграбил от българите десетки милиарди левове - взел им е наследственото имане, кътано в делви.   Тази песен се заглушава от време на време от вечния шлагер за дружбата с Русия, необятните съветски пазари (изгубени, разбира се) и задължението во веки веков да сме посланик на Москва в Европа. Все по-силно звучи и тази мелодия с антибрюкселски нотки - ония, които само изискват; ония, които само ни се бъркат; ония, които даже някакъв мониторинг са ни сложили и не искат да го махнат.     Сега си представете, че сте редови гражданин на републиката, който порядъчно често злоупотребява с гледане на телевизия и следене на политически сблъсъци в сутрешните блокове. М**** ѝ на тая демокрация, си псувате тихичко, докато в един слънчев ден не ви се обади анкетьор, за да ви зададе следния въпрос: Ако имахте избор, вие лично в кой от двата периода бихте предпочели да живеете? 41% от анкетираните българи отговарят, че искат да живеят сега - тоест, след 10 ноември 1989 година. А също 41% казват, че биха предпочели да живеят преди 10 ноември 1989 - тоест, по времето на комунизма. Данните са от изследване на „Тренд\", направено по поръчка на евродепутата Андрей Ковачев.     Бившият главен прокурор Никола Филчев беше първият, който заговори за милиарди, „откраднати от приватизацията\". След това се появи цяла политическа сила, която се насочи срещу инвеститорите и обещаваше национализация и прогонване на „чуждите експлоататори\" - „Атака\" пресмяташе изнесената печалба, като умножаваше килограмите изкопана руда по цената на чистото злато. С помощта на подобно агресивно невежество митовете за „престъпната приватизация\" достигнаха до 30 млрд. лева, които вече се цитират едва ли не като научно доказан факт. Сега дружно са се втурнали да премахват давността за престъпления, свързани с приватизацията.   Опасната тенденция в случая е отричането на приватизацията изобщо. Думата може и да е натоварена негативно, но трансформацията на българската икономика от държавно-планова в свободна пазарна икономика е основата на днешната държава, която е член на Европейския съюз. Без функционираща пазарна икономика България щеше да си остане периферна и изолирана балканска страна, като Македония например.    Без тази реформа днес българите нямаше да могат свободно да пътуват, работят и учат в Европа. Нямаше стотици милиони евро да влизат всяка година в икономиката като европейска солидарност. Разбира се, не всичко в страната днес е наред. Институциите твърде често защитават частни корпоративни интереси вместо тези на гражданите, а на моменти цялата държава изглежда превзета. Но това е проблем, свързан с върховенството на закона. И понеже не е удобно да се признае открито, дайте да удряме по приватизацията - тоест, по частната собственост.     Предстои парламентът да премахне давността за престъпления, свързани с приватизация. Сравнението самó се набива на очи - само преди година Конституционният съд отмени законовата поправка, с която парламентът бе премахнал давността за престъпленията на комунистическия режим. Това стана по искане на главния прокурор Сотир Цацаров. Тоест, престъпленията на комунизма вече не могат да бъдат разследвани, но ще може да има разследвания за продажби на цехове. Посланието е ясно - комунизмът не е чак толкова лош, но пък разграждането на комунистическата планова икономика очевидно е нещо много лошо.   В цитираното изследване на „Тренд\" има и друг интересен въпрос: Според вас лично комунистическият режим извършвал ли е или не е извършвал престъпления спрямо хората? 52 на сто са отговорили положително. Но по-интересен е самият въпрос - когато престъпленията не са документирани, разследвани и осъдени, тяхното съществуване се превръща от факт в лично мнение. Един вярва, че е имало престъпления, друг не вярва.    На този фон равният брой хора, които предпочитат да живеят по време на комунизма и след него, може да се възприеме като добра новина. Защото при тази лепкава носталгия, която се лее отвсякъде, числата можеше да са много по-стряскащи.           Едни копаят, други строят. Накрая нищо не излезе.     А кое беше старото?   Да преизпълним плана, да станем ударници!   Труд и война - тъжният мироглед на социалистическия човек   Ох, тази сложна дума им-пе-ри-а-ли-зъм!   Ограмотяване на пролетариите   Човек и сам може да се сети, но ние да припомним...   А воалетка и дамска чантичка?   Маниакален страх от пожари   Хората ходеха на баня веднъж в седмицата   Представете си тази табелка в някой от днешните СПА-центрове!   \"Теляшки услуги\" - що е то?   Конфузно   И още насекоми, които подриват основите на социализма   Неграмотността не е от вчера   Кратко и ясно   За финал: наздраве!", "date": "2017.11.18", "title": "Този хубав, хубав комунизъм+галерия"}
{"url": "http://www.classa.bg/%D1%81%D0%B2%D1%8F%D1%82/item/375336-%D0%BA%D0%B0%D0%BA%D0%B2%D0%BE-%D1%80%D0%B0%D0%B7%D0%BA%D1%80%D0%B8-%D0%BA%D0%B0%D0%B7%D1%83%D1%81%D1%8A%D1%82-%D0%B3%D0%BB%D0%B0%D0%B2%D1%87%D0%B5%D0%B2", "text": "            Ако трябва да признаем едно качество на г-н Борисов, това е бързината, с която финтира опонентите си. Анализаторите още разсъждаваха по въпроса дали ГЕРБ ще спечели или ще загуби от оттеглянето на парламентарния шеф. И окайваха трудностите по избора на негов заместник. А ето: пас, дрибъл, удар с глава - и г-жа Караянчева вече е на високата трибуна.   Другото, което следва да оценим по достойнство, е желязната дисциплина в партията му. До последно нейни представител(к)и, включително въпросната Караянчева, самоотвержено, да не кажем самоунижително, отбраняваха линията „Мажино\" - за да може Борисов да дойде на белия кон и да направи обединяващ, щедър жест на национално единство. Така спечелиха точки. Спечели и опозицията. Доволни са и гражданите-телезрители.   Разбира се, г-н Главчев извърши нещо недопустимо за една парламентарна демокрация. Многократно слушах по разни новини изказването на г-жа Нинова и в него нямаше нищо обидно за българския парламент. Тъкмо обратното: тя призоваваше колегите си да не позволяват на г-н Борисов да ги нарича „безделници\". Главчев можеше бързичко да се извини, да обясни, че не е разбрал добре. Само че, може би под натиск на парламентарната си група, той реши да се заинати. Пожеланието и проф. Христов да се оттегли заради дебилизиращото му изказване, е един вид спасяване на достойнството - разбира се, че е добре редовият соц-депутат да намери кураж и да подаде оставка, но все пак не е същото. Единият има власт, другият - не.   Най-много ме зарадва това, че множество десни фейсбукари, даже вестник като „Дневник\", заеха страната на опозицията, въпреки заявената си от години неприязън към БСП. Въпросът е принципен: демокрацията не е просто власт на някакви 50+1% над останалите. Демокрация има там, където мнозинството зачита малцинството.    В този случай парламентарно, в други - етнически, сексуално, икономически, здравно, възрастово и т.н. В развитите демокрации отстъпват на опозицията важни постове в комисии, особено такива, които контролират мнозинствата. Предложението на г-н Борисов след изборите Корнелия Нинова да оглави парламента беше стъпка в тази посока - може би твърде голяма за начало, но все пак добър знак. Да изгониш обаче лидера на опозицията, защото те критикува - това е заявка за начало на диктатура.   Впрочем, целият скандал тече в момент, в който над България се сгъстяват облаците на авторитаризма. Подхванатата ревизия на прехода с промяна на Конституцията и ретроспективно действащи закони е не само популистко гъделичкане на масовите страсти: това е директна заплаха за саморазправа с противници. Нали видяхте с кого започна ревизията? Със същата лидерка на опозицията - г-жа Нинова, с Иво Прокопиев, собственик на опозиционно настроени медии. Кой да се готви? Карадайъ? Дончев? Донев?     Подобна „гонка по устав\" съпътства днес авторитарния обрат във все повече страни. Измисли го Путин, подеха го Ердоган и Орбан, сега го практикува младият саудитски престолонаследник, който се саморазправя с противниците си по същата технология.      Първо се намира някакъв външен враг: в Путинова Русия бяха чеченците, при Ердоган - кюрдите, при Бин Салман - шиитите, в Източна Европа - бежанците. После се раздават малко пари на населението, а след това се разгаря шумна борба срещу корупцията, която има за цел преди всичко да смаже от проверки избрани фирми (в Русия ги пращат в Сибир или в изгнание, в Саудитска Арабия - в петзвездни затвори). Не ще и дума, че закриват или поне притесняват медии. Накрая променят Конституцията, в резултат от което властта е бетонирана задълго.   Ето в такъв момент се случва скандалът с Главчев. Според мен - психологическо недомислие, дреболия. От друга страна този казус се оказа лакмус, който направи видимо нещо много страшно: някои го наричат путинизация, други - нелиберална демокрация, трети - стабилност. Затова истерията на всички ни, затова неочакваното единение около опозицията, която тепърва трябва да докаже, че го е заслужила.", "date": "2017.11.18", "title": "Какво разкри казусът \"Главчев\""}
{"url": "http://www.classa.bg/%D1%81%D0%B2%D1%8F%D1%82/item/375327-%D0%B5%D1%81-%D0%BF%D1%80%D0%B0%D0%B2%D0%B8-%D0%B7%D0%B0%D0%B2%D0%BE%D0%B9-%D0%BA%D1%8A%D0%BC-%D0%BF%D0%BE-%D1%81%D0%BE%D1%86%D0%B8%D0%B0%D0%BB%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%E2%80%93-%D1%89%D0%B5-%D0%B7%D0%B0%D0%BB%D0%BE%D0%B6%D0%B8-%D0%BC%D0%B8%D0%BD%D0%B8%D0%BC%D0%B0%D0%BB%D0%BD%D0%B8-%D1%81%D1%82%D0%B0%D0%BD%D0%B4%D0%B0%D1%80%D1%82%D0%B8-%D0%B7%D0%B0-%D0%B7%D0%B0%D0%BF%D0%BB%D0%B0%D1%82%D0%B8", "text": "След шока от Брекзита и засилването на евроскептицизма в много страни членки на ЕС, включително на последните избори в Германия и Австрия, Европейската комисия е твърдо решена да покаже, че не гледа на общността само като на един голям пазар, а взима присърце и въпроса за  , отбелязва АФП.   Това стана на среща на върха в Гьотеборг за справедливи работни места и растеж, съобщи пресслужбата на Европейската комисия.   Идеята за стълба бе обявена за първи път от председателя на Европейската комисия Жан-Клод Юнкер в неговата реч за състоянието на ЕС през 2015 година. Проектът бе представен от комисията през април 2017 година.   Документът бе подписан днес от Юнкер от името на ЕК, от председателя на Европейския парламент Антонио Таяни и от министър-председателя на Естония Юри Ратас, от името на Съвета на ЕС.   По този повод Юнкер заяви: “Това е повратен исторически момент за Европа. В същината си нашият съюз винаги е бил социален проект. Това е много повече от единен пазар, много повече от пари, много повече от еврото. Това са нашите ценности и начинът, по който искаме да живеем.”   Европейският социален модел е пример за успех и превърна Европа в място за живеене и работа от световна величина. Днес отстояваме нашите общи ценности и се ангажираме да защитаваме 20 определени принципа и права.    От правото на справедливо възнаграждение до правото на здравни грижи, от възможностите за учене през целия живот, по-доброто равновесие между професионалния и личния живот, и равенството между половете, до минималния доход.    С Европейския стълб на социалните права ЕС се застъпва за своите граждани в бързо променящия се свят, заяви още председателят на ЕК.   Създаването на стълба в рамките на социалната среща в Гьотеборг се случва в ключов час за утвърждаването на силното социално измерение в бъдещето на ЕС.   Във времена на значителни промени – било то в живота или в политиката – е съвсем естествено да се върнем отново към въпроса какви сме всъщност и какво ни сплотява. Затова съм доволен, че успяхме да постигнем единодушие по Европейския стълб на социалните права за по-малко от половин година, след като ЕК предложи неговото създаване.   Тази споделена ангажираност е убедителна проява на европейското единство, изтъкна Юнкер, цитиран в съобщението.   Стълбът и социалното измерение на Европа ще бъдат толкова силни, колкото позволим. Това е съвместна отговорност и тя започва на национално и местно равнище с ключовата роля на социалните партньори и гражданското общество. При пълно уважение и възприемане на различните подходи в Европа, всички трябва сега да превърнем поетите обещания в действия, заключи председателят на Еврокомисията.   Дойде време да поставим на първо място хората в социална Европа, подчерта на свой ред домакинът на срещата – шведският премиер Стефан Льовен.   По данни на Евростат 23% от жителите на ЕС са изправени пред опасност от бедност и социална изолация.   Социалната среща на върха в Гьотеборг бе организирана от Льовен в сътрудничество с Европейската комисия и нейния председател Жан-Клод Юнкер. В центъра на вниманието бяха въпросите на развитието и проблемите със справедливостта на пазара на труда, създаването на условия за икономически растеж, ефективни и устойчиви системи за социално осигуряване и социален диалог.   Българският премиер Бойко Борисов не замина за Гьотеборг.  ", "date": "2017.11.18", "title": "ЕС прави завой към по-социална Европа – ще заложи минимални стандарти за заплати?"}
{"url": "http://www.classa.bg/%D1%81%D0%B2%D1%8F%D1%82/item/375328-%D0%B5%D1%80%D0%B4%D0%BE%D0%B3%D0%B0%D0%BD-%D1%81%D0%B0%D1%89-%D1%84%D0%B8%D0%BD%D0%B0%D0%BD%D1%81%D0%B8%D1%80%D0%B0%D1%82-%D0%B8%D0%B4", "text": " написа в. Хюриет.   Държавният глава на югоизточната ни съседка се срещна с активисти на управляващата страната Партия на справедливостта и развитието (ПСР) в Истанбул.     “От Вашингтон много ни разочароваха. Те ни казаха, че ще ни подкрепят, а вместо това наляха купища долари в хазната на джихадистите”, заяви той, но не спомена конкретни суми. Ердоган продължи със словесните нападки. “Когато ние предложихме сътрудничество на САЩ в Сирия, те ни казаха, че в района на градовете Ракка и Манбидж няма да остане нито един кюрдски боец. Тези думи ги чухме от Барак Обама. На 8 ноември 2016 г. той бе сменен от Доналд Тръмп, но това не промени ситуацията”, каза още президентът на Турция.", "date": "2017.11.18", "title": "Ердоган: САЩ финансират ИД"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375323-%D0%B2%D0%B8%D0%B6%D0%B4%D0%B0%D1%82%D0%B5-%D0%BB%D0%B8-%D0%BD%D0%B5%D1%89%D0%BE-%D0%B8%D0%BD%D1%82%D0%B5%D1%80%D0%B5%D1%81%D0%BD%D0%BE-%D0%B2-%D1%82%D0%B0%D0%B7%D0%B8-%D0%BA%D0%B0%D1%80%D1%82%D0%B8%D0%BD%D0%BA%D0%B0", "text": "Тази картинка може да разкаже много за вашия характер, възгледи и начина ви на живот. Всичко, което трябва да направите, е да отговорите на този прост въпрос, без да мислите твърде дълго:     Какво виждате първо?     Тази картинка може да разкаже много за вашия характер, възгледи и начина ви на живот. Всичко, което трябва да направите, е да отговорите на този прост въпрос, без да мислите твърде дълго: Какво виждате първо?       Вие имате много добре развита фантазия и това ви е помогнало в много ситуации. Вие сте творческа личност, чувствате се добре в артистичната сфера. Ако не сте се развили в тази посока, сте похабили скритите си таланти. Помислете за това, което ви е харесвало, когато сте били дете. Трябва да използвате творческата си енергия, за да живеете пълноценен и спокоен живот.       Вие наистина виждате това, което е пред очите ви. Индивидуалист сте, а хората около вас могат да разчитат за добри съвети. Острият ум ви позволява да се измъкнете от сложните ситуации. Никога не се поддавате на паника, винаги запазвате спокойствие и сте проницателен, а благодарение на това знаете как да успокоите другите.       Вие сте наблюдателен човек, който забелязва малките детайли. Силно чувствителен сте към настроенията на хората около вас. Знаете как да извлечете информация от хората и преценявате, кога е най-подходящия момент, за да зададете този или онзи въпрос. Вашето призвание е в света на бизнеса, където ще имате много успешно развитие.     Ако не виждате нищо, ще се наложи да си вземете почивка. Вие сте прекалено изморени и трябва да си починете. Няколко дни, прекарани в тишина и спокойствие, ще ви дадат сила за нови дейности.", "date": "2017.11.18", "title": "Виждате ли нещо интересно в тази картинка?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375324-%D0%B1%D1%80%D0%B5%D0%BC%D0%B5%D0%BD%D0%BD%D0%B0-%D0%BB%D0%B8-%D0%B5-%D0%B4%D0%B5%D1%81%D0%B8-%D0%B1%D0%B0%D0%BD%D0%BE%D0%B2%D0%B0-%D0%BE%D1%82-%D0%BF%D0%BB%D0%B5%D0%B2%D0%BD%D0%B5%D0%BB%D0%B8%D0%B5%D0%B2", "text": "Деси Банова е най-търсената жена в България, след като преди седмица гръмна новината за любовната й авантюра с президента Росен Плевнелиев. Синоптичката вече живее с бившия държавен глава, а по петите й са се втурнали няколко папарашки екипа, които да успеят да заснемат тайните им срещи.      След като новината за връзката им стана публична, се появиха съмнения, че Деси Банова може и да е бременна. 39-годишната блондинка обаче е опровергала клюката пред свои колежки. „Не съм бременна от Росен, въпреки че много искам. Засега не бързаме, каквото стане\", споделила тя. Плевнелиев много се надявал Банова да го дари с момиче, след като предишната му съпруга Юлияна, с която в момента е в процес на развод, му роди трима сина /най-малкият – Филип, почина през 2015 г./, пише „Уикенд\".      По време на гостуването си в предаването „Лице в лице\" по bTV преди дни президентът Росен Плевнелиев за първи път призна, че слуховете за любовната му история със синоптичката Деси Банова, са верни. „Отговорът, разбира се, е да. Всички в България знаят много добре, аз никога не съм крил, че живях разделено в един много дълъг период с бившата ми съпруга Юлияна. Самата процедура по развода приключи.      Ние се разведохме по взаимно съгласие, така че проблеми от тази гледна точка няма. Аз съм свободен и гледам напред. Отговорът на вашия въпрос е, че прогнозата за времето в моя личен живот е слънчева\", призна усмихнатия Плевнелиев.    Президентът изпадна в откровение и разкри, че вижда живота си оттук нататък с 39-годишната Деси. Той гледал на отношенията им в дългосрочен план, което не изключва и появата на дете. В началото на октомври Плевнелиев пръв обяви, че бракът му е вече минало и процедурата по развода им отдавна е в ход. Няколко дни по-късно Деси Банова разкри, че е срещнала прекрасен мъж и е влюбена. Тя обясни, че с бизнесмена Ивайло Граховски са се разделили след 10-годишна връзка заради несходство в характерите. Двамата многократно попадали на едни и същи събития, преди да започне романса им.      За първи път Деси била на сантиметри от Плевнелиев преди няколко години. Банова взела интервю от него по време на събитие в далечен Китай. Тогава и двамата били все още обвързани с бившите си вече половинки. Любовната искра между тях се възпламенила в края на това лято. Както БЛИЦ писа палавата и кротка на външен вид синоптичка е поставила под истински чехъл бившия държавен глава, издадоха я нейни близки в социалните мрежи.      Президентът изхвърлял кофата с боклук и пазарувал. От своя страна Плевнелиев, който се надява на важен пост в Европейската комисия, не щадял средства, за да глези новата си изгора. Новата светска двойка вече живеела в баровски столичен комплекс от закрит тип.    Росен и Деси щели да пътуват зад граница заради новогодишните празници. Синоптичката сама избрала една от най-екзотичните държави в Латинска Америка, разкриха плановете им техни познати. Наскоро пък ходили на Малдивите, а преди това посетили и къщата в Гърция на бившия държавник.", "date": "2017.11.18", "title": "Бременна ли е Деси Банова от Плевнелиев"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375325-%D0%B3%D1%8A%D1%80%D0%B4%D0%B8,-%D0%BF%D0%BE-%D0%B3%D0%BE%D0%BB%D0%B5%D0%BC%D0%B8-%D0%BE%D1%82-%D0%B3%D0%BB%D0%B0%D0%B2%D0%B0", "text": "Жена от Финландия е похарчила 25 хил. долара за пластична хирургия и е увеличила гърдите си до 8-ми размер, за да прилича на кукла Барби. Както съобщава ink.inforesist.org, 21-годишната Аманда Ахола няма да спре, макар че при последната операция тя едва не умря.      \"Няма значение колко далеч отивам, никога няма да е достатъчно за мен. Целта ми е да изглеждам като пластмасовата играчка, колкото е възможно повече\", казва Аманда. По думите й Барби е нейният идеал, а, когато някой ги сравни, тя става най-щастливата.      Родителите на момичето отказват да спонсорират странното й хоби за операции, следователно, за да получи пари, Аманда работи всевъзможни неща, включително и хигиенистка в болница. Също така \"Барбито\" има богати спонсори, които тя нарича \"Кен\".          По думите й обаче тя няма физически контакти с феновете си, а това е само техният безплатен принос за нейната красота. ", "date": "2017.11.18", "title": "Гърди, по-големи от глава"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375326-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-18-%D0%BD%D0%BE%D0%B5%D0%BC%D0%B2%D1%80%D0%B8", "text": "В личния живот, може да се сблъскате с някои трудности, които ще развалят настроението ви сутринта и ще отнемат много енергия. Основното нещо е, да не драматизирате ситуацията и да не губите вяра в доброто. Очаква ви стабилност в областта на финансите, така че ще може да зарадвате близките си. Вечерта, може да приемате гости. Трябва да изберете такава тактика, с която да постигнете поставената си цел, възможно по-бързо. Между другото, в любовта, също не пречи да бъдете по-решителни и смели. Не се страхувайте, първи да предложите среща на човек когото харесвате. Възможни са много притеснения за възрастен болен роднина. Денят ви обещава, успех в търговията, творчеството и рекламата. Може да се издигнете много в очите на колегите си, защото ще успеете да свършите всичко преди обяд. Но не бъдете горделиви, заради добрите резултати в работата си, напротив, трябва щедро да споделите своите знания и опит с по-младите си колеги. На този ден, е възможно да се включите в подготовката на важни документи или да опаковате багажа си за почивка. Ако сте планирали пътуване, не трябва да се отказвате от такъв подарък на съдбата. Възможно е също да получите ценен подарък от близък приятел. Хубаво е да получавате подаръци без специален повод, това е доказателство за истинско приятелство. Възможни са критики от всички страни. Някои от вашите колеги, дори може да решат да се оплачат на началниците. Основното нещо е, да се държите в ръце и да не давате воля на емоциите. Вечерта е възможна среща с лице, към което изпитвате симпатия. Всички проблеми ще отидат на заден план, веднага след като погледнете в очите избраника си. Отлично, ще се развиват всякакви бизнес сделки и дейности, насочени към насърчаване на работата ви. За това, ще ви помогне съобразителността и опита ви. Добър ден за обучение и преквалификация. Ако,днес пропуснете възможността да организирате личния си живот, след това дълго време, може да останете сами. Трябва реалистично да оцените възможностите си. В работата ви няма да е лесно, заради многото претенции от страна на шефовете. Основното нещо е, да не позволите на никого да ви изкара от равновесие. Един добър ден за тези, които планират да променят драстично външния си вид и стил на поведение. Може да разчитате на подкрепата на близките си приятели.   Не игнорирайте, дори и най-малките сигнали от страна на здравето си. Ако чувствате слабост, главоболие и други симптоми на настинка, по-добре вземете отпуск и се лекувайте. Любимия, може да ви провокира към конфликт. Ако се подадете, след това, ще съжалявате.   През целия ден, ще се занимавате с ремонти, домашни и семейни въпроси. Но ще успеете във всичко, дори и повече от планираното. Възможна е неочаквана среща с \"първата ви любов\". Вашите емоции, вълнение и чувства, ще са на краен предел. Но се опитайте да погледнете обективно на ситуацията. Необходимо е да взимате само толкова работата, колкото сте в състояние да изпълните. Имайте предвид, че не може да спечелите всички пари за един ден, а здравето си, може да подкопаете. Успешни, ще бъдат покупките за дома и семейството, но не трябва да забравяте за икономията. Отличното ви финансово състояние, ще ви позволи да отидете по магазините и да купите подаръци за любимите си хора. В следобедните часове е възможна среща с влиятелен човек, който ще ви помогне за решаване на проблем с преместване на друга работа. Днес, трябва да избягвате спорове и да говорите с повиши глас на по-възрастни роднини. Ако искате деня ви да мине спокойно и равномерно, трябва да се пазите от възможни спорове и конфликти. Дори, ако някой иска да ви вкара в \"мръсна\" игра, не се съгласявайте. Всичко това може да доведе до, загуба на много пари и нервни сривове. Вечерта отидете на фитнес или се занимавайте с някакъв спорт.", "date": "2017.11.18", "title": "Дневен хороскоп 18 ноември"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375322-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82-%D0%BF%D1%80%D0%B8%D0%BC%D0%B0%D0%BC%D0%B8-%D0%B8-%D0%B8%D0%B7%D0%BD%D0%B0%D1%81%D0%B8%D0%BB%D0%B8-%D0%BF%D0%BE%D0%BD%D0%B5-%D1%88%D0%B5%D1%81%D1%82-%D0%B6%D0%B5%D0%BD%D0%B8", "text": "Журналист и фотограф от Сиатъл бе обвинен в изнасилване на няколко жени, които обещали да работят в порно индустрията, пише Daily Mail. 41-годишният Майкъл Джон Матю Мат Хики е арестуван този месец. Според разследването той подлъгал в сексуален контакт най-малко шест жени. Прокуратурата смята, че броят на жертвите може да е изчислен на десетки.      Според пострадалите жени Хики се представил като работодател от компанията за производство на порнография и е бил принуден да отговори на жени, които пращали голи снимки, а след това ги примамвал в дома си. Разследването разкрива, че ответникът установявал контакт с жертвите си чрез Facebook, където се е регистрирал с името Дежа Стуалей.   Целта на Хики е да се престори на момиче на възраст между 17 и 25 години, която твърди, че изкарва между 1,2 - 3,5 хиляди долара на ден. В действителност журналистът никога не е бил свързан с порно индустрията и по никакъв начин не е засягал индустрията с наемането на жертви.", "date": "2017.11.18", "title": "Журналист примами и изнасили поне шест жени"}
