{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373037-%D1%8F%D0%BA%D0%B0-%D1%82%D0%B5%D1%81%D0%BB%D0%B0-%D0%B3%D0%BE%D1%82%D0%B2%D1%8F%D1%82-%D0%BE%D1%82-%D0%BA%D0%B0%D1%82-%D1%89%D0%B5-%D1%82%D0%B8-%D1%81%D0%BF%D1%80%D0%B0%D1%82-%D0%BA%D0%BE%D0%BB%D0%B0%D1%82%D0%B0,-%D0%B0%D0%BA%D0%BE", "text": "Столичната община осигурява шест уреда за КАТ, които измерват замърсяването, отделяно от автомобилите и ако превишават допустимите норми ги спират от движение. Това съобщи началникът на столичната пътна полиция Тенчо Тенев пред БНР.    \"Няколко димомери и газомери, които ще ги слагаме в техническия пункт на КАТ и при първоначална регистрация на автомобилите тези, които са с наднормени газове ще бъдат спирани от движения и няма да бъдат допускани изобщо до регистрация самите автомобили.          За тези, които са регистрирани, ще имаме и мобилни апарати, които ще са на пътя и ще бъдат използвани от нашите автомобили. Спиране на такъв автомобил при проверка, ако бъде засечен, че има превишена норма на изгорели газове, автомобилът ще бъде спиран от движение\", допълва Тенев.    \"Наблюденията ни са, че през дните, в които има натоварен автомобилен поток, замърсяването е в нормите - малко повече е от самия ден без автомобили като днешния\", коментира експертът Светлин Петров.", "date": "2017.09.22", "title": "Яка тесла готвят от КАТ! Ще ти спрат колата, ако ..."}
{"url": "http://www.classa.bg/%D1%81%D0%B2%D1%8F%D1%82/item/373030-%D0%B4%D1%83%D1%82%D0%B5%D1%80%D1%82%D0%B5-%D1%80%D0%B0%D0%B7%D0%BF%D0%BE%D1%80%D0%B5%D0%B4%D0%B8-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B4%D0%B0-%D1%83%D0%B1%D0%B8%D0%B5-%D1%81%D0%B8%D0%BD%D0%B0-%D0%BC%D1%83,-%D0%B0%D0%BA%D0%BE-%D1%83%D1%87%D0%B0%D1%81%D1%82%D0%B2%D0%B0-%D0%B2-%D1%82%D1%80%D0%B0%D1%84%D0%B8%D0%BA%D0%B0-%D0%BD%D0%B0-%D0%BD%D0%B0%D1%80%D0%BA%D0%BE%D1%82%D0%B8%D1%86%D0%B8", "text": "Филипинският президент Родриго Дутерте, известен със своята война с наркотиците, заяви в сряда, че е наредил на полицията да убие сина му, Паоло Дутерте, заместник-кмет на Давао, ако той е замесен в трафика на наркотици. \"Моята заповед беше: ако някое от моите деца е замесено с наркотици, убийте ги, така че хората не могат да кажат нищо против мен\", каза президентът в реч, цитирана от The Straits Times. По-рано филипинският сенатор Антонио Триланес обвини най-големия син на Дутерте, че е част от китайска наркобанда. В резултат на тези твърдения, президентът заяви, че е информирал сина си Паоло за заповедите му пред полицията. „Моите заповеди са да ви убият, ако ви хванат и аз ще защитя полицая, който ще ви убие\" - каза той. След пристигането си на власт през юни 2016 г., Дутерте стартира кампания срещу трафикантите на наркотици и наркоманите, която отне живота на хиляди хора, предизвиквайки широка критика от международната общност.", "date": "2017.09.22", "title": "Дутерте разпореди полицията да убие сина му, ако участва в трафика на наркотици"}
{"url": "http://www.classa.bg/%D1%81%D0%B2%D1%8F%D1%82/item/373031-%D0%B7%D0%B0%D1%89%D0%BE-%D1%80%D0%B5%D1%87%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%D0%B2-%D0%BE%D0%BE%D0%BD-%D0%B4%D0%B0%D0%B2%D0%B0-%D0%BA%D1%80%D0%B8%D0%BB%D0%B0-%D0%BD%D0%B0-%D1%87%D0%BE%D0%B2%D0%B5%D0%BA%D0%B0-%D1%80%D0%B0%D0%BA%D0%B5%D1%82%D0%B0", "text": "Президентът на САЩ, Доналд Тръмп разкритикува Северна Корея и нейния лидер Ким Чен-ун, когото той нарича \"човека-ракета\" в първата си реч пред Общото събрание на ООН. Той подчерта, че севернокорейският лидер \"извършва самоубийствена мисия за себе си и за режима си\" и припомни, че \"Съединените щати имат много сила и търпение, но ако ги принудят да се защитават и да защитават съюзниците си, няма да имат друг избор, освен да унищожат напълно Северна Корея\", като добави: \"Надявам се да не е необходимо.\" Тези думи на Тръмп са точно това, което севернокорейският лидер иска да чуе, казва професорът и експерт по Корея, Стефан Хагард от Калифорнийския Университет по глобална политика в Сан Диего. Експертът обяснява, че реториката, натоварена със заплахи за унищожаването на Северна Корея, прави играта на Пхенян, чиято идеология и пропаганда се основават изцяло на омразата към Съединените щати, поради тяхната агресия. \"Това бе просто голяма помощ за Северна Корея\", казва професорът за последната реч на Тръмп, \"защото тамошният режим е изградил цялото си съществуване около идеята, че САЩ искат да ги унищожат и американският президент каза точно това.\" И това, според експерта, само прави по-малка вероятността Пхенян да преговаря за прекратяване на своята ядрена програма и програма за ракети. Реториката на Тръмп само засилва твърденията, че Северна Корея е жертва на американската агресия и точно това иска Ким Чен-ун, твърди Хагард. В това отношение, за севернокорейския лидер заплахите за пълното унищожаване не са причина за безпокойство, а източник на помощ, твърди експертът. \"Всички се обединяват около флага, когато са подложени на такава атака\", обобщава той. Ши Йинхонг, професор по международни отношения в университета \"Ренмин\" в Пекин, посочва друг проблем, свързан с изявата на Тръмп пред Общото събрание на ООН - фактът, че \"Китай ще бъде загрижен от речта. \" \"За Южна Корея е трудно да следва Тръмп, когато той е толкова див\", каза Ши и добави, че друга последица от такава реч ще бъде, че \"пропастта между Китай и САЩ по този въпрос ще се задълбочи\".", "date": "2017.09.22", "title": "Защо речта на Тръмп в ООН \"дава крила на човека-ракета\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373032-%D1%88%D0%B0%D0%BD%D1%81-%D0%B7%D0%B0-%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%B8%D0%B5-%D0%BD%D0%B0-%D0%BD%D0%B0%D1%86%D0%B8%D1%8F%D1%82%D0%B0", "text": "Председателството на Съвета на ЕС има уникалния шанс да ни обедини, да бъде темата, по която нямаме политически противоречия. Това коментира министърът за българското председателство Лиляна Павлова. Тя и председателят на Пан Европа България Гергана Паси откриха днес първото публично обсъждане на приоритетите на българското председателство на Съвета на ЕС под мотото \"101 дни до София - столица на Европа\". Павлова изрази надежда, че 10 години след каузата за присъединяването към ЕС, сега достойно ще поемем нелеката задача да бъдем председатели на Съвета на ЕС в момент, в който повече от всякога трябва да бъдем диалогични и отворени. Сега е моментът да покажем, че България е нещо позитивно и различно и че имаме с какво да допринесем за решенията на Европа, отбеляза Павлова. Тя припомни приоритетите на председателството, като открои и темата за Западните Балкани. Дали сме заявка председателството ни на Съвета на ЕС да бъде балканското председателство, посочи Павлова и допълни, че това за нас е приоритет на приоритетите. Министърът обясни, че става дума за европейската перспектива на Западните Балкани не като голи обещания, но не и като създаване на фалшиви надежди и очаквания. Искаме да дадем ясна пътна карта, ясен план, при определени стъпки, какво е възможното за тях, коментира тя. Павлова отбеляза ключовите послания - консенсус, конкурентоспособност и кохезия. Тя посочи, че посланието \"Съединението прави силата\" е валидно като послание и за Европа, че обединени, сме по-силни и можем да се справим заедно. България ще има своето място, няма да сме слушатели, ще имаме позиция, ще имаме ясните послания, ще бъдем равнопоставен партньор, отворен към диалог, заяви министърът. Тя декларира, че няма да търсим фрагментация и разделение, а обединение. Министърът акцентира и върху ролята на младите хора и посочи, че те са богатството на България. Гергана Паси постави въпроса как Европа ще води най-важната война - войната за таланти. Това е разговор, който бих се радвала да видя България да води в Съвета на ЕС, отбеляза тя. Президентът на Атлантическия клуб и бивш външен министър Соломон Паси коментира темата \"консенсус\" и посочи, че според него консенсусът трябва да се създава, а не да се следва, консенсусът трябва да е цел, а не трамплин. Европа се нуждае от лидери, а лидерите рядко са хора на консенсуса, тя трябва да се движи от хората, които тръгват от малцинството, смята Паси. Председателят на Европейския институт за стратегии и анализи Илия Лингорски отбеляза, че, ако направим така, че след процеса, започнал по време на \"Балканското председателство\" дойде моментът, когато \"балканско\" означава добро, обединение и напредък, а не това, което е означавало последните 100 години, това ще бъде повече от достатъчно. Имаме основата за това, смята той. Евродепутатът Андрей Новаков коментира, че е обнадежден по отношение на кохезионната политика. Имаме поводи да стъпваме със самочувствие, нека не се държим като хора, които идват да ги проверяват, \"да не се изложим през чужденците\", апелира той. Председателството идва в момент, в който ще се решава бъдещето на кохезионната политика, трябва да сме активни, призова още Новаков. В публичното обсъждане се включиха представители на неправителствения сектор, на академичните среди, журналисти.", "date": "2017.09.22", "title": "Шанс за обединение на нацията"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373033-%D0%B3%D1%80%D0%B0%D0%BD%D0%B8%D1%87%D0%BD%D0%B8%D1%82%D0%B5-%D0%BF%D0%BE%D0%BB%D0%B8%D1%86%D0%B0%D0%B8-%D1%89%D0%B5-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D1%82-%D0%B2-%D1%86%D1%8F%D0%BB%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0", "text": "Граничните полицаи вече имат правомощия да разследват престъпления из цялата страна. Това приеха депутатите с поредната промяна в Закона за МВР на първо четене. Промените в закона бяха подкрепени с 98 гласа \"за\", 48 \"против\" и 17 \"въздържали се\". С проекта се разширяват правомощията на полицейските органи на Главна дирекция „Гранична полиция\", които ще могат да осъществяват оперативно-издирвателна дейност и разследване на престъпления, свързани с функционалната им компетентност на територията на цялата страна. Урежда се осигуряване на дългосрочно и устойчиво изискване за професионалната подготовка на разследващите полицаи. Според вносителите основна цел на законопроекта е прецизиране на текстове и отстраняване на несъвършенства в отделни разпоредби в ЗМВР, както и изменения и допълнения в други закони, свързани с функционалната компетентност на Министерството на вътрешните работи. С промяната в Закона за МВР се променя и Закона за движение по пътищата с цел въвеждане на европейското законодателство за регистрация на превозни средства, както и промени в санкционните и други разпоредби, с които да се отстранят съществуващите несъвършенства при правоприлагането от компетентните органи.", "date": "2017.09.22", "title": "Граничните полицаи ще разследват в цялата страна"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/373034-%D0%B4%D0%BE%D0%BB%D0%B0%D1%80%D1%8A%D1%82-%D1%82%D1%80%D1%8A%D0%B3%D0%BD%D0%B0-%D0%BD%D0%B0%D0%B3%D0%BE%D1%80%D0%B5", "text": "Щатският долар парира част от загубите си валутните пазари, тъй като Федералният резерв потвърди очакванията си за още едно вдигане на лихвените ставки до края на годината. След края на двудневното си заседание в сряда вечерта, Фед остави основната американска лихва непроменена, но сигнализира, че продължава да очаква още едно нейно повишение до края на годината въпреки упорито ниската инфлация и временният негативен ефект от ураганите \"Харви\" и \"Ирма\" върху водещата икономика в света. Централната банка на САЩ също така потвърди, че от месец октомври стартира дългоочаквания процес по намаляване на финансовите си активи в американски държавни облигации и в ипотечно-гарантирани книжа за близо 4,5 трлн. долара, натрупани най-вече чрез програмите за \"количествени улеснения\", които банката осъществяваше по време на финансовата криза между 2007-а и 2009-а година. Доларът реагира позитивно на сигналите за възможно ново вдигане на лихвените ставки на последното за годината заседание през декември, тъй като редица инвеститори и анализатори предполагаха, че все още необичайно ниската инфлация и негативните последици в краткосрочен план от мощните урагани, които удариха преди време американските щати Тексас, Луизиана и Флорида, ще накарат Фед да заеме по-предпазлива и изчаквателна позиция до края на 2017-а година. Фючърсите на федералната фондова лихва, търгувани на паричните пазари, вече оценяват на 65% шансовете за вдигане на лихвената ставка с четвърт процент през декември, след като малко преди края на заседанието в сряда тази вероятност се определяше на около и под 50 на сто. Това допринесе за ръст на доходността на американските държавни облигации, като доходността на 2-годишните краткосрочни книжа скочи до 1,451% - най-високо ниво от ноември 2008-а година насам, а тази на 10-годишните облигации - до шестседмичен връх от 2,289%. В резултат на всичко това, днес \"зелените пари\" поскъпват към двумесечен връх от 112,71 японски йени и към 5-седмичен връх от 0,9742 швейцарски франка. В същото време еврото се търгува около 1,1900 долара, след като снощи отбеляза първоначално доста солиден от 10-дневен връх около 1,2033 нивото към дъно за настоящата седмица от 1,1862 долара. Британската лира също парира част от своето солидно възходящо движение от последните седмици, понижавайки се рязко след края на заседанието на Фед от нов 15-месечен връх около 1,3656 долара към 1,3451 нивото, преди в началото на днешната европейска търговия да стабилизира около 1,3500 областта. Въпреки сигналите за още едно вдигане на лихвените ставки до края на годината, пазарите на акции на \"Уолстрийт\" не реагираха със спад, тъй като инвеститорите отчетоха като позитивен факт увереността на Фед, че икономиката на САЩ е достатъчно силна, за да абсорбира поредно повишаване на федералната фондова лихва. Индексът на сините чипове DJIA и широкият индекс S&P500 дори приключиха търговията в сряда в поредни исторически върхове, съответно от 22412 и от 2508 пункта, като единствено технологичният индекс Nasdaq се понижи скромно с едва 0,1% до 6465,04 пункта, но главно в резултат на спад на акциите на Apple Inc.с 1,7 на сто.", "date": "2017.09.22", "title": "Доларът тръгна нагоре"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/373035-%D0%BF%D0%BE%D0%BD%D0%B8%D0%B6%D0%B5%D0%BD-%D1%80%D0%B5%D0%B9%D1%82%D0%B8%D0%BD%D0%B3-%D0%BD%D0%B0-%D0%BA%D0%B8%D1%82%D0%B0%D0%B9", "text": "Standard and Poor's понижи с една степен дългосрочния суверенен кредитен рейтинг на Китай до \"А+\" от \"АА-\", цитирайки повишените рискове от рязкото увеличаване на размера на кредитите, съобщи Ройтерс. \"Намаляването на рейтинга отразява нашата оценка, че продължителният период на силен кредитен растеж е увеличил китайските икономически и финансови рискове\", посочи в своето изявление водещата кредитна агенция, като това представлява първо понижение на дългосрочния кредитен рейтинг на Китай от страна на Standard and Poor's от далечната 1999 г. Standard and Poor's променя на стабилни от негативни перспективите пред новия кредитен рейтинг на втората по сила световна икономика. \"Стабилната кредитна перспектива отразява нашето мнение, че Китай ще запази силното си икономическо представяне и ще подобри фискалното си положение в рамките на следващите 3 до 4 години\", посочи рейтинговата агенция. Standard and Poor's отбеляза, че неотдавнашните усилия на правителството за намаляване на корпоративното задлъжняване могат да стабилизират финансовите рискове в средносрочен план. \"Ние обаче предвиждаме, че ръстът на кредитите през следващите две до три години ще остане на нива, които постепенно ще увеличат финансовите рискове\", обясняват от Standard and Poor's. Днешното решение следва понижаването на кредитния рейтинг на Китай от страна на агенция Moody's през май и идва в момент, когато властите в Пекин се опитват да се справят с предизвикателствата, свързани с финансовите рискове, които произтичат от години на стимулиране на кредитирането и увеличаване на дълговете, за да бъдат изпълнени официалните правителствени цели за икономическия растеж. Агенция Fitch беше първата, която намали дългосрочния рейтинг на Китай през 2013 година. Понижението на кредитния рейтинг е и факт по-малко от месец преди предстоящия важен Конгрес на управляващата Комунистическа партия на Китай, на който се очаква да има сериозни размествания в ръководството на страната, отбелязва агенция Ройтерс.", "date": "2017.09.22", "title": "Понижен рейтинг на Китай"}
{"url": "http://www.classa.bg/%D1%81%D0%B2%D1%8F%D1%82/item/373036-%D0%BE%D0%BF%D0%B5%D1%80%D0%B0%D1%86%D0%B8%D1%8F-%D0%B2%D1%8A%D0%B7%D0%BC%D0%B5%D0%B7%D0%B4%D0%B8%D0%B5-2-%D0%BF%D0%BE%D0%B4%D0%B2%D0%BE%D0%B4%D0%BD%D0%B8%D1%86%D0%B0%D1%82%D0%B0-%D0%B2%D0%B5%D0%BB%D0%B8%D0%BA%D0%B8%D0%B9-%D0%BD%D0%BE%D0%B2%D0%B3%D0%BE%D1%80%D0%BE%D0%B4-%D1%83%D0%B4%D0%B0%D1%80%D0%B8-%D1%81-%D0%BA%D1%80%D0%B8%D0%BB%D0%B0%D1%82%D0%B8-%D1%80%D0%B0%D0%BA%D0%B5%D1%82%D0%B8-%D0%B4%D0%B6%D0%B8%D1%85%D0%B0%D0%B4%D0%B8%D1%81%D1%82%D0%B8%D1%82%D0%B5,-%D0%BA%D0%BE%D0%B8%D1%82%D0%BE-%D1%81%D1%82%D1%80%D0%B5%D0%BB%D1%8F%D1%85%D0%B0-%D0%BF%D0%BE-%D1%80%D1%83%D1%81%D0%BA%D0%B8-%D0%B1%D0%BE%D0%B9%D1%86%D0%B8-%D0%B2-%D1%81%D0%B8%D1%80%D0%B8%D1%8F-%D0%B2%D0%B8%D0%B4%D0%B5%D0%BE", "text": "Подводницата \"Великий Новгород\" на Черноморския флот на Русия извърши изстрелване на крилати ракети по обекти на терористите от Ислямска държава в Сирия. Изстрелването е било извършено днес под водата в акваторията на Средиземно море в 10 часа и 11 минути руско време. Целите на поражение са били обекти на бойци от \"Джебхат ан-Нусра\" в провинцията Идлиб. Разстоянието до самите цели е било около 300 километра. \r\n    \"С внезапен ракетен удар в провинция Идлиб са били унищожени важни пунктове на управление, бази за подготовка и бронетехника на терористи, участвали в опита за пленяването на 29 руски военни на север от провинция Хама\", се казва в официалното съобщение на руското военно министерство. \r\n    В него се отбелязва още, че данните за обективен контрол са потвърдили поражението на всички набелязани цели. На 19 септември терористите от \"Джебхат ан-Нусра\" предприеха настъпление в близост до град Хама и успяха да се вклинят в отбланата на сирийската армия на 12 километра. Една от главните им цели бе окупирането на подразделения на руската военна полиция, изпълняващи задачи на наблюдателния пункт за контрол на деескалацията. \r\n    В обкръжение се оказаха 29 руски военнослужещи. В резултат на действията на силите за специални операции и сирийските спецчасти обкръжението на терористите бе разкъсано и взводът на военната полиция успя без загуби да влезе в район, където са разположени правителствени войски. В хода на операцията трима руснаци от силите за спецоперации са били ранени. \r\n    ", "date": "2017.09.22", "title": "Операция \"Възмездие-2\" : Подводницата \"Великий Новгород\" удари с крилати ракети джихадистите, които стреляха по руски бойци в Сирия (ВИДЕО)"}
{"url": "http://www.classa.bg/%D1%81%D0%B2%D1%8F%D1%82/item/373028-%D1%80%D1%83%D1%81%D0%BA%D0%B8-%D0%B2%D0%BE%D0%B5%D0%BD%D0%BD%D0%B8-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%87%D0%BD%D0%B0%D1%82%D0%B0-%D0%BE%D1%84%D0%B0%D0%BD%D0%B7%D0%B8%D0%B2%D0%B0-%D0%B2-%D0%B8%D0%B4%D0%BB%D0%B8%D0%B1-%D0%B1%D0%B5-%D0%B8%D0%BD%D0%B8%D1%86%D0%B8%D0%B8%D1%80%D0%B0%D0%BD%D0%B0-%D0%BE%D1%82-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%B8%D1%82%D0%B5-%D1%81%D0%BB%D1%83%D0%B6%D0%B1%D0%B8-%D0%BD%D0%B0-%D1%81%D0%B0%D1%89", "text": "Във вторник войници от Фронт ал Нусра и други групи, които не желаят да се съобразят с постановленията за примирие в Сирия, започнаха мащабна атака срещу сирийските правителствени сили на север и североизток от град Хама, в зоната за отдих на Идлиб. Според данните на руската армия, офанзивата е била инициирана от специалните служби на САЩ, за да спрат напредването на сирийските войски на изток от Дейр ез Зор, каза шефът на оперативното командване на Генералния щаб на руските въоръжени сили, генерал Сергей Рудской. В резултат на офанзивата трима руски военнослужещи бяха ранени, след като техният блок от 29 единици бе обкръжен от терористи, въпреки че успяха да отблъснат атаките заедно с местните сили. Терористичната офанзива беше спряна от руски и сирийски войски, а агресорите претърпяха \"значителни щети\", каза Рудской. „В момента сирийските войски, с подкрепата на руските военновъздушни сили, почти напълно възстановиха ситуацията в зоната на Идлиб\", съобщи Рудской. \"Операцията за унищожаване на терористите ще продължи\", обеща генералът. Руската авиация в Сирия елиминира около 850 терористи за един ден. Освен това, руски самолети са унищожили 11 танка, 38 склада за оръжия, четири автомобила за борба с пехотата, 46 камиона, пет минохвъргачки и 20 камиона, каза той.", "date": "2017.09.22", "title": "Руски военни: Терористичната офанзива в Идлиб бе инициирана от специалните служби на САЩ"}
{"url": "http://www.classa.bg/%D1%81%D0%B2%D1%8F%D1%82/item/373029-%D0%BF%D1%80%D0%B5%D0%B4%D0%BB%D0%B0%D0%B3%D0%B0%D1%82-%D0%BF%D0%BB%D0%B0%D1%81%D1%82%D0%BC%D0%B0%D1%81%D0%BE%D0%B2%D0%B8%D1%8F%D1%82-%D0%BE%D1%81%D1%82%D1%80%D0%BE%D0%B2-%D0%B2-%D1%82%D0%B8%D1%85%D0%B8%D1%8F-%D0%BE%D0%BA%D0%B5%D0%B0%D0%BD-%D0%B4%D0%B0-%D1%81%D1%82%D0%B0%D0%BD%D0%B5-%D1%81%D1%82%D1%80%D0%B0%D0%BD%D0%B0-%D0%B8-%D0%B8%D0%BC%D0%B0-%D0%BF%D1%8A%D1%80%D0%B2%D0%B8%D1%8F-%D1%81%D0%B8-%D0%B3%D1%80%D0%B0%D0%B6%D0%B4%D0%B0%D0%BD%D0%B8%D0%BD", "text": "Уеб сайтът LADbible и неправителствената организация \"Океанска фондация\" стартираха необичайна екологична кампания, която призовава ООН да признае за страна пластмасовия остров в Тихия океан, известен като \"Garbage Island\" (Боклученият остров). Това е огромно петно боклук, което замърсява океана и рибата и се простира върху повърхност, голяма колкото Франция. Според LADbible ситуацията е достигнала такива епидемични пропорции, според които до 2050 г. в океаните ще има повече пластмаси, отколкото риба. Инициаторите на кампанията разчитат на първата клауза от Конвенцията от Монтевидео от 1993 г., която гласи, че една страна трябва да има определени граници, правителство, население и способност да взаимодейства с други държави. По този начин те посочват, че островът има добре дефинирани граници и няма да е трудно да се изпълнят двете останали изисквания. От друга страна, чрез петиция, публикувана на Change.org, се насърчават поддръжниците да подпишат за да станат граждани на Garbage Island - и по този начин да изпълнят четвъртото изискване за признаване: да има население. Авторите на инициативата също така посочват, че Garbage Island има всичко, от което се нуждае официалната държава, тъй като вече е проектиран официален флаг, собствена валута, наречена „отломки\", печати и паспорти, създадени от рециклирани материали. В допълнение, тя има своя първи почетен гражданин: бившият вицепрезидент на Съединените щати. и екологичен активист Ал Гор. \"Пластмасите увреждат океаните и някои от тях се появяват в рибата, която хората ядат, това е отвратително\", обясни Гор. Активистите вече са подали Декларация за независимост към Организацията на обединените нации, а петицията е подписана от повече от 110 000 граждани. \"Ако станем държава и член на ООН, ние ще сме защитени от Хартата на ООН за опазване на околната среда\", казват авторите на кампанията.", "date": "2017.09.22", "title": "Предлагат пластмасовият \"остров\" в Тихия океан да стане страна (и има първия си гражданин)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373023-%D0%B4%D0%B8%D0%B4%D0%B6%D0%B5%D0%B9%D0%BA%D0%B0-%D1%81%D0%B5-%D1%80%D0%B0%D0%B7%D1%81%D1%8A%D0%B1%D0%BB%D0%B5%D1%87%D0%B5-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%BA%D0%BE%D0%BD%D1%86%D0%B5%D1%80%D1%82-%D1%81%D0%BD%D0%B8%D0%BC%D0%BA%D0%B8-18", "text": "Известната 33-годишна германка Микаела Шефер, която едновременно е еротичен модел, телевизионна водеща, певица и диджей, направи спонтанен стриптийз по време на свое представление във Франкфурт.      По нейно собствено признание, тя трудно се сдържала да свали костюма си още в началото на представлението й, тъй като \"с дрехи й било много неудобно\". След горещите танци моделката започнала да раздава автографи и да се снима с многобройните желаещи.      Детските си години Микаела прекарала в Лайпциг. После се преместила в Берлин. Въпреки че завършила фармацевтика, тя започнала да се изявява като еротичен модел и скоро придобила необичайно голяма популярност.     Славата дошла обаче, след като участвала в американската версия на Биг Брадър и проекта \"Топ модел по американски\". Въпреки очевидните си дадености, тя не отказва услугите и на пластичната хирургия.", "date": "2017.09.22", "title": "Диджейка се разсъблече по време на концерт (СНИМКИ 18+)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/373024-%D0%B8%D0%BC%D0%B0-%D0%BB%D0%B8-%D0%B4%D1%80%D0%B0%D0%BC%D0%B0-%D0%BF%D0%BE-%D0%BE%D1%81%D1%82%D0%B0-%D0%B3%D0%B5%D1%80%D0%B1-%D0%BF%D0%B0%D1%82%D1%80%D0%B8%D0%BE%D1%82%D0%B8-%D0%B7%D0%B0%D1%89%D0%BE-%D0%BC%D0%B0%D1%80%D0%B5%D1%88%D0%BA%D0%B8-%D1%81%D0%B5-%D0%B7%D0%B0%D0%B2%D1%8A%D1%80%D1%82%D1%8F-%D0%BD%D0%B0-180-%D0%B3%D1%80%D0%B0%D0%B4%D1%83%D1%81%D0%B0-%D0%BA%D0%B0%D0%BA%D0%B2%D0%B8-%D1%81%D0%B0-%D0%BF%D0%BE%D0%BB%D0%B7%D0%B8%D1%82%D0%B5-%D0%BE%D1%82-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BB%D0%B8%D0%BB%D1%8F%D0%BD%D0%B0-%D0%BF%D0%B0%D0%B2%D0%BB%D0%BE%D0%B2%D0%B0-%D0%BE%D1%82%D0%B3%D0%BE%D0%B2%D0%B0%D1%80%D1%8F-%D0%B2-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B8%D0%BD%D1%82%D0%B5%D1%80%D0%B2%D1%8E", "text": "                - Председателството е много важен политически момент за България, защото точно 10 години след приемането ни в Европейския съюз, ние поемаме домакинството на такъв важен форум в един доста турбулентен и критичен период за Европа.Това е момент, в който Великобритания излезе от ЕС. Търсим единството заедно с останалите държави - членки на ЕС. В България като сравнително нов член на Европейския съюз не е налице този евроскептицизъм, който се вижда в част от другите държави. В края на мандата на ЕК и на ЕС очакванията са много големи. Сега имаме уникалната възможност да покажем, че не просто сме ползвател на еврофондове и бенефициент, а държава, която успява да е равностоен партньор и балансьор, където се налага в търсене на решения и компромис по теми, свързани със сигурност, локация на бежанци и дебата за бъдещето на бюджета на Европа през 2020 г., когато Великобритания вече няма да е официално в ЕС. Важно е да покажем, че България е надежден и сигурен партньор в ЕС. Това е едната и много важна полза от ЕС. Индиректната полза от Европредседателството е, че европейските лидери ще опознаят нашата държава като туристическа дестинация, културно-историческо наследство и това, което сме дали на света - кирилицата, история, култура, археология, прекрасна храна и вино. Имаме много неща, с които да се похвалим, за разлика от нещата, с които за съжаление сме познати - сивия сектор и корупцията. Сега е моментът да изчистим имиджа на България! Това трябва да е национална кауза!      [Снимка: Георги КОЛЕВ, БЛИЦ]      - Очакваме две големи срещи на най-високо ниво да се проведат в София. Първата е още на 4 и 5 януари 2018 г., когато е откриването на Европейското председателство. Тогава откриваме и европейската година на културното наследство. Тогава в България очакваме на посещение да дойдат президентът Юнкер, вицепрезидентите на ЕК, всички европейски комисари, Доналд Туск и председателят на ЕП Таяни. Следващата много важна проява е срещата на върха. Тя е във формат ЕС - Западни Балкани. Премиерът Борисов разви идеята българското Европредседателство да е Балканско Европредседателство. Надяваме се да дойдат канцлерът Меркел, живот и здраве да бъде преизбрана, президентът на Франция Макрон, премиери и президенти на големи европейски премиери, както и всички лидери на Западните Балкани.        - За съжаление никой не е застрахован от подобни неща. Виждаме какво става в Европа и столиците й. Има създаден екип, който да разработи мерки за сигурност. Използвам възможността да кажа на всички, които живеят в района на НДК и по трасето летище София и резиденция \"Бояна\", когато имаме такъв тип високопоставени делегации, да знаят, че ще има малки затруднения с движението. Но все пак всичко е в името на безопасността.     - Ремонтните дейности в НДК и резиденция \"Бояна\" напредват и ще приключат през декември, въпреки че ми се искаше това да стане по-рано. Имам уверението на министъра на културата и на екипа, който работи в резиденция \"Бояна\", че до 4 януари ще бъдем готови.      - Аз не смятам, че има напрежение в коалицията. Да не забравяме, че август бе месец на отпуски, в това число и министрите бяха в отпуск. Не смятам, че е имало някакви спешни или кардинални въпроси, по които се е налагало да се свиква Коалиционен съвет. Да, той може да бъде свикван по всяко време, когато има необходимост. Буквално всеки ден има срещи между премиера и вицепремиерите и въпросите се изясняват. Не смятам, че има проблем в коалиционните отношения.        - Нямам усещане за драма. Напротив - на всяко едно заседание на Министерския съвет, и с вицепремиера Симеонов, и с вицепремиера Каракачанов, както и всички ние от правителството, имаме много добър диалог. След всяко заседание на кабинета имаме неформално заседание по всички наболели теми. Да, там има разговори, но нямам усещане за драма.     - Аз, разбира се, не мога да кажа на какво се дължат тези действия и разнопосочни послания на г-н Марешки. Вижте, за мен е важна стабилността на ядрото на правителството. Това е нашето разбирателство с Обединени патриоти, което е факт. Г-н Марешки би следвало да има последователно поведение по теми, които са общовалидни и са важни за обществото, каквато е тази за Европредседателството. До този момент виждам, че съгласието, което формирахме и при формирането на кабинета, и сега при стартирането на новия парламентарен и политически сезон, все пак имаме такава заявка, тъй като Европредседателството е надпартиен интерес.         [Снимка: Георги КОЛЕВ, БЛИЦ]   Лично аз смятам да проведа през септември, октомври и ноември срещи в парламента не само с неговото ръководство за обсъждане на приоритетите за Европредседателството, но и с всяка от парламентарните групи, включително и с тази на г-н Марешки, за да видим каква е обратната връзка.      - Тук може би думата \"приятен\" няма как да я приложим. Двата поста са различни, от гледна точка на това, че в Регионалното министерство говорим за изпълнението на конкретни проекти, независимо дали са пътни или водни, а тук говорим за европейска тематика и приоритети. Двата поста са еднакво интересни и предизвикателни. Смятам, че това е една добра възможност за надграждане.      - Определено смятам, че правителството е стабилно. На този етап не виждам причина нито за оставка, нито за дестабилизация. Дори и да има казуси, по които имаме разнопосочни мнения в някои моменти, те са въпрос на добър диалог и намиране на компромис. Смятам, че правителството не само е стабилно, но имаме добра перспектива за напред!", "date": "2017.09.22", "title": "Има ли драма по оста ГЕРБ - Патриоти? Защо Марешки се завъртя на 180 градуса? Какви са ползите от Европредседателството? Лиляна Павлова отговаря в ексклузивно интервю"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/373025-%D0%B1%D1%81%D0%BF-%D1%81%D1%8F%D0%BA%D0%B0%D1%88-%D0%BF%D1%80%D0%B0%D0%B2%D0%B8-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D0%B7%D0%B0-%D0%BC%D0%B5%D0%B4%D0%B8%D0%B8%D1%82%D0%B5,-%D0%BD%D0%B5-%D0%B7%D0%B0-%D1%85%D0%BE%D1%80%D0%B0%D1%82%D0%B0", "text": "                    - Това обаче са само предложения на ръководството. Нито едно от тези предложения не се е разглеждало по структурите, сред експертите на БСП. Това е тревожното. Казват, че така сме изпълнили обещанията си в кампанията. Нищо подобно. В момента даваме предложения, около които няма консенсус в парламента, не се и търси такъв чрез обсъждането им в обществото. Какво ни пречеше например при внасянето на промените в Закона за храните да направим широка дискусия със земеделците, с представителите на търговските вериги, със Съюза на потребителите, с хората, които пряко ще бъдат заинтересовани да се приеме тази поправка в защита на българското производство?   - Според земеделците производството на български продукти в момента няма как да задоволи исканите от закона квоти... Значи първо трябва да помислим за държавна политика за увеличаване на производството... В Областния съвет на БСП Пловдив проведохме дискусия по законопроектите, които се внасят в момента. Становищата са разнопосочни. От „Това, което се внася се различава от това, което сме обещавали\" до това, че например предложените промени в изборния кодекс работят против БСП.   - Да, абсолютно съм съгласен, че ролята на опозицията, каквато е ролята на БСП в този парламент е да иска промяна, но това не става с внасянето на закони, които не са обсъдени в партията и които се отхвърлят автоматично. Казваме, че сме опозиция и говорим за опозиционност. Като лява партия трябва да защитаваме работещите, бедните и онеправданите... Кого защитихме? Кой от всички тези - лекари, учители, безработни, земеделци ни подкрепя и можем ли да ги поведем... Това е въпросът!   - Миналия ден имаше протест пред Народното събрание - стотина човека.... Ние можем ли да организираме такъв, кой ще ни подкрепи, кой ще поведе протеста? Слушаме сега, че Марешки ще внася вот на недоверие, Синдикатите ни отнемат говоренето за бедността и социалните права, Сдружението на общините е гласът на местната власт. Тогава къде сме ние, къде е БСП? Имам чувството, че правим театрална политика. Политика за медиите, не за хората. - Какво антикорупционният закон? Предлагат ни го за гласуване в Национален съвет. Този закон, според ръководството е разглеждан по структурите и те са дали своите предложения. Да допуснем, че някъде ръководството го е представило, въпреки че не съм разбрал, в Национален съвет не представиха нито едно от мненията, от предложенията, направени от професионалните гилдии... И искат да се гласува. Ами не става така! Не може да се вземе решение за нещо толкова важно на ангро... На всичкото отгоре, ако направиш различно предложение се смята едва ли не, че се бламира ръководството и партията.   - По повод Доклада за състоянието на националната сигурност за 2016 година, в който се твърди, че Русия е една от основните външнополитически заплахи за България - България трябва да съдейства за отхвърляне на политиката на разделение и противопоставяне между ЕС и Русия, а не да участва задълбочаването й. Вече 10 години България е член на ЕС, а от 2004 на НАТО. Същевременно стотици години сме с Русия. Като членове на ЕС и НАТО трябва да заявяваме и защитаваме национални позиции и да провеждаме активна национална политика. Същевременно, България трябва да бъде мост между ЕС и Русия и да работи за отхвърляне на политиката на разделение и противопоставяне. Такава политика води до влошаване на добросъседските ни отношения и икономиката на страната. Не трябва да допуснем да бъдем въвлечени във военно противопоставяне между НАТО и Русия. БСП като партия, защитаваща националните интереси, трябва да отстоява българската история и култура, да съхранява славянските и православните корени на българската нация. Това е и нашата пряка връзка с Русия и руския народ.   - Реалната заплаха за сигурността на България е бедността, демографската катастрофа и липсата на качествено и достъпно образование и здравеопазване.   - Заседанията на НС станаха пародия. Поинтересувайте се колко от членовете присъстват на тях. Стана практика да присъстват и Парламентарната група, и щатният състав, за да симулираме наличието на кворум пред камерите. Събирането на подписи по телефона няма да коментирам. Вероятно, това е и една от причините решенията на НС да не се изпращат на структурите, тъй като трябва да се опише с колко гласа са взети.   - Последните два примера са решението за изменение на Изборния кодекс, прието с 56 гласа от 90 в НС, нещо, което самата Нинова каза в сутрешния блок на Нова. Първо, 90 човека от 186 е липса на кворум. Второ, това решение е взето с 56 „За\", няма и една трета от членовете на НС на БСП. Няма да коментирам, че проектът не бе обсъден в партията. И решението за Антикорупционния закон, въпреки че бе писано, че е приет от Национален съвет, всъщност бе прието да бъде отново обсъждан в съветите на БСП, без коментар съм за кворума.   - БСП е партия от много лидери. Не е обаче лидерска партия, а в това се опитва да я превърне Корнелия Нинова. Няма как иначе да се разчете това, което социалистите по места усещат - единоначалието, вземането на решения без допитване до структурите. Преди да бъде избрана, тя обяви, че за всички решения ще се допитва, а изведнъж какво се случва... „Аз предложих и ние решихме\", това е обяснението за всяко решение. Научаваме какви решения ще вземе Националния съвет два дни по-рано по медиите. Изпълнителното бюро винаги е бил „мозъчния тръст\" на БСП. В него трябва да са хора с визия, с организационен опит и с политическа култура. Сега се сърдят, че говоря, че са младоци. Ами попитайте дори партийните членове знаят ли имената на членовете на бюрото? Не съм против младите на ръководни постове, но съм последователен в това, че те трябва да изминат пътя от най-ниското стъпало на партията до горе. Така направихме в общините и районите в област Пловдив. Не трябва да бъдат спускани отнякъде с презумпцията, че ще бъдат послушни и ще гласуват всяко предложение на председателката.   - Не само Георги Гергов е част от разговора „бизнес и политика\". Директно или не, скоро ще се зададат въпросите с кого се е срещала Нинова. Бизнесмени, политици, посланици на чужди държави, кой определи кои са добрите и кои лошите? Кой й е делегирал това право? Дала ли е отговор какво е постигнато и договорено на тези срещи? Заложник на чии интереси тя постави БСП? Георги Гергов винаги е бил от страната на бизнеса. Къде е била Корнелия Нинова по време на приватизацията на държавни капитали? Проблемът не е Георги Гергов или други бизнесмени в БСП, който си плащат данъците и целият им бизнес е на показ. Проблем са тези лица, които превърнаха партията и политиката в бизнес. И именно това е паралелната държава.   - Преди време възникна въпросът за битката срещу милионерите в БСП. Тогава попитах за кои милионери в БСП става дума? За тези, които мишкуват и крият притежаваното от тях или за онези, които открито застават зад всичко, което са свършили и начините по които това е ставало. За тези, които не крият откъде са им доходите и плащат данъци, кредити и лихви. Ще кажа само, че както и при десните, така и при левите правителства участието на бизнеса се свеждаше до плащането на предизборните сметки. И тук стигаме до това, че бизнесът е натикан в ъгъла, а някои политически лица станаха милионери. Трудно се доказва състояние, произтекло извън нормите на законосъобразната икономическа дейност.   - Бъдещето на БСП зависи от дебата и решенията за спечелване доверието на обществото. Хората обаче искат истината. Половинчатите неистини само задълбочават онзи Гранд Каньон, за който алармирах преди години. И той, повярвайте ми не е изчезнал. Защото, когато наблегнеш на Гьобелсовата пропаганда, значи бягаш от реалните проблеми. Да, със сигурност трябва да се продължи напред с реални реформи в БСП. Но тези реформи трябва да са осмислени, не на ангро. Реформи, които да не отглеждат послушковци, а да реализират победи. Затова обаче трябва да търсиш баланса в политиката. И да имаш отговора на въпроса: Как и с кого да победиш?   Кафето отдавна е изпито. Домакинът пита искам ли второ. Отказах. Стори ми се, че ще стане твърде горчиво за „Позитано\".", "date": "2017.09.22", "title": "БСП сякаш прави политика за медиите, не за хората"}
{"url": "http://www.classa.bg/%D1%81%D0%B2%D1%8F%D1%82/item/373026-%D0%B8%D1%81%D0%BF%D0%B0%D0%BD%D0%B8%D1%8F-%D0%BF%D1%80%D0%B5%D0%B4-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%81%D0%B5%D0%BF%D0%B0%D1%80%D0%B0%D1%82%D0%B8%D1%81%D1%82%D0%BA%D0%B8%D1%8F-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC-%D0%B2-%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F", "text": "Испания преживява бурни дни и нарастващо напрежение, тъй като датата на референдума за самоопределение в Каталуния, насрочен за 1 октомври, се приближава. Референдумът е спрян от Конституционния съд. Напрежението е достигнало връх в сряда, след като Гражданската гвардия задържа най-малко 14 души (повечето на висши позиции в Каталуния) и е извършила повече от 40 претърсвания в няколко отдела и служби, както в компании и частни домове. Това безпрецедентно действие, поръчано от съдия от Барселона, за да събере доказателства за предотвратяване на референдума, предизвика лавина от реакции. Освен това много граждани излязоха по улиците, за да подкрепят правото на каталонците да решават съдбата си. Първият протест пред Съвета по икономика събра над 40 000 души на площада. Министър-председателят Мариано Рахой, поиска отговорните длъжности от каталонската Генералитат (Областната управа) да прекратят „незаконните си дейности\". „Заложен е фундаментът на Демокрацията ни и всяко незаконно действие ще получи своя твърд и решителен отговор. Знаете, че референдумът е незаконен и няма да се проведе. Сега това е само извинение за разделянето на каталонското общество. Откажете се от ескалиране на радикалността и неподчинението, сега е време да се предотвратят по-големи злини\", заяви той.", "date": "2017.09.22", "title": "Испания пред предизвикателството на сепаратисткия референдум в Каталуния"}
{"url": "http://www.classa.bg/%D1%81%D0%B2%D1%8F%D1%82/item/373027-%D0%BA%D0%B8%D1%82%D0%B0%D0%B9-%D0%B7%D0%B0%D0%B1%D1%80%D0%B0%D0%BD%D1%8F%D0%B2%D0%B0-%D0%BD%D0%B0-%D1%88%D0%B5%D1%84%D0%BE%D0%B2%D0%B5%D1%82%D0%B5-%D0%BD%D0%B0-%D0%B1%D0%BE%D1%80%D1%81%D0%B8%D1%82%D0%B5-%D0%B7%D0%B0-%D0%B1%D0%B8%D1%82%D0%BA%D0%BE%D0%B8%D0%BD-%D0%B4%D0%B0-%D0%BD%D0%B0%D0%BF%D1%83%D1%81%D0%BA%D0%B0%D1%82-%D1%81%D1%82%D1%80%D0%B0%D0%BD%D0%B0%D1%82%D0%B0", "text": "Китайските влести забраниха на ръководителите на борсите за биткоин да напускат страната, съобщи \"Бейджин нюз\", цитирайки източници, близки до индустрията. В допълнение към решението за затваряне на платформите за борси на криптовалути на територията на Китай, мярката предизвиква сериозна загриженост за инвеститорите във валутата. Информацията е потвърдена от вестник Australia's Financial Review (AFR), който регистрира свидетелски показания на източник, близък до Huobi, една от най-големите биткоин борси в Китай. Според него основателят на компанията е бил принуден да \"информира властите и да сътрудничи с тях по всяко време\". През последно време 90% от всички световни продажби на биткоини са от Китай, но делът на азиатския гигант в момента възлиза на 10%, което до голяма степен се дължи на регулаторния натиск, упражняван от властите през последните месеци. Анонимен оператор в Китай, разкри пред AFR, че няма \"оптимизъм за бъдещето на бизнеса в Китай\". \"На теория бизнесът може да продължи, но мисля, че ще бъде все по-сложно\", обясни той. Цената на биткоина е намаляла с 20% от началото на месеца, след като достигна рекорд от $ 4,950 на 1 септември.", "date": "2017.09.22", "title": "Китай забранява на шефовете на борсите за биткоин да напускат страната"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373018-%D0%BF%D0%BE%D0%BC%D0%BD%D0%B8%D1%82%D0%B5-%D0%BB%D0%B8-%D0%BF%D0%BE%D1%81%D0%BB%D0%B5%D0%B4%D0%BD%D0%B0%D1%82%D0%B0-%D0%B7%D0%B8%D0%BC%D0%B0-%D1%81%D0%B5%D0%B3%D0%B0-%D0%B5-%D0%BE%D1%89%D0%B5-%D0%BF%D0%BE-%D1%81%D1%82%D1%83%D0%B4%D0%B5%D0%BD%D0%BE", "text": " ", "date": "2017.09.22", "title": "Помните ли последната зима? Сега е още по-студено!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/373019-%D0%B1%D0%BE%D1%80%D0%B8%D1%81%D0%BE%D0%B2,-%D0%BF%D0%BE%D0%BF%D0%B8%D1%82%D0%B0%D0%B9-%D0%BF%D0%BE%D0%BD%D0%B5-%D0%B1%D0%BE%D0%B6%D0%B8%D0%B4%D0%B0%D1%80", "text": "Поне Божидар Димитров да беше попитал, а са приятели, той щеше да му каже, че българин срещу Русия няма да се бие.И нямаше да реди простотии и да се докарва на янките: „Русия е главният враг на НАТО. Ако има война срещу Русия, ще се бием на страната на НАТО.”   Още преди 75 години Хитлер разбра, че е безсмислено да праща българска войска на Изток. Затова беше узрял и цар Борис. Точно поради тази причина окупирахме Северна Гърция, Македония и Сърбия, за да освободим немски дивизии за Източния фронт.     И в 21 век храбрият Пожарникар от Банкя лъска кремъклийката, за да се бие с Путин.   Ще му го кажа аз, ако не му го е казал Божидар Димитров: И през Втората световна са правили подписка за доброволци, които да вървят на заколение на Източния фронт. Борисов, записали са се 120 души, сещай се какви! Направи се на улав и обяви подписка за доброволци: дори Иво Инджев и Методи Андреев няма да се запишат. Защото те са като празните менчета – само дрънкат на кухо!", "date": "2017.09.22", "title": "Борисов, попитай поне Божидар!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/373020-%D0%B1%D0%B5%D1%81%D0%BD%D0%BE%D0%B2%D0%B0%D1%82%D0%B8-%D1%80%D1%83%D1%81%D0%BE%D1%84%D0%BE%D0%B1%D0%B8", "text": "Има една категория български граждани и гражданки, в които трайно се е вселил русофобският бяс. Достатъчно е да споменете в тяхно присъствие думи като Русия или каквото и да било руско, за да изгубят тези хора всякакъв човешки облик и да заприличат на свинете от известната Новозаветна притча.     И няма никакво значение какъв е руснакът – политик, държавник, спортист, артист, певец, учен или турист.        Факт е, че някои от въпиющите към небесата искрено вярват на глупостите, които говорят. При други, а те май са повече, подобно поведение е просто бизнес.       Това е отлична стратегия, за да припечелваш добри пари, без да влагаш нито ум, нито усилия. И грантовите анализатори, които като ден изскачат от телевизора и от радиото, отлично се справят с този бизнес. Вдъхновени от техния успех, едни други хора решиха, че ако  инжектират русофобския бяс в политически проекти, това ще ги направи незаобиколими фактори в политиката. Много голяма заблуда е тази.     Нали видяхте какво се случи с партиите на снобската десница, които истерично развяваха флага на русофобията на последните парламентарни избори? Потънаха в нищото. Безвъзвратно. В онова нищо, където компания им прави един бивш президент, който се изживяваше като главен русофоб и който дори не посмя да защити президентския си пост на избори, за да не бъде ошамарен от избирателите, получавайки някъде между 3 и 4 процента.     И затова не гласуват за налудни политици. И няма значение дали тези политици са автентично истерични или се правят на такива, за да си заслужат доларите от чуждите фондации.      Разбира се, винаги могат да надраскат някой паметник или да издигнат малоумен транспарант, но това е слаба, твърде слаба утеха.      Подозирам обаче, че макар да си дават сметка за подобна опасност, русофобите в политиката вече не могат да спрат. Те наистина много приличат на свинете от притчата, с която започнах. Да ви припомня каква е съдбата на тези животни според Светия евангелист Лука:    Мдаа, твърде нерадостна е съдбата на бесноватите, и русофоби, и всякакви други.", "date": "2017.09.22", "title": "Бесновати русофоби"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373021-%D0%B2%D0%B5%D1%87%D0%B5-%D1%89%D0%B5-%D1%8F%D0%B4%D0%B5%D0%BC-%D0%BF%D0%BE%D0%B2%D0%B5%D1%87%D0%B5-%D0%B3%D0%BC%D0%BE", "text": "      Документът беше одобрен от страните-членки в рамките на Европейския съвет и гласуван от Европейския парламент.Той ще влезе в сила окончателно, след като бъде ратифициран от парламентите на всички държави от общността.   Заместник-председателят на Европейската комисия Валдис Домбровскис определи споразумението като “крайъгълен камък” в търговската политика на ЕС     Това ще даде възможност на компаниите и хората да започнат да берат плодовете на това споразумение. Както знаете, то трябва да бъде ратифицирано на национално ниво от всички страни-членки на ЕС преди да влезе в сила. Комисията очаква от тях да проведат дискусии в контекста на ратификациите. Разбира се, ние оставаме ангажирани със страните-членки, парламентите и техните граждани в демократичния процес до пълната ратификация.   По официални данни Канада е 11-и по големина търговски партньор на България извън ЕС, а стойността на българския износ към Северно-американската странна е 82 милиона евро. Изнасяме към Канада медицинска техника, медикаменти и храни.       Приемането на споразумението предизвика дебат в родните политически среди, като един от основните аргументи на противниците му беше, че то дава достъп до нашите пазари на генетично модифицирани храни.     Канадската продукция, която ще се внася в Общността и България ще трябва да отговаря на европейските ограничения и забрани за такива продукти.     Търговското споразумение създава нови възможности за европейските земеделски стопани и производители на храни. ЕС допълнително отвори пазара си за някои конкурентни канадски продукти. Успоредно с това е подобрен достъпът до канадския пазар за важни европейски експортни продукти. Те включват сирене, вино и спиртни напитки, плодове и зеленчуци, както и преработени продукти.", "date": "2017.09.22", "title": "Вече ще ядем повече ГМО"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/373022-%D0%BA%D1%8A%D0%B4%D0%B5-%D1%81%D0%B0-%D1%83%D1%87%D0%B8%D1%82%D0%B5%D0%BB%D0%B8%D1%82%D0%B5", "text": "                  Народното събрание проведе нормативна чистка, след която единствената по-значима група учители, които се вляха в българските училища, са обучаваните в „Заедно в час“ млади хора. Те обаче са крайно недостатъчно като брой. Освен това съществува напрежение между учителите, наети от образователните институции, и тези, дошли по линия на партньорството с неправителствената организация. Поради факта, че „работят в предизвикателна среда – с ученици с нисък социално-икономически статус, ниска мотивация, разнообразни образователни потребности, и ниски резултати“, както и за да прилагат „ценностите на програма „Заедно в Час“, учителите от програмата получават допълнителен „финансов стимул“ в размер на 500 лв. към стандартната учителска заплата. Това е мярка, която следва да се прилага за  , които работят в същата среда, вместо да се подклажда недоверие и напрежение между преподавателите.     През юни тази година министърът на образованието изпрати нарочно   до директорите, с което ги призова да ограничат използването на срочни договори, тъй като те не позволяват да се извършва продължителна, последователна и целенасочена дейност за личностното развитие на детето и ученика, изграждане на положителен организационен климат, утвърждаване на позитивна дисциплина и развитие на училищната общност. За съжаление, практиката педагози да бъдат назначавани на срочни договори продължава да се прилага, вероятно поради натиска за спестяване, който упражняват делегираните бюджети върху ръководствата на учебните заведения. Което показва, че без изрично законодателно решение – забрана на срочните договори и премахване на делегираните бюджети, проблемът няма да бъде разрешен.     Ако българските управляващи и директорите на училища целят устойчивост и ефективност на образователната система, която е фундамент за бъдещето на страната, следва спешно да коригират изброените дефекти:   Защото всяка загубена година ни струва много скъпо.  ", "date": "2017.09.22", "title": "КЪДЕ СА УЧИТЕЛИТЕ?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373017-50-%D0%BC%D0%BE%D0%B1%D0%B8%D0%BB%D0%BD%D0%B8-%D0%BF%D1%80%D0%B8%D0%BB%D0%BE%D0%B6%D0%B5%D0%BD%D0%B8%D1%8F-%D1%82%D0%BE%D1%87%D0%B0%D1%82-%D1%81%D0%BC%D0%B5%D1%82%D0%BA%D0%B8%D1%82%D0%B5-%D0%BD%D0%B8-%D1%82%D0%B0%D0%B9%D0%BD%D0%BE-%D1%81%D0%BF%D0%B8%D1%81%D1%8A%D0%BA", "text": "Експерти предупредиха за злонамерен софтуер, който тайно източва пари от сметките на потребителите срещу фалшиви услуги, предаде Нова тв. Шокиращото е, че милиони хора го свалят сами, и то напълно доброволно. Причината – този зловреден вирус (наричан още „малуер”) се крие в най-малко 50 мобилни приложения в магазина на Google Play. Софтуерът “ExpensiveWall” е създаден, за да „краде” парите от собствениците на смартфони, без те дори да го подозират. Според изследователите от Check Point опасната програма е била свалена 4,2 милиона пъти.    ", "date": "2017.09.22", "title": "50 мобилни приложения точат сметките ни тайно (СПИСЪК)"}
{"url": "http://www.classa.bg/%D1%81%D0%B2%D1%8F%D1%82/item/373012-%D1%81%D0%BA%D1%80%D0%B8%D1%82%D0%B0%D1%82%D0%B0-%D0%B8%D1%81%D1%82%D0%B8%D0%BD%D0%B0-%D0%BF%D0%B0%D0%B1%D0%BB%D0%BE-%D0%B5%D1%81%D0%BA%D0%BE%D0%B1%D0%B0%D1%80-%D0%B2%D0%B8%D0%B4%D0%B5%D0%BE", "text": "                        Почти всеки е чувал за Пабло Ескобар. Той е наркобаронът с най-известно име в историята. Започва от нищото и се издига до един от най-могъщите и богати наркобосове съществували някога.    Повечето от нас знаят по нещо за Ескобар – нпаример, че ръководи своя огромен бизнес от Меделин, че е бил безскрупулен и изключително богат и още, но със сигурност има някои интересни факти около личността му, за които мнозина не са чували. Ето и част от тях: Нека започнем с въведение за личността му за тези, които знаят по-малко за него.    1. Пабло Ескобар е роден в Рионегро, Колумбия през 1949 г. Баща му бил фермер, а майка му учителка.    2. През 1976 г. Ескобар се жени за Мария Вайехо. Тогава той е на 27 г., а тя е едва 15-годишна. Източник: Getty Images/Guliver Всеизвестен факт е, че преди да влезе в бизнеса с наркотици, се занимавал с кражби на коли. А знаехте ли, че...    3. Пабло се е занимавал и с кражба и продаване на надгробни плочи?    4. След като вече се издига, картелът на Ескобар в Меделин се превръща в основен източник на кокаин за САЩ. През 80-те години 80 процента от кокаина, пристигащ в САЩ е на Ескобар. И въпреки, че...    5. Доколкото е известно наркобаронът е отговорен за смъртта на около 4000 души, сред които 200 съдии, 1000 полицаи, много журналисти и държавни служители... ... той е имал и хуманна страна.    6. Докато със семейството му се криели, дъщеря му Мануела се разболяла. За да я стопли, той изгорил около 2 млн. долара.        8. В екстравагантното си имение в Пуерто Триунфо Пабло изгражда частен зоопарк с хипопотами, жирафи, слонове и други животни. Хипопотамите и до днес обитават мястото. Въпреки че е безмилостен и могъщ наркобарон, преди всичко Ескобар е човек и също като всички хора, той е имал страхове.    9. Най-големият страх на Пабло бил екстрадицията. Независимо какво се случело, той не искал да посрещне края на живота си в американски затвор.    10. Дори в опит да промени законите за екстрадиция на Колумбия, той предложил да плати дълга на държавата, който тогава бил в размер от над 10 млрд. долара. Освен проявата на щедрост за лични изгоди, Ескобар е бил и безкористен.    11. Въпреки ужасният бизнес, който ръководи, наркобаронът дава началото на редица програми в помощ на бедните колумбийци. Той дарява пари на църкви и болници, финансира програми за хранителни помощи, строи паркове и футболни стадиони.    12. Добрината към колумбийците му спечелва прозвището Робин Худ. Със сигурност не може да се твърди за Ескобар, че е бил светец, но явно много хора са му били благодарни.    13. На погребението му в Меделин през 1993 г. присъстват над 25 000 души, голяма част от които лично са получавали безкористна финансова помощ от него.  ", "date": "2017.09.22", "title": "Скритата Истина: Пабло Ескобар (ВИДЕО)"}
{"url": "http://www.classa.bg/%D1%81%D0%B2%D1%8F%D1%82/item/373013-%D1%80%D0%BE%D1%81%D0%BD%D0%B5%D1%84%D1%82-%D0%BD%D0%B0%D1%81%D1%82%D1%8A%D0%BF%D0%B2%D0%B0-%D0%B2-%D0%B8%D1%80%D0%B0%D0%BA%D1%81%D0%BA%D0%B8-%D0%BA%D1%8E%D1%80%D0%B4%D0%B8%D1%81%D1%82%D0%B0%D0%BD", "text": "            Русия, единствената голяма сила, която не призовава иракските кюрди да анулират референдума си за независимост следващата седмица, бързо се превърна във водещия инвеститор в сделки с кюрдски петрол и природен газ, с обещани над 4 милиарда долара за по-малко от година, казват източници от сектора.   Вашингтон, европейски страни, Турция и Иран се противопоставят на решението на иракските кюрди да произведат на 25 септември референдум за независимост, който кюрдите смятат за кулминацията на десетилетия борба за собствена държава, но Ирак определя като нарушение на конституцията му.   Тази седмица Белият дом в изявление нарече планирания вот “провокационен и дестабилизиращ” и отбеляза, че той ще се състои не само в автономния кюрдски регион, но в спорни територии.   Москва обаче не е отправила такъв призив за анулиране на вота. Вместо това, броени дни преди планирания референдум, руският държавен петролен гигант “Роснефт” обяви най-новата си инвестиция миналата седмица, в помощ на Иракски Кюрдистан да развие сектора си за природен газ за вътрешно потребление и после за износ.   Пълната стойност на сделката не е официално обявена, но според запознати с нея източници от сектора тя е над 1 милиард долара. Това е третата голяма инвестиция на “Роснефт” в кюрдския регион от февруари, което превръща Москва от слабо известен в Кюрдистан аутсайдер в най-големия източник на пари за региона.   Според източниците от този индустриален сектор сделките на “Роснефт” откакто стъпи в Кюрдистан през декември м.г. са на обща стойност около 4 милиарда долара. Това надхвърля двата милиарда долара, които кюрдският регион е получил от продажби на петрол от международни търговски фирми, които плащат предварително за износа, както и получения от съседа Турция 1,5 милиард долара.     Кюрд празнува изборната победа в северния иракски град Киркук. Снимка: АП/БТА  ", "date": "2017.09.22", "title": "\"Роснефт\" настъпва в Иракски Кюрдистан"}
{"url": "http://www.classa.bg/%D1%81%D0%B2%D1%8F%D1%82/item/373014-%D0%B5%D0%B2%D1%80%D0%B5%D0%B8%D1%82%D0%B5,-%D0%BA%D0%BE%D0%B8%D1%82%D0%BE-%D0%B2%D0%BE%D1%8E%D0%B2%D0%B0%D1%85%D0%B0-%D0%B7%D0%B0-%D1%85%D0%B8%D1%82%D0%BB%D0%B5%D1%80", "text": "През 1941 г., медицински офицер извършил геройска постъпка, за която получил ордена Железен кръст от германското нацистко висше командване. В лицето на тежък обстрел от съветските войски, майор Лео Скурник, окръжен лекар, организирал евакуация на полева болница на финско-руската граница, така той спасява живота на повече от 600 мъже, включително членове на Шуцщафел, познати повече като СС. \r\n   Разбира се, това не е нещо толкова важно, защото по време на 2-та световна война са получили тази награда повече от 4 млн души, но което прави впечатление в случая е, че Скурник е евреин. И той не е единственият такъв воювал на страната на нацистите във Финландия. Имало е повече от 300 евреи на фронта. \r\n     Финландски евреи-войници пред полева синагога. \r\n   Първото военно действие на друг евреин, който станал по-известен след войната, било на Арон Ливсон през 1939 г., когато 23-годишния войник от град Визборг отишъл на фронта за да изпълни своя дълг. След оцеляването в тази битка, Ливсон бил повишен до сержант заради заслугите си срещу враговете на нацизма. \r\n     98-годишният Арон Ливсон през 2014 г. \r\n       Почти без изключение, финландските евреи, които воювали срещу руските войски са били с руски произход, и затова е било гледано от местните на тях с недоверие по време на войната. \r\n   Интересното е, че всички еврейски войници на финския фронт са имали контакти със своите близки в Полша и в други страни, които са били окупирани от нацистите. Разбира се, че са знаели за това, което се случва. Дори на едно събрание на ветераните в Тел Авив през 1946 г., почти са изхвърлили финландските евреи, обявявайки ги за предатели. \r\n   Нацисткият режим  , дори такива, които вече са били в Палестина. Много хора са писали по тази тема, но никога не е ставало известно, поради разбираеми причини. \r\n   В   „Хитлеровите еврейски войници“,  пише за 1200 еврейски офицери в германските войски по време на войната. Включвайки 2-ма генерал-фелдмаршали, 15 генерали, и общо офицери командващи 150 хиляди немски войници. \r\n   \r\n     Един от най-видните от тези офицери бил  , който тогава е бил заместник на  . \r\n В  , Риг е интервюирал 1671 евреи, и противно на общоприетото, разказва, че 60% от тях са твърдели, че бащите е имал главната роля за връзките на децата си с юдаизма в семействата. \r\n   Дори Хелмут Коп си спомнял как дядо му му казал, че е гой, защото баща му не бил евреин. Един ден бабата на Коп казала на съпруга си: „Това е детето на нашата дъщеря Хелен,“ но дядото провикнал „Не, това е гоя на Вилхелм.“ Хелмут Коп влязъл във Вермахта през 1941 г. \r\n   \r\n   \r\n Много хора също така и никога не научиха, че „Идеалният немски войник“, образ използван от нацистите за пропагандата си, реално е бил  , който също е бил евреин. \r\n   \r\n “Политиците днес са социалдемократи, утре са просто демократи, вдругиден са комунисти и накрая синдикалисти. Или пък днес са демократи, утре са в Немската национална партия и след това в индустриалната партия. Такива хора винаги ни объркват със същността си. Ние сме си поставили една цел и ще е следваме фанатично и без да проявяваме милост. Да ги закопаем всичките до един в земята!” – Адолф Хитлер \r\n \r\n \r\n", "date": "2017.09.22", "title": "Евреите, които воюваха за Хитлер"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/373015-%D0%BE%D1%81%D1%82%D0%B0%D0%B2%D0%B0%D0%BC%D0%B5-%D0%B1%D0%B5%D0%B7-%D0%B0%D1%80%D0%BC%D0%B8%D1%8F,-70-%D0%BE%D1%82-%D0%BC%D0%B5%D1%81%D1%82%D0%B0%D1%82%D0%B0-%D0%BD%D0%B5-%D1%81%D0%B0-%D0%B7%D0%B0%D0%B5%D1%82%D0%B8", "text": "заяви бившият лидер на БСП и бивш вътрешен министър Михаил Миков.   Той бе гост в сутрешния блок на БТВ.   Миков коментира избора на парламентарната квота във ВСС, което за първи път стана с мнозинство от 2/3. Две трети е трудно за постигане мнозинство, става с договорки. Преди имаше ясна отговорност, сега с такова мнозинство отговорността се губи, смята той.     Този случай показва, че БСП не е категорична опозиция, смята Миков. Според него все по-малко се говори за политиката, която трябва да изпълнява една или друга личност.   В БСП политиката мина на заден план. На преден план излизат или периодични скандали или теми, които не отразяват състоянието на страната, смята Миков. И даде пример с темата за прогресивното данъчно облагане.    каза Михаил Миков.   Според него, ако продължава тази тенденция, след няколко години ще сме без армия.   Каква заплаха е Русия за България – ще ни вземат петрола, ще ни вземат данъците, попита риторично Михаил Миков.   Българските политици трябва да поставят въпроса дали България се поставя като преден пост на НАТО, каза той в коментар по думите на премиера Бойко Борисов, че руските ракети са насочени срещу нас.   продължи бившият БСП-лидер.    каза още Миков.   Според него  Михаил Миков заяви, че участва във всяко заседание на Националния съвет на БСП и заявява своето мнение. А в новосъздадения правен съвет не иска да участва, защото той е създаден механично.     ", "date": "2017.09.22", "title": "Оставаме без армия, 70% от местата не са заети!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373016-%D0%BB%D0%B5%D0%BA%D0%B0%D1%80%D0%B8%D1%82%D0%B5-%D0%BE%D1%82-%D0%BF%D0%B8%D1%80%D0%BE%D0%B3%D0%BE%D0%B2-%D0%BD%D0%B5-%D0%BC%D0%BE%D0%B6%D0%B5%D0%BB%D0%B8-%D0%B4%D0%B0-%D0%BF%D0%BE%D0%BC%D0%BE%D0%B3%D0%BD%D0%B0%D1%82-%D0%BD%D0%B0-%D1%83%D0%BC%D0%B8%D1%80%D0%B0%D1%89-%D1%87%D0%BE%D0%B2%D0%B5%D0%BA-%D0%BF%D1%80%D0%B5%D0%B4-%D0%B2%D1%85%D0%BE%D0%B4%D0%B0-%D0%B8%D0%BC,-%D0%B7%D0%B0%D1%89%D0%BE%D1%82%D0%BE-%D1%89%D0%B5%D0%BB%D0%B8-%D0%B4%D0%B0-%D0%B1%D1%8A%D0%B4%D0%B0%D1%82-%D0%BD%D0%B0%D0%BA%D0%B0%D0%B7%D0%B0%D0%BD%D0%B8-%D0%B1%D0%B5%D0%B7%D1%83%D0%BC%D0%B8%D0%B5-%D1%82%D1%80%D1%8F%D0%B1%D0%B2%D0%B0%D0%BB%D0%BE-%D0%B4%D0%B0-%D0%B8%D0%BC%D0%B0-%D0%BE%D0%B1%D0%B0%D0%B6%D0%B4%D0%B0%D0%BD%D0%B5-%D0%B4%D0%BE-112-%D0%BF%D1%80%D0%B5%D0%B4%D0%B8-%D1%82%D0%BE%D0%B2%D0%B0-%D0%B8-%D0%BF%D0%BE%D1%81%D0%BB%D0%B5-%D1%89%D0%BE-%D0%B3%D0%B8-%D0%B1%D0%B8%D1%8F%D1%82", "text": "Да пострадаш пред болница, а лекарите да не излязат Мъж бе блъснат от автомобил на метри от „Пирогов”. Опитите да се извикат лекари от здравното заведение обаче били неуспешни. За това разказват очевидци на инцидента. Една от тях – Галя Славова, разказа в сутрешния блок на Нова телевизия „Здравей, България”, че мъжът е бил целият в кръв. Влязла в „Пирогов”, за да намери лекари, които да помогнат. Те обаче заявили, че нямат право да напуснат работното си място и трябва да се звънне на телефон 112. „Бях втрещена от чутото. Не бях първата, която бе потърсила помощ. Друга жена вече звънеше на 112 и викаше линейка, която по-късно дойде”, разказа още Галя Славова. „В случая хората наистина е трябвало да се обадят на спешния телефон и да изчакат линейката. В момента правила за спешните отделения в България няма. Имаме отменен стандарт по спешна медицина в частта болнична помощ и шест месеца ние нямаме правила за спешните отделения”, обясни д-р Десислава Кателиева от Националната асоциация на работещите в спешната помощ. „Случаят е показателен за тежкото състояние на системата. Трябва задължително да се приемат правила, по които да се работи”, коментира от своя страна д-р Станимир Хасърджиев от Националната пациентска организация. ", "date": "2017.09.22", "title": "Лекарите от Пирогов не можели да помогнат на умиращ човек пред входа им, защото щели да бъдат наказани! Безумие! Трябвало да има обаждане до 112 преди това! И после що ги бият?"}
{"url": "http://www.classa.bg/%D1%81%D0%B2%D1%8F%D1%82/item/373008-%D0%BA%D0%BE%D0%BB%D0%BA%D0%BE-%D0%BF%D0%BE%D0%BB%D1%83%D1%87%D0%B0%D0%B2%D0%B0%D1%82-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%82%D0%B5-%D0%BF%D0%BE%D0%BB%D0%B8%D1%82%D0%B8%D1%86%D0%B8", "text": "            Според официалната формулировка, депутатите в Германия получават не заплати, а \"компенсации за положен труд\". Наричат ги още \"дажби\". Тези \"дажби\" обаче са всичко друго, но не и оскъдни: депутатите в Бундестага получават по 9 542 евро месечно. Към това трябва да прибавим и една твърда сума за текущи разходи, възлизаща на 4 318 евро на месец, които не се облагат с данъци. С тези пари депутатите покриват разходи, които възникват в рамките на политическия им мандат - като например наемане на жилище в близост до Бундестага или пък пътни разходи.   Но това не е всичко: на депутатите им се полагат и пари за офис-оборудване - от смартфона до кафе-машината. Тази сума не бива да надхвърля 12 хиляди евро на година, като парите се изплащат впоследствие - срещу представена фактура.   Възнагражденията на германските депутати последно бяха актуализирани през юли тази година. \"Дажбите\" се увеличават автоматично веднъж в годината, като повишението е съобразено с общото развитие на заплатите в Германия.   Депутатите в парламентите на отделните федерални провинции също получават \"компенсации за положен труд\" и пари за текущи разходи, но размерът им е навсякъде различен. Така например депутатите в парламента на Хамбург получават 2 641 евро плюс 350 евро за текущи разходи. Доста по-голямо е възнаграждението на депутатите в парламента на провинция Северен Рейн-Вестфалия - 9 500 евро месечно. Но пък те не получават пари за текущи разходи.   Федералният президент Щайнмайер получава повече от канцлерката Меркел   А сега да видим колко печелят хората по върховете на германската политика. Най-голямо е възнаграждението на федералния президент Франк-Валтер Щайнмайер, макар той да има чисто представителни функции. На сайта на държавния глава четем, че канцлерът на Германия получава възнаграждение, което се равнява на девет десети от това на федералния президент. Ето и конкретните цифри: канцлерката Меркел получава 18 820 евро на месец, а президентът Щайнмайер - 20 911 евро. Министрите пък биват възнаграждавани с около 15 хиляди евро на месец.   А как изглежда доходът на Меркел в сравнение с възнагражденията на други държавни лидери? Значително повече от германската канцлерка получават само малцина държавни и правителствени ръководители: годишната заплата на американския президент например възлиза на 333 хиляди евро, а абсолютният лидер в тази класация е премиерът на Сингапур, чиято годишна заплата достига почти 1,5 милиона евро.     Германците обаче сравняват възнагражденията на политиците си не със заплатите на колегите им в чужбина, а с техните собствени доходи. И тъй като заплатите на министри и депутати значително надвишават средните доходи в Германия, политиците често стават обект на обществени критики.   В същото време е факт, че доходите на повечето политици изобщо не могат да се мерят с тези на някои лекари, адвокати или мениджъри. Един пример: член на Управителен съвет на банка си докарва годишно повече от 850 хиляди евро, което е над три пъти повече от дохода на канцлерката Меркел.   Много оспорвано е и обстоятелството, че депутатите сами определят размера на възнагражденията си. Недоволство предизвиква и този факт: според изследване на фондация \"Ото Бренер\" и портала abgeordnetenwatch.de, всеки четвърти германски депутат има и допълнителна работа, която му носи поне 10 хиляди евро годишно.", "date": "2017.09.22", "title": "Колко получават германските политици?"}
{"url": "http://www.classa.bg/%D1%81%D0%B2%D1%8F%D1%82/item/373009-%D0%B1%D1%80%D0%B5%D0%BC%D0%B5%D1%80%D1%85%D0%B0%D1%84%D0%B5%D0%BD-%D0%B7%D0%B0%D1%89%D0%BE-%D0%B3%D0%BE%D1%80%D1%8F%D1%82-%D0%B2%D1%81%D0%B5-%D1%81%D0%B3%D1%80%D0%B0%D0%B4%D0%B8,-%D0%BE%D0%B1%D0%B8%D1%82%D0%B0%D0%B2%D0%B0%D0%BD%D0%B8-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8", "text": "          В квартал Лее в Бремерхафен пожарите нямат край. Последният е избухнал в неделя - в многоетажна жилищна сграда, обитавана от мигранти, много от които са български граждани. Пламъците са тръгнали от чували, пълни с боклук, оставени в общото стълбище. Според един от обитателите на блока, входната врата не е била заключена. Засега полицията не изключва версията \"умишлен палеж\".   Това далеч не е единственият пожар в Лее. През последните месеци редовно се стига до подобни случаи: от ноември 2016 досега е имало най-малко 19 пожара, информира радио Бремен. Много от тях протичат по една и съща схема: пламъците избухват в стари сгради в не особено добро състояние, обитавани най-вече от български граждани. Най-често пожарът тръгва от чували с боклук, от детски колички или ремаркета за велосипеди, които са се намирали в общите части на сградите. Нерядко пламъците са били животозастрашаващи, имало е дори жертви. Въпреки това засега полицията отхвърля категорично версията за \"серия умишлени палежи\".     Защо властите не искат да говорят за серия от палежи, след като схемата почти винаги е една и съща? Този въпрос си задават мнозина в северногерманския град. В интервю за радио Бремен социалдемократът Даниел Соарес от мигрантския съвет на Бремерхафен казва, че случващото се не е случайност. \"Според мен, тук става дума за политически мотивирани престъпления. Защото почти всички жертви са мигранти. И почти всички са от една националност. Според нашите впечатления, в момента българската общност тук е поставена под огромен натиск\", изтъква Соарес и добавя, че българите изпитват огромен страх, защото осъзнават много добре, че точно те са на прицел.     Затова и Даниел Соарес настоява властите да започнат разследване в тази посока - умишлени палежи срещу българите. Криминалната полиция на Бремерхафен обаче засега няма такова намерение. От там не искат да говорят за връзка между отделните пожари - нищо, че си приличат толкова много. \"Нашата цел е да съберем всички информации, да ги анализираме и евентуално да заловим извършителите\", гласи краткият коментар на местната полиция.   В телевизионен репортаж на журналисти от Бремерхафен за предаването \"Buten un binnen\" се казва, че в бъдеще градът иска да предотврати подобни пожари. За тази цел от общината възнамеряват да раздават брошури на различни езици, в които се съдържат и следните съвети: не оставяйте предмети в общите части на жилищните сгради и заключвайте входните врати! От репортажа научаваме още, че при пожарите досега са пострадали общо 40 души. Преди няколко месеца при пожар в квартал Лее е починало едно тригодишно дете.     Бремерхафен е известен с високия брой български мигранти. Преди две години градът се прочу с огромна измама със социални помощи, в която бяха въвлечени над хиляда източноевропейци, по-голямата част от които българи. Между 2013 и 2016 те са получавали социални помощи, без да са имали право на тях, като по този начин на общината са били нанесени щети за около 6 милиона евро. Разследването по този случай още тече. Ние от Дойче Веле сме писали многократно по темата.", "date": "2017.09.22", "title": "Бремерхафен: защо горят все сгради, обитавани от българи?"}
{"url": "http://www.classa.bg/%D1%81%D0%B2%D1%8F%D1%82/item/373010-%D0%BC%D0%BE%D1%80%D0%B3%D0%B0%D0%BD-%D1%84%D1%80%D0%B8%D0%B9%D0%BC%D0%B0%D0%BD-%D0%B5-%D0%B6%D0%B5%D1%80%D1%82%D0%B2%D0%B0-%D0%BD%D0%B0-%D0%B5%D0%BC%D0%BE%D1%86%D0%B8%D0%BE%D0%BD%D0%B0%D0%BB%D0%BD%D0%B0-%D0%B5%D0%BA%D0%B7%D0%B0%D0%BB%D1%82%D0%B0%D1%86%D0%B8%D1%8F", "text": " каза Песков по повод изявлението на Фрийман.   Говорителят на президента на РФ Дмитрий Песков обяви пред журналисти от световните осведомителни агенции, че в Кремъл не възприемат сериозно видеото, в което холивудският актьор Морган Фрийман призовава американците да се защитят от Русия, нападнала САЩ.   Според Песков,  По-рано вчера на сайта на новосъздадено НПО в САЩ се появи видео, в което носителят на Оскар преповтаря някои основни опорни точки за руската заплаха на загубилата президентските избори Хилари Клинтън.  , зове актьорът.    каза Песков по повод изявлението на Фрийман. Песков подчерта, че Кремъл не вижда някакви особени заплахи в появилото се видео.   каза в заключение Песков.", "date": "2017.09.22", "title": "Морган Фрийман е жертва на емоционална екзалтация"}
{"url": "http://www.classa.bg/%D1%81%D0%B2%D1%8F%D1%82/item/373011-%D0%B4%D1%80%D0%B0%D0%BC%D0%B0%D1%82%D0%B0-%D0%BE%D0%BA%D0%BE%D0%BB%D0%BE-%D0%BA%D1%8E%D1%80%D0%B4%D1%81%D0%BA%D0%B8%D1%8F-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC-%D0%B7%D0%B0-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82", "text": "В светлината на очертаващия се разгром на ИДИЛ в Ирак и Сирия, насроченият за 25-ти септември референдум за независимост в иракски Кюрдистан се формира като нов, ескалиращ напрежението фактор в региона. Очевидно решимостта на властите в Ербил (поне на този етап) е толкова голяма, че всякаква вътрешна опозиция и външна обструкция е игнорирана. \r\n   Президентът на областта Масуд Барзани няма намерение да се съобразява с претенциите на опозиционното в Кюрдистан движение „Промяна”, което се обявява против референдума, но и претендира, че сесията на местния парламент, подкрепил предложенията на правителството за провеждане на референдума, е нелегитимно. \r\n   От две години насам парламента на областта не е свикван именно, заради противоречия между опозиционния субект и властите. Въпреки това от 111 членния списъчен състав на парламента 68 депутати подкрепят референдума. \r\n   В случая кворумът е осигурен от конкуриращата на партията на президента Барзани Кюрдска демократична партия политическа организация Кюрдски патриотичен съюз, която обаче подкрепя (в мнозинството й) референдума. \r\n   Лидерът на иракските кюрди няма намерение да се съобрази и с призивите на правителството в Багдад, реагирайки на отстраняването от длъжност от иракския парламент губернатор на Киркук Неджеметин Керим. Последният е кюрд и отявлен привърженик на референдума. \r\n   Всъщност става въпрос за присъединяването на две допълнителни области към референдума, т.е. реално разширяване на границите на Кюрдистан. В коментар по казуса Барзани заявява, че в конкретния случай иракската конституция няма значение, тъй като „кюрдите няма да се върнат към границите на партия Баас”. \r\n   Той е категоричен, че няма да преговорят с никой по отношение на границите на Кюрдистан. Определени среди в Кюрдистан претендират, че Киркук (богат на нефт) е историческата столица на областта. \r\n   Призивите и заплахите на Анкара и Техеран също остават да висят във въздуха. Поисканата от командващия иранските войски в Близкия Изток и ръководител на бригадите „ал Кудс” към Корпуса на ислямските гвардейци, страховития генерал Касим Сюлеймани среща с Барзани не се състои. \r\n   \r\n   Поради значимостта на референдума Съветът по национална сигурност на Турция е пренасочен от 28-ми на 22-ри септември. След него турската страна ще излезе с официална позиция. Изявленията и коментарите на Ердоган и Бинали Ялдъръм са еднозначни – „референдумът ще има своята цена”. \r\n   Очевидно обаче, че позицията на страните – членки на Съвета за сигурност на ООН е най-значимия за Ербил фактор при насрочването или отлагането на референдума. \r\n   Първоначалната позиция на Вашингтон беше категорична в желанието си да анулира допитването до кюрдите в Ирак.  \r\n   Неговият аргумент е ясен. Референдумът ще дестабилизира региона и ще отклони вниманието от войната срещу ИДИЛ. \r\n   Американският посланик в Багдад е изразил следните възможни ситуации в случай на провеждането на референдума: \r\n   \r\n Преди дни Барзани заяви, че е възможно да се отложи допитването със 6 или 12 месеца само в случай, че получи „гаранции от ООН”. \r\n   С други думи, възможно е отлагане на допитването, но само след твърдо признаване на резултатите от него на по-късен етап….т.е. по-късно признаване на независимостта на Кюрдистан. \r\n   Очевидно някаква (макар и половинчата) крачка в тази посока е направена, тъй като при посещението на политическия ръководител на антитерористичната коалиция Брет Макгърк, придружен от представителя на Великобритания за Близкия Изток в Ербил на срещата с Барзани е направено ново предложение. \r\n   Според секретаря на Кюрдския социалистически съюз Мохамед Хаджи Махмуд, близък до Барзани, цитиран от вестник „Шарк ал аусат” САЩ, Великобритания, Франция и ООН предлагат референдумът да се отложи с две години. \r\n   В замяна на това ще бъде дискутиран в ООН въпросът за положението в иракски Кюрдистан, в това число и свикването на референдум за независимост. Президентът на областта е поискал в замяна Багдад ясно да декларира правото на самоопределение на кюрдите, както и гаранция за това от Запада и международната общност. \r\n   Вероятно това не се е случило, тъй като само три часа след срещата парламентът в Ербил подкрепя провеждането на референдума на определената дата – 25-ти септември 2017 г. \r\n   Видно е, че последният предизвиква силен отзвук в средите на кюрдите в целия Близък Изток, предимно в Сирия. На 15-ти септември са проведени многохилядни демонстрации в териториите, контролирани от Сирийските демократични сили (СДС) в съседната арабска страна. \r\n   Нещо повече, Изпълнителния комитет на т.нар. Демократична федерация на Северна Сирия, т.е. кюрдските регионални власти в Сирия призовават за масово гласуване на кантоналните избори в тези територии, определени на 22-ри септември. Според кюрдските власти те представляват „нов етап в демократичната федерална система в Сирия”. \r\n   Очевидно тези две събития са причина и за гневната реакция на Центъра за помирение на Русия, който се помещава във военната база Хмеймим. Ако до този момент Москва не вземаше категорична официална позиция спрямо кюрдските действия, то сега въпросният център е декларирал на своята фейсбук страница: „Москва няма да подкрепи сепаратисткия проект на кюрдите в Сирия. Той противоречи на нашия ангажимент да гарантираме териториалната цялост на Сирия”. \r\n   Наблюдатели припомнят, че руската позиция спрямо кюрдите претърпява развитие. Първоначално Москва гледа на тях като на субект, които може да има регионална автономия по подобие на тази, която е дала на Кавказките републики. \r\n   Под натиска на централното правителство в Дамаск обаче тя еволюира и при преговорите с техни представители (политически или военни) изискват те да декларират тяхната сирийска идентичност и да зачитат законите и указите на властите в Дамаск. \r\n   Дори призовават след всяка военна победа или завземане на територия от ИДИЛ наред с кюрдското знаме, да издигат и знамето на САР. На митингите в подкрепа на референдума в Ирак не се вижда нито едно знаме на сирийската държава. Видно е, че това е причината за руската реакция. \r\n   Преди седмица Москва декларира, че правителството в Дамаск вече контролира 85% от националната територия. \r\n   Според вестник „ал Мудун” Сирийската лаборатория за правата на човека, базирана в Лондон, която играе роля на независим статистически институт за гражданската война в Сирия я коригира, очертавайки следната моментна картина на влиянието в страната: правителството – 48%, прокюрдските СДС – 23%, опозицията (в това число и проблемната провинция Едлеб) – 14% и ИДИЛ – 11 %. Уговорката е, че цифрите са приблизителни. \r\n   Видно е, че референдумът в иракски Кюрдистан на 25-ти септември ще пусне духа от бутилката. Не е ясно дали той ще изветрее на фона на пълната регионална и международна обструкция или напротив, ще предизвика сътресения, от които ще се разлюлеят съседните Сирия и Турция. \r\n       \r\n", "date": "2017.09.22", "title": "Драмата около кюрдския референдум за независимост"}
{"url": "http://www.classa.bg/%D1%81%D0%B2%D1%8F%D1%82/item/373007-%D0%BB%D0%BE%D0%BD%D0%B4%D0%BE%D0%BD-%D0%B8-20-%D1%82%D0%B5-%D0%BC%D0%B8%D0%BB%D0%B8%D0%B0%D1%80%D0%B4%D0%B0", "text": "            Този петък британската министър-председателка Тереза Мей ще очертае рамката на предстоящото излизане на Великобритания от Европейския съюз. Ще го направи от прекрасния италиански град Флоренция. Може би е избрала това място, за да има поне едно хубаво нещо в иначе неприятните новини.     Това, което се дочува предварително за плановете на британското правителство, едва ли е по вкуса на ЕК и на страните-членки: по информация на \"Файненшъл таймс\", Лондон е готов да преведе на Брюксел 20 милиарда евро за покриване на финансовите искове към страната. Съветникът на Мей по европейските въпроси вече е уведомил правителствата на няколко страни-членки, твърди още изданието и добавя, че самата Мей ще назове сумата в речта си в петък.   Тереза Мей на \"Даунинг стрийт\" №10   Досега Лондон избягваше да споменава конкретни числа. Но 20-те милиарда, за които съобщи сега \"Файненшъл таймс\", определено са твърде малко. Според информации от средите на ЕС, исковете към Великобритания възлизат на сумата между 60 и 100 милиарда евро. От което следва, че на Лондон ще му се наложи да направи нов, по-висок залог. В тази връзка \"Файненшъл таймс\" предполага, че тези 20 милиарда трябва да се разглеждат само като минимален залог.   На \"Даунинг стрийт\" 10 може би си правят следната сметка: да тръгнем от ниско, за да можем да се срещнем някъде по средата. Разбира се, това са само спекулации. Но едно е ясно: член 50-и от европейските договори предвижда 2-годишен срок за приключване на преговорите за излизане от Общността. Този срок тече от март тази година, от което следва, че преговорите трябва да приключат в края на март 2019 година. До момента обаче разговорите между Лондон и Брюксел тъпчат на едно място.", "date": "2017.09.22", "title": "Лондон и 20-те милиарда"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/373002-%D0%BF%D1%80%D0%BE%D1%84%D0%B5%D1%81%D0%B8%D0%B8%D1%82%D0%B5-,-%D0%BA%D0%BE%D0%B8%D1%82%D0%BE-%D0%B2%D1%81%D0%B8%D1%87%D0%BA%D0%B8-%D0%B7%D0%BD%D0%B0%D0%B5%D0%BC,-%D1%87%D0%B5-%D0%BD%D0%B8%D1%89%D0%BE-%D0%BD%D0%B5-%D0%B7%D0%BD%D0%B0%D1%87%D0%B0%D1%82", "text": "Поколението на милениалите с типичната си егоцентричност сякаш така и не успя да излезе от идеята, че работата може и да не бъде нещо специално, завъртяно, модно и готино. Така в последното десетилетие секретарките се превърнаха в офис мениджъри, продавачките в магазин - моден консултант или \"шопинг ъдвайзър\", а всички се бъзикат, че овчарите предстои да бъдат прекавлифицирани в \"оператори на биологични единици\".   Нароиха се всевъзможни млади предприемачи, тинк-танк специалисти, гурута за взаимопомощ и какво ли още не. Всички са шефове, всички са cool. Да имаш някаква адски готина и уникална професия, с която да изпъкваш по време на разговори, сякаш стана почти задължително. Иначе губиш интереса на останалите.     А идеята да си безработен е силно притеснителна. Не просто защото липсата на пари те притеснява и трябва по някакъв начин да свързваш двата края, изхранвайки се с буркани, пратени от обичащите те родители, а защото звучи някак дамгосващо и обвинително. Как така ще седиш без работа. Развивай се! Надграждай! Работи над себе си, докато стигнеш до най-доброто си аз, което вече да вземе да стане шеф на нещо си там...   Така на практика пазарът на труда се напълни с люде, които по собствените си думи са нещо уникално, но реално си търсят нормална работа, която освен всичко друго, да им носи и пари.   Фактът, че професиите, които си измислят нищо не говорят дори и на майките им, и вероятно се налага да убеждават роднини и приятели, че това всъщност си е съвсем истинска професия.     Вероятно този човек е много интелигентен. Поне демонстрира ерудиция, а творческото направо му извира от ушите, докато си поръчва българска бира от павилиончето край парка. В един момент той ще започне да обяснява за това, което е писал, за евентуалната книга, която по случайност е успял да издаде преди 3-4 години и за \"новите си проекти\". Практиката у нас обаче показва, че май почти нямаме хора, които да са се издържали само с писането си. Напротив, то винаги е било нещо странично, дори при най-големите ни автори. Затова си заслужава да погледнем с една идея съмнение върху тези смели изказвания.   Или ентърпеньор, по модерному. През последните години всеки нещо предприема някъде, прави стартъп, има уникална нова идея, която ще промени технологичния свят и т.н. За някои дори само фактът, че четат по някоя и друга статия от Forbes, entrepreneur.com или някой подобен сайт. Важното е да имаш наконтен профил в LinkedIn, на който да личат 10-20 обучения, и да си бил поне в единия ден на Webit. Така че ако някой ви каже, че е предприемач, има стартъп и развива супер добрата и успешна идея, първо го питайте какво друго е правил досега, а после на свой риск решете дали и доколко да се доверите.   Последните години белязаха сериозен подем сред професията на коучовете у нас, особено след като Кобилкина и подобните й девушки започнаха да развиват бранша. Фактът, че малцина знаят какво всъщност е коучинга, не пречи. Това е \"бутикова\" професия, чийто услуги се ползват само големци и ентерпреньори. Самоназованият коуч ще представи себе си за нещо средно между психотерапевт, маркетинг гуру и наръчник за селфхелп, който ще ви помогне да разкриете пълния си житейски потенциал. На практика обаче най-често става въпрос за хора, които не спират да ходят по всевъзможни обучения, залагащи на психология, хюмън дизайн, медитация, езотерика и дори астрология, с идеята един ден те сами да организират подобни \"тренинги\". Дали вече го правят е въпрос на лична отдаденост към начинанието.   Почти същото като коуча, но помага на околните да се издигнат духовно, да се извисят, да прочистят енергиите си, да прочистят чакрите и да отворят четвърто, пето и шесто око. За тях материалното не е от значение, но пък всичко трябва да е био, еко веган и т.н. С часове могат да говорят за всякакви възвишености, а димът от ароматните пръчици с тамян да се издига покрай тях. Тях и да ги питате за работа, която да ги издържа, ще ви подминат като всяка друга прашинка от материалния свят.   Ако преди модерното беше да списваш блог, сега истината отиде във влоговете. Влогърите са новите лица на ентъртеймънта. Може и да не ги дават по телевизията, но те се къпят в слава. Имат си десетки и стотици хиляди последователи във Facebook и Instagram, а каналът им в YouTube представя супер уникални коментари по всевъзможни теми, нали... И ако действително шепа хора успяват все пак да изкарват някакви пари с това, останалите просто се опитват... често по досаден начин.   Всички сме чували, че музикант къща не храни. Съществуват, разбира се, музканти, които не просто хранят къща, но и могат да си купят цяло имение. Те обаче са рядкост, а и реално никой не се изхранва само от музика. В най-честия случай на градската среда става въпрос за хора, които дрънкат в банда или се опитват да пробият музикалната сцена с новия си рап/електро/фънки/инди/каквото и да е там проект. В повечето случаи - неуспешно.   Каквото и да е, важното е да е на свободна практика. Ако веднъж на 2-3 месеца някой ги наеме да му свършат някаква работа, пак е добре. Важна е свободата, която фрийленсърите пропагандират - без работно време, без шеф, без обвързващи елементи. Въпросът е, че най-често е и без пари.", "date": "2017.09.22", "title": "\"Професиите\", които всички знаем, че нищо не значат"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/373003-%D0%BA%D1%8A%D0%B4%D0%B5-%D0%BE%D1%82%D0%B8%D0%B2%D0%B0%D1%82-%D1%81%D0%B8%D0%BD%D0%B4%D0%B8%D0%BA%D0%B0%D1%82%D0%B8%D1%82%D0%B5-%D0%B2-%D0%B4%D0%B8%D0%B3%D0%B8%D1%82%D0%B0%D0%BB%D0%BD%D0%B0%D1%82%D0%B0-%D0%B5%D1%80%D0%B0", "text": "Шефовете на профсъюзите вероятно са последните хора, за които може да се очаква, че ще приветстват автоматизацията. И все пак, поне в Германия, именно профсъюзите са сред най-ентусиазираните поддръжници на включването на машините в работния процес.   Причината за това е проста. Страхът, че роботите изместят легионите германски работници, сглобяващи автомобили и други промишлени стоки, е намалял за сметка на все по-широко приеманата идея, че самото естество на работата ще се промени на фона на идващата дигитална епоха.     \"Ако не ускорим реакциите си към тези промени, ние няма да оформим дигитализацията, но тя ще оформи нас\", каза Волфганг Лутербах, старши съветник за бъдещето на работата в Изпълнителния съвет на Германската конфедерация на профсъюзите. Преди повече от век германската индустриална мощ е зависела най-вече от всеотдайната работа на обикновените работници. Това води и до засилена позиция на синдикатите, които се грижели обикновените служители да си получават заслуженото - от дългите ваканции през щедрото заплащане за извънреден труд та до желязната защита на работните места.   В последно време обаче синдикатите са загубили голяма част от това си влияние. По-малко от 16% от работниците в Германия в момента са част от синдикален съюз, което е рязък спад от близо 40% процента в началото на 90-те. В момента съюзите са най-силни в професиите от бранша на металургията, където физическите изисквания към работниците са и най-големи.     Каква роля обаче играят профсъюзите в условията на дигитализирана икономика, където условията за работното място от XX век са се променили значително? Синдикатите не чакат пазара да отговори на този въпрос за тях.     Въпреки относителната сила на немската икономика през последните години ръстът в производителността в страната е слаб, а технологичният напредък обикновено е най-бързият начин за подобряване на производителността.   Постигането на това обаче може да се окаже доста трудно, най-вече защото няма страната няма ясен план за това. Германците обикновено са отворени за дигитализацията и според последните проучвания смятат, че биха могли да се възползват лично от нея. Но далеч не е ясно дали те схващат степента на промяна в работната среда, която им предстои да изпитат. Не е ясно и дали наистина са готови да я приемат.   Според Маркус Алберс съсобственик в компания, помагаща на различни фирми да извършат цифровия преход, дигитализирането променя почти изцяло начина на работа. По негови думи освен тренингите, които подобни компании извършват, трябва да се започне по-широк обществен дебат по темата на национално ниво.     За да оцелеят и да защитят работниците в страната, синдикатите не трябва просто да се нагодят към новите видове професии и работници, те ще трябва да направят повече - да гарантират, че техните сегашни членове няма да останат без работа.   А членовете на синдикатите коментират, че традицията на Германия за \"социално партньорство\", която създава рамка за разрешаване на проблемите между работници и работодатели, включвайки представители и на двете страни, е единственият начин да се отговори на предизвикателствата на дигиталната ера.   Така сидникатите вече са започнали работа по различни проекти, които да засягат преквалификацията на някои работници.    С все по-голямата роботизация на работния процес това ще е задължително изискване. Компаниите също имат своята роля тук, но процесът до голяма степен ще зависи от работата на правителството да осигури на работниците правилните възможности. Реално това е нещото, което в цялата тема тревожи най-много властите в страната. На практика на много компании ще им се наложи да извършат процеса по преминаване към новия начин на работа, разчитайки на по-възрастни работници.   \"Ще бъде предизвикателство да обучим хората, които работят 20 години в индустрията, и да ги накараме да се подготвят за дигитализиран свят\", каза Никол Стрикър, изследовател в Технологичния институт в Карлсруе.     Към 2060 г. се очаква 1/3 от населението на страната да е на възраст над 65 години. Такам ако иска да запази своята индустрия, Германия или трябва да разчита все повече на по-възрастните работници (или да започне да вкарва работна ръка отвън - процес, който вече е започнал).   Някои немски политици вече показват личен пример. Германският финансов министър Волфганг Шойбле, който наскоро навърши 75 тази седмица, не е особено близък до дигиталната среда, и въпреки това не показва признаци, че скоро смята да се отказва. Всъщност Шойбле, който е най-дългогодишният член на Бундестага, се опитва да убеди сънародниците си, че възрастта е малко или много състояние на ума.   Дали обаче ще успее да ги убеди и дали немската икономика ще издържи, ако е стъпила върху раменете на работниците в пенсионна възраст, е въпрос, чийто отговор предстои да видим в следващите десетилетия.", "date": "2017.09.22", "title": "Къде отиват синдикатите в дигиталната ера?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373004-%E2%80%9E%D0%B4%D0%BE%D0%BC%D0%B0%D1%88%D0%B5%D0%BD-%D0%B0%D1%80%D0%B5%D1%81%D1%82%E2%80%9D-%D0%BF%D0%BE-%D1%88%D0%B2%D0%B5%D0%B4%D1%81%D0%BA%D0%B8", "text": "Спомняте ли си историята с шведа, който ритна камериерка в главата в хотел в Слънчев бряг? Беше в началото на юни, затова питам - оттогава са минали не три дни, както си е обичайната карантина за всяко чудо у нас, ами цели три месеца. От охранителните камери на хотела се вижда как мъж на около петдесет върви с багажа си из фоайето на хотела, спира пред камериерка, която нещо забърсва около мебелите, след което без никаква причина просто жестоко й тегли един десен прав в челото.   Резултатът от този шведски поздрав беше загуба на съзнание и разбита долна челюст за жената (пенсионерка на 65 години, която заработва допълнително като камериерка, за да върже двата края) и арест за туриста. Няма да спестя и още една подробност - че председателят на Българската хотелиерска и ресторантьорска асоциация Благой Рагин тогава силно се притесни да не вземем да обидим „чувствителните\" шведски туристи, като потърсим твърде сериозна отговорност на този техен сънародник. Да не се изложим пред чужденците, нали знаете...        В резултат на силното обществено възмущение по повод това изявление Рагин подаде оставка, която пък не беше приета, защото се оказа, че по-достоен човек от него за председател на въпросната организация в България не се е родил - поне до 10 октомври, за когато е свикано ново Общо събрание на БХРА.   Има обаче и нещо друго.    .    Като журналист и гражданин лично аз много се притеснявах тя да не се съгласи. Защото това реално би означавало първо, че щеше да вземе обидно ниско обезщетение според стандарта на живот в страната, от която идва нейният нападател. Второ, той щеше да се отърве със съзнанието, че в България всичко може да се купи, включително и човешкото достойнство. Трето, усещането на българите за безнаказаност и страх в собствената им държава щеше да има поредното основание и ние за пореден път щяхме да се почувстваме трета ръка хора, зад които държавата не застава.   Така или иначе битата българка и нейните близки решиха все пак да търсят правата си по съдебен ред. В момента се очаква машината да се задвижи и поне по думите на адвоката на жертвата, до месец да се даде старт на делото.     След като поседя малко из българските полицейски участъци, той беше пуснат под домашен арест. И понеже няма как да напусне страната, за да лежи мярката в родината си, трябваше да намери „дом\" в България, където да стои арестуван. Първото, което логично е опитал на наша територия, било да си намери хотел. Чест прави на българските хотели, че са отказали да му дадат апартамент под наем - все пак някаква солидарност и достойнство трябва да има и в туристическия ни бизнес, иначе утре направо ще отстрелват служителите в хотелите ни като метални мишени на панаирски стрелбища.   В крайна сметка обаче шведът все пак си е намерил място за домашен арест. И това е сградата, която виждате на снимката - апартхотел отново в Слънчев бряг.     .    Не е ясно все още кой му носи храна, защото той не би трябвало да излиза сам. Вероятно си има човек, на когото плаща за тази услуга. Полицията, която трябва да следи за изпълнение на мярката му, наминава ежедневно да види какво става. И без да се ангажирам с обвинения, нека призная, че няма да се учудя, ако осъденият на домашен арест швед е успял да си заплати полицаите да си затварят очите от време на време. Не, че ще стане кой знае какво, ако отиде да си купи хляб или се топне в морето, ама нали все пак не за курорт говорим, а за домашен арест .   Снимката е направена от дъщерята на пребитата камериерка. Нали не си мислите, че ще отдели от времето и нервите си да ходи да дебне бияча на майка си да се появи на терасата, за да го хване в кадър, ако от тази влудяваща ситуация не й се късаше сърцето? Не за друго - то е ясно, че всичко е направено напълно законно. Наказаният с мярка „Домашен арест\" трябва да не напуска границите на дома си. Точка. Когато няма дом в съответната страна, трябва да намери такъв. И Ралф Сундберг, който разполага с достатъчно средства да си наеме луксозно жилище, го е направил.     Не мога лично да се примиря с факта, че дори когато осъждаме престъпниците им, техните мерки са според техните си стандарти. Не мога да затворя очи пред факта, че вероятно домът на пребитата жена е в степени по-обикновен и остарял от мястото, където нейният бияч в момента пребивава наказан.   Стандартът ни гони и хапе по петите, дори когато става дума за престъпление - друго си е да си шведски хулиган в България - и домашният ти арест е луксозен! Да не го мислим човека, дет се вика. Е, малко по-дългичко продължава курортът му в България, но пък я как удобно си прекарва арестуван!   Господин Рагин вероятно също е спокоен - доказали сме пред шведските туристи, че дори и да ни бият, ние сме толкова бедни, че и като арестувани у нас ще си живеят царски! И Ангелкова може да спи спокойно - сега вече знае къде точно да изпрати на г-н Ралф Сундберг благодарствената картичка, че е посетил държавата ни, хубаво се е напил и за кеф е пробвал шута си в главата на една българка!   Така да се каже, всички, от които зависи националното ни самочувствие и защита, са доволни. Само ние, които трябва да си го носим с гордост, че сме българи, никак не сме.   Лично аз оставам да чакам делото. Въпреки че би било логично подобни случаи да се решават в съкратени срокове, за да не се стига до подобни абсурди. И няма да забравя нито за три, нито за тридесет, нито за три хиляди дни.", "date": "2017.09.22", "title": "„Домашен арест” по шведски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/373005-%D0%B4%D0%B0-%D0%BF%D0%BE%D0%B3%D0%BE%D0%B2%D0%BE%D1%80%D0%B8%D0%BC-%D0%B7%D0%B0-%D1%81%D0%BB%D0%B0%D0%B2%D0%B8-%D1%82%D1%80%D0%B8%D1%84%D0%BE%D0%BD%D0%BE%D0%B2", "text": "              Няма такава държава, но има такъв народ. Така преди седмица шоуменът, бизнесмен и организатор на референдуми Слави Трифонов обяви с половин уста, че ще прави политически проект. Действие, което всъщност отдавна се очакваше. И именно понеже беше предвидимо - самият той го беше загатнал на няколко пъти, началото трябваше да бъде по-пищно от онова кратко писъмце до медиите.     Всъщност, началото на проекта \"Трифонов\" изглежда съвсем като края на инициативата му за мажоритарното гласуване. Инициатива, която стартира с ударно събиране на подписи в цяла България, но накрая се спихна до личността на самия водещ, обграден от негови охранители, които в компанията на няколко десетки души протестираха пред парламента.   Същественото обаче е не началото на проекта, а обстоятелството, че въпросното нещо, което не е наречено партия, ще представлява един вид риалити формат, в който водещият ще търси \"талантливи, квалифицирани и морални българи\". После щял да ги представи на народа, а народът от своя страна щял да реши дали иска те да го представляват. От това обяснение не става ясно дали въпросната инициатива ще се яви на избори или ще бъде просто нещо като нов телевизионен формат.   Дори да приемем, че в случая става дума за неумела заявка за политически проект, цялата тази история поставя няколко въпроса, на които идеологът на референдума за мажоритарното гласуване ще трябва да отговори, ако иска да бъде приеман сериозно. Ще трябва да им отговори дори и да не му е цел да го взимат сериозно - просто така се прави в полето на политиката. Даже в полето на българската политика.     На първо място Слави Трифонов би трябвало да обясни каква друга кауза ще преследва, освен мажоритарното избиране на парламент. Би трябвало да обясни какво ще се опитат да променят онези талантливите и моралните, които ще представи пред народа; каква ще бъде външнополитическата им ориентация; какви краткосрочни и дългосрочни цели си поставя проектът и как ще ги реализира.    И най-важното - къде ще се търсят тези талантливи хора? Засега заявката на Трифонов звучи като \"внос\" на мозъци, а добре знаем, че подобни опити вече са правени. И още: какви са вижданията на евентуалната бъдеща партия за икономическото състояние на страната; кои са най-належащите предизвикателства; кои сектори се нуждаят от реформи. Все теми, за които единият талант (в каквато и област да е той) ще се окаже крайно недостатъчен.     \"И в България, и по света със сигурност има талантливи, квалифицирани и морални българи, които могат да управляват нашата страна и да ни измъкнат от тази 27-годишна каша. (...) Започвам от днес да търся такива българи.\"   Недостатъчно ясна е и позицията на водещия относно избора на членове на ВСС от парламентарната квота. Часове след скандалната процедура той излезе с послание във Фейсбук, в което заключи, че \"КОЙ си нае съдии и прокурори\" в съдебното правителство. Подобно заключение обаче се сблъсква фронтално с ласкавото му отношение към главния прокурор Сотир Цацаров.   Водещият ще трябва да обясни и това: ако обявеното от него нещо ще е партия, а не риалити формат, как ще я финансира? Твърдението, че за правене на политика не са нужни пари, би било крайно нелепо. Вече сме го чували от не един или двама партийни лидери.   Важно е също така да се знае как ще се извършва партийното строителство, как ще се изграждат структури, как ще се въвличат хора (извън талантливите и моралните).   Защото когато липсват подобни обяснения, обикновено се появяват фигури като Цветан Цветанов. А когато политиката се прави уж без пари, рано или късно става ясно, че някой е взел четири тона суджук.     Нека накрая кажем и това: проблемът с проекта на Слави Трифонов не са толкова изпразнените от съдържание думи или пък твърденията, които на практика влизат в противоречие с делата (като в случая с ВСС). Проблемът е, че схемата, по която той се движи, вече е изпробвана във всичките ѝ форми. От Симеон Сакскобургготски и търсенето на \"нови хора\" - до Бойко Борисов и народняшкия бабаитлък.   И още нещо: в писмото, в което с половин уста обяви политическия си проект, Слави Трифонов излъга поне веднъж - със заключението, че няма такава държава, но има такъв народ. Трифонов е напълно наясно, че именно наличието и на такава държава, и на такъв народ му позволява да бъде хем телевизионен водещ, който неведнъж се е опитвал да влияе на политическия живот, хем нещо като партиен лидер. Именно наличието и на такава държава, и на такъв народ прави възможни Бойко Борисов, Корнелия Нинова, Мустафа Карадайъ. Направи възможни и еднодневки като Яне Янев и Николай Бареков.    И ако не потърсим отговори от Слави Трифинов, наличието на такава държава и на такъв народ ще направи възможен и него.", "date": "2017.09.22", "title": "Да поговорим за Слави Трифонов"}
{"url": "http://www.classa.bg/%D1%81%D0%B2%D1%8F%D1%82/item/373006-%D0%B7%D0%B0%D1%89%D0%BE-%D1%85%D0%B8%D1%82%D0%BB%D0%B5%D1%80-%D1%81%D0%B5-%D0%B5-%D0%BF%D1%80%D0%B5%D0%BA%D0%BB%D0%B0%D0%BD%D1%8F%D0%BB-%D0%BF%D1%80%D0%B5%D0%B4-%D0%B0%D1%82%D0%B0%D1%82%D1%8E%D1%80%D0%BA", "text": "            „Ататюрк във въображението на националсоциалистите\" - така е озаглавено научното изследване на германския историк Щефан Ириг. Представяме Ви го по публикации на Дойче Веле, Ди Цайт и Уол Стрийт Джърнъл. От гледна точка на десните в Германия, след Първата световна война Мустафа Кемал е успял да постигне невероятни успехи.    След наложения на страната му Севърски договор, който през 1920 година разпуска Османската империя и „разпокъсва\" турската територия, под ръководството на Ататюрк турците с оръжие в ръка налагат ревизия на диктата. Турската освободителна война завършва с Договора от Лозана през 1923 година, който определя сегашните турски граници. Тоест, Хитлер и неговите привърженици виждат Ататюрк като силния вожд, който съумява да създаде етнически хомогенна нация.       През Първата световна война Германия и Османската империя са съюзници, а ентусиазмът по адрес на Ататюрк се надига в Германия след 1919 година, когато Турция се обявява против договорите от Версай и Севър и започва своята национално-освободителна война. Тази война продължава до 1923 година - точно когато в Германия възниква националсоциалистическото движение. Турският пример действа направо опияняващо, а националсоциалистите го виждат така: един народ оказва съпротива с оръжие в ръка, докато германците превиват гръб под хомота на послушните си политици.   Турската освободителна борба се използва като екран, върху който се прожектират собствените национални копнежи. Малко преди „Бирения пуч\" от Мюнхен през 1923 година последователите на Хитлер призовават германците да последват примера на Мустафа Кемал, който избира Анкара за нов център и я противопоставя на Истанбул. Тъкмо Мюнхен трябва да се превърне в германската Анкара. Да, има и подробности, които не пасват в картинката, но тях националсоциалистическите идеолози просто ги отстраняват. Например подкрепата, която болшевиките първоначално оказват на Мустафа Кемал.    Според консервативно-националистическите коментатори в Германия, Ататюрк просто хитро използвал болшевиките за свои цели. Колкото до факта, че турците не са „арийци\", нацистката пропаганда го заобикаля с обяснението, че важно било друго: волята на Турция да бъде европейска. Турските медии интерпретират това замазване както им е удобно и излизат със заглавия: „Ние сме арийци\".   Да се ревизират Версайските договори и радикално да се преустрои цялата държава - това с две думи е окриляващият пример на Ататюрк. Между двете войни в Германия излизат повече биографии на турския лидер, отколкото в която и да е друга страна. Всички те отправят едно и също послание: „Вижте каква благословия е за една нация да има силен вожд, когото да следва!\". След смъртта на Ататюрк през 1938 година цялата германска преса - от големите вестници, та чак до последното местно издание - публикуват обширни некролози, а Хитлер казва пред турски политици:   „Ататюрк доказа, че една страна може да мобилизира всички свои изгубени ресурси за каузата на своето освобождение\". Фюрерът добавя, че първият ученик на Ататюрк е Мусолини, а вторият - той самият. През 1933 година SA организира честване по повод 10-годишнината на Турската република, а за Хитлер се знае, че е бил особено привързан към един бюст на Ататюрк, изваян от придворния скулптор на нацистите Йозеф Торак.   Мустафа Кемал Ататюрк (1881-1938)   Самият Ататюрк обаче сякаш не изпитва особени симпатии към своя почитател Адолф Хитлер. Малко след смъртта на Ататюрк един от вестниците на националсоциалистите публикува неговата статия под заглавие „Вожд и нация\", която ясно показва колко сбъркана е представата на хитлеристите за турския лидер. Наистина, в началото Ататюрк пише разни общи приказки за ролята на вожда, които съвпадат с националистическите идеи на управниците в Германия. После обаче той развива мисълта си, че главната цел е да има мир по света. А това едва ли отговаря на представите на Хитлер и неговите приближени. Те виждат в Ататюрк главно силния лидер, който води страната си напред.   Германският историк Щефан Ириг пише и за два мрачни момента от турската история през 20 век, които националсоциалистите интерпретират в своя идеологическа изгода.    Според редица германски коментатори и политици, геноцидът срещу арменците през 1915 година и бруталната размяна на население с Гърция през 1923 са всъщност принос към „прочистването\" на турската нация от „чужди елементи\". И макар че през Втората световна война Турция подслонява доста евреи, избягали от хитлеристките погроми, Анкара и Берлин продължават да поддържат тесни контакти. Турция доставя на Германия суровини, има сътрудничество и във военната област. Особено турските военни първоначално подават немалко сигнали, че страната им ще влезе във войната като съюзник на Германия. Но след Сталинград тези обещания логично заглъхват.   Stefan Ihrig: Atatürk in Nazi Imagination. Belknap Press of Harvard University Press", "date": "2017.09.22", "title": "Защо Хитлер се е прекланял пред Ататюрк"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/372998-%D0%B1%D1%8A%D0%B4%D0%B5%D1%89%D0%B5-%D0%BD%D0%B0-%D1%85%D1%80%D0%B0%D0%BD%D0%B5%D0%BD%D0%B5%D1%82%D0%BE-%E2%80%93-%D0%BC%D0%B5%D1%81%D0%BE-%D0%BE%D1%82%D0%B3%D0%BB%D0%B5%D0%B4%D0%B0%D0%BD%D0%BE-%D0%B2-%D0%BB%D0%B0%D0%B1%D0%BE%D1%80%D0%B0%D1%82%D0%BE%D1%80%D0%B8%D0%B8", "text": "Китай подписа търговски договор с Израел за доставка на „изкуствено“ месо, отгледано в лаборатория, на стойност 300 милиона долара. Ще бъде внасяно лабораторно месо произведено от три фирми – SuperMeat, Future Meat Technologies и Meat the Future.   Тази стъпка е част от усилията на Китай да реши проблемите идващи от влошаващата се околна среда, включително и поради животинските ферми.   От израелска страна в сделката са участвали Агенцията за иновации и Институтът за експорт, като връзката е станала през май по време на конференция в Израел за лабораторно произведено месо.   Израел се превръща в основен производител на месо от лаборатории в света, макар че подобни изследвания се правят и в САЩ, като инвестициите идват от Ричард Брансън и Бил Гейтс. В САЩ обаче, промишленото производство е все още предстоящо.     Производството на месо в лаборатории става на базата на животински клетки, така че не е изцяло изкуствено. Методът намалява необходимостта от клане на животни. Сега обаче учени анализират възможностите за производство на изцяло синтетичен заместител на животинското месо.   Според учените, отглежданото сега в лаборатории месо ще помогне за намаляване на вредните последици за околната среда от съществуването на големите животински ферми и кланици.  Днес 14.5% от парниковите газове на планетата идват от отглеждането на животни, като най-голям принос има едрият рогат добитък. Ако рязко бъдат намалени фермите за отглеждането му, ефектът върху околната среда ще бъде значителен.   Наред с всичко друго, лабораторното месо е по-евтино и по-здравословно от традиционното казват учените. То все още не е популярно, но според прогнозите е въпрос на време неговите предимства да го наложат  на големи пазари, като китайския. Наскоро китайското правителство популяризира план, каращ хората да консумират по-малко месо, като крайната цел е да се намали потреблението му с 50%. Сега Китай внася месо за 13.5 милиарда долара всяка година.   Макар подписаният договор за внос на отгледано в лаборатории месо да е само за 300 милиона долара, това може да се окаже първа стъпка в една много по-голяма инвестиция.   „Целта на сделката е да покажем възможностите на този тип месо и Китай да вземе решение за многомилиардна инвестиция в тази технология“, коментират от израелските фирми участващи в сделката.", "date": "2017.09.22", "title": "Бъдеще на храненето – месо отгледано в лаборатории"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/372999-%D1%81-%D0%BD%D0%B0%D0%BF%D1%80%D0%B5%D0%B4%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B2%D1%8A%D0%B7%D1%80%D0%B0%D1%81%D1%82%D1%82%D0%B0-%D0%B2%D1%80%D1%8A%D0%B7%D0%BA%D0%B8%D1%82%D0%B5-%D0%BC%D0%B5%D0%B6%D0%B4%D1%83-%D0%B4%D0%B2%D0%B5%D1%82%D0%B5-%D0%BF%D0%BE%D0%BB%D0%BE%D0%B2%D0%B8%D0%BD%D0%B8-%D0%BD%D0%B0-%D0%BC%D0%BE%D0%B7%D1%8A%D0%BA%D0%B0-%D1%81%D0%B5-%D0%B7%D0%B0%D1%81%D0%B8%D0%BB%D0%B2%D0%B0%D1%82", "text": "Процесът на стареене е неизбежна част от живота. В даден период от живота на всеки настъпват промени, засягащи външния вид, носещи трудности, физически и психически,  в редица области, включително в процеса на заучаване на нови неща.   В ново изследване публикувано в списание Human Brain Mapping се показва, че с напредването на възрастта нараства комуникацията между различни региони на мозъка, с цел тези негативни промени, идващи от възрастта, да бъдат компенсирани поне отчасти.     Според изследването, с напредването на възрастта се увеличават двустранните връзки в мозъка между неговите две половини. Това не е ново откритие, но в изследването се отива по-далеч и в неизследвани досега територии. Учените за първи път директно манипулират връзките между двете полукълба на мозъка, като използват техника за стимулиране на мозъка, позната като транскраниална магнитна стимулация (TMS). Тази техника е позволила на екипа да разбере по-добре процеса на взаимодействие между двете полукълба на мозъка.   Въздействието е било осъществено, докато човек е използвал спомените си и е дал възможност на изследователите да разберат дали това е имало положителен или негативен ефект върху възможностите да достигне до тях.   „Изследването ни дава възможност да тестваме някои идеи за това, как мозъкът ни се променя с възрастта. Резултатите ни показват, че здравият мозък на възрастен човек поддържа добри когнитивни функции, като увеличава двустранните връзки между двете си полукълба. Тези връзки се повишават с напредването на възрастта, показва изследването ни“, казва Саймън Дейвис, един от участниците в него.   Учените твърдят, че пациентите с по-силни пътища на бяла материя, които съществуват между двете половини на мозъка, демонстрират по-голяма двустранна комуникация. Това означава, че е възможно мозъците на хората с добре развити пътища между двете половини на мозъка да запазят по-високи нива на функциониране при по-висока възраст. Това изследване е разкрило важна информация за вътрешното функциониране на мозъка, в процеса на неговото стареене.   Става ясно, че с възрастта този прогресивен метод на компенсация се развива. Двустранното общуване между двете полукълба на мозъка, както и добре развитите пътищата между тях, допринасят за доброто функциониране на мозъка с напредването на възрастта.   Това проучване допринася за по-солидно разбиране на биологията на застаряването и показва как мозъкът може да остане здрав през целия живот.", "date": "2017.09.22", "title": "С напредването на възрастта връзките между двете половини на мозъка се засилват"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373000-5-%D1%82%D0%B5%D1%85%D0%BD%D0%B8%D0%BA%D0%B8-%D0%B7%D0%B0-%D0%BF%D1%80%D0%BE%D0%BC%D1%8F%D0%BD%D0%B0-%D0%BD%D0%B0-%D1%87%D1%83%D0%B6%D0%B4%D0%BE%D1%82%D0%BE-%D0%BC%D0%BD%D0%B5%D0%BD%D0%B8%D0%B5", "text": "Искаш да промениш някому мнението, при това без да натискаш и да манипулираш? Опитай тези, подкрепени от науката техники, разкрити от експерти по психология.   Имаме ли свободна воля или сме субект на влиянието на другите? Повечето от нас биха искали да вярват, че решенията които взимаме се свеждат до собствените ни мисли и идеи, но има техники на убеждаване и други начини, с които да бъдем накарани да приемем чужд начин на мислене.   „ ,“ казва Джей Олсън от Университета МакГил, Квебек, Канада.   Манипулацията и убеждаването са два начина, по които решенията ни могат да бъдат повлияни, но каква е разликата между това да си манипулативен и убедителен?    предполага някаква степен на злонамереност спрямо другия човек, съдържа елемент на лъжа, така че другият да бъде накаран да направи нещо, което е против волята му, нещо, противоречащо на морала и вярванията му.    от своя страна предполага предизвикване на промяна в начина на мислене с по-меки средства, при това така, че да не противоречи на вярванията на човека.     Съвременната психология разкрива  , така че да промените нечий начин на мислене, без да го манипулирате:     Хората са склонни да се придържат към вярванията си още по-силно, когато бъдат предизвикани от друг човек. Техните вярвания стават още по-завладяващи и непоклатими, когато почувстват, че трябва да защитават идеите си срещу доказателства в обратното. Това е известно като „ефект на ответния огън“. Съгласявайки се с  някои от вярванията на човека, ние се съюзяваме с него и се превръщаме по-скоро в съюзник, отколкото враг, който го предизвиква.   Робърт Чиалдини, професор по психология от Щатския Университет в Аризона казва:   „Когато изначално очертаете сфери на съгласие с позицията на друг, изглеждате много по – разумен и приятен човек, а това съответно повишава вашата убедителност.“     Изследвания показват, че ако просто покажете някому сухите факти, той няма да е много склонен да ви повярва. Разкажете му обаче историята и той може да се убеди. Според професор Брадли Лав от UCL, ако предложите някому различна версия на събитията под формата на история, е много по-вероятно той да се убеди.   Вместо да се опитвате да се отървете от оригиналната история, просто сменете наратива – това е далеч по-убедително.   „Едно нещо, което намирам за контра-интуитивно, и което работи, е, че когато някой разпространи дезинформация, е по-добре да замените лъжите с алтернативно обяснение, което да постави фокус върху опровергаването на лъжите“, казва професор Лав.     Случвало ви се е да гледате наистина страхотен филм и да го препоръчвате на приятелите и познатите си – винаги има един или двама, които тръгват срещу вашето мнение. Това се дължи донякъде на факта, че ние обичаме да откриваме хубавите неща сами.   По тази причина най-добрият начин да накараме някого да харесва това, което харесваме ние или да се съгласи с нас е да го накараме да мисли, че сам е стигнал до това заключение.   „Вярно е, че хората са по-убедени от собственото си мислене, отколкото от опитите за убеждаване на другите,“ казва професор Чиалдини.     Ако имате аудитория, която е много „заклещена“ в начина си на мислене и искате да я „поотворите“ към други идеи, изберете човек, който вече има уважението на хората.   Професор Лав казва, че: „Вестоносец, който споделя общи ценности с аудиторията и който споделя нейната перспектива, може да бъде много ефективен, дори самият той да не е съгласен с определени точки.“   Стига вестоносецът да е уважаван и неговите ценности да се приемат от аудиторията, той може да установи връзка с хората и да бъде приет повече като съюзник и по-малко като заплаха.     Никой не харесва арогантните персони. Ние по-скоро проявяваме склонност да гравитираме около самокритични хора, такива които могат да признаят грешките, дори да се надсмеят над себе си. Когато демонстрирате някаква малка слабост пред друг човек, му показвате, че сте честни и може да ви се има доверие.   Много добър пример в тази посока се дава с управлението на кралица Елизабет 1. Нейните войски се опасявали за способността й да проведе морската инвазия срещу Испания.   Елизабет елиминирала страховете признавайки: „Знам, че имам тяло на слаба и крехка жена. Но имам сърце на крал, при това крал на Англия.“   Ако е сработило при кралицата, ще сработи и вас.   Това са някои техники за убеждаване, разкрити от психолозите. Опитайте следващия път, когато искате да промените нечие мнение.", "date": "2017.09.22", "title": "5 техники за промяна на чуждото мнение"}
{"url": "http://www.classa.bg/%D1%82%D0%B5%D1%85%D0%BD%D0%BE/item/373001-%D0%BD%D0%B0%D0%B9-%D0%BC%D0%B0%D0%BB%D0%BA%D0%BE%D1%82%D0%BE-%D0%BE%D0%BF%D1%82%D0%B8%D1%87%D0%BD%D0%BE-%D0%BA%D0%B2%D0%B0%D0%BD%D1%82%D0%BE%D0%B2%D0%BE-%D1%83%D1%81%D1%82%D1%80%D0%BE%D0%B9%D1%81%D1%82%D0%B2%D0%BE-%D0%B2-%D1%81%D0%B2%D0%B5%D1%82%D0%B0-%D1%81%D1%8A%D1%85%D1%80%D0%B0%D0%BD%D1%8F%D0%B2%D0%B0-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F-%D0%BF%D0%BE%D0%B4-%D1%84%D0%BE%D1%80%D0%BC%D0%B0%D1%82%D0%B0-%D0%BD%D0%B0-%D1%81%D0%B2%D0%B5%D1%82%D0%BB%D0%B8%D0%BD%D0%B0", "text": "Епохата на квантовите компютри става все по-близка до нас. Ново доказателство за това е разработеният от учени от Caltech компютърен чип, който може да складира квантова информация под формата на светлина.   Традиционните, както и квантовите компютри, складират информацията като бинарен код. Докато традиционните компютри обаче, съхраняват информацията в битове като 1 или 0, квантовите компютри складират информацията в кюбити , като 1, 0 или и двете едновременно.   Тъй като протоните нямат заряд и маса, те са изключително сигурна и ефективна среда за съхранение на квантови данни. Да се открие обаче, как да се използват единични протони за съхранение на квантови данни се оказва доста трудно. Да се направи това на чип в нано-мащаб изглежда невъзможно, но изследователите от Caltech са намерили решение. Техният чип е най-малкият пример за оптично квантово устройство в света.     Направен е чрез създаване на модули с памет с ширина 700 нанометра и дължина 15 микрона, от  кристали, легирани с йони от редкоземни елементи. Чиповете имат приблизително същите размери като червените кръвни телца. Тези йони позволяват на всеки модул да поеме по-ефективно индивидуалния фотон, който се вкарва в него чрез лазер.    По време на първоначалните тестове, чиповете успяха да съхраняват данни за 75 наносекунди преди освобождаването, само с 3% на неуспех. За да бъдат жизнеспособен компонент в квантовата мрежа обаче, чиповете трябва да могат да запазят информацията за една милисекунда. Това е следващата задача, която са си поставили учените. Сега те планират също така да разработят най-добрия начин за включване на чиповете в сложните квантови схеми.   „Този чип е важен компонент в бъдещото развитие на оптичните квантови мрежи, които ще използват и разпространяват квантова информация“, казва Андрей Фараон, професор по приложна физика в Caltech.   Тази технология не само миниатюризира устройствата съхраняващи квантовата памет, но също така дава възможност за по-добър контрол на взаимодействията между отделните фотони и атоми, обясняват от Caltech.   Наскоро учени от MIT също така предложиха нов начин за масово производство на кюбити, а изследователите от Лабораторията за фотони и квантови измервания към Ecole Polytechnique Fédérale de Lausanne в Швейцария търсят начини да използват графен, за да създадат кюбити, които са по- устойчиви.   Всичко това показва, че развитието на квантовите компютри става все по – реално и приложимо. Има дори прогнози, че ще можем да използваме тези мощни устройства, (макар и по-ограничено) още през следващите няколко години. Според други прогнози обаче, широкото приложение на квантовите компютри все още е отдалечено във времето и те няма да са масово използвани още поне 20 години.", "date": "2017.09.22", "title": "Най-малкото оптично квантово устройство в света съхранява информация под формата на светлина"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/372995-%D0%B2%D0%B8%D0%B4%D0%B5%D0%BE-18-%D0%BE%D0%B1%D0%B8%D0%BA%D0%BE%D0%BB%D0%B8-%D1%86%D0%B5%D0%BB%D0%B8%D1%8F-%D1%81%D0%B2%D1%8F%D1%82-%D1%88%D0%B2%D0%B5%D0%B4%D0%B8-%D0%B8%D0%BC%D0%B8%D1%82%D0%B8%D1%80%D0%B0%D1%82-%D0%BE%D1%80%D0%B3%D0%B0%D0%B7%D1%8A%D0%BC,-%D0%B7%D0%B0-%D0%B4%D0%B0", "text": "Рядко виждаме рекламни кампании за популяризиране на класическа музика или оперни концерти. И въпреки, че класическата музика и операта имат много фенове, младите хора все още не се чувстват привлечени от този вид музика.  \r\n   Така създателите на една нетрадиционна, шведска рекламна кампания за популяризиране на опера обясняват идеята си за този клип.  \r\n   Идеята била да се привлекат повече зрители за спектакъла на Турандот в изпълнение на артистите от Folkoperan в Швеция. \r\n    Но не как да е, а пресъздавайки с... оргазми една от най-популярните оперни арии - Nesum Dorma. Оргазмената версия на арията е съставена от звуците на много хора. Всеки един е по-различен от другия, за да постигне перфектна хармония с арията. Рекламната кампания на Folkoperan се стреми да възобнови операта Турандот от Пучини. \r\n    \"Искаме да накараме хората да почувстват страстта на операта и да не подтискат своята, да преоткрият любовта си към музиката\", твърдят от рекламната компания, създала скандалния клип. \r\n    ", "date": "2017.09.22", "title": "ВИДЕО 18+ обиколи целия свят! Шведи имитират оргазъм, за да..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/372996-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-22-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "Днес не мълчете, а ясно и открито споделете своите мисли с другите. От вашата активност в този ден, ще зависят много неща - кариера, репутация и дори на размера на парите в портфейла ви. Бъдете внимателни при самолечение! Дори ако имате обикновена настинка, е необходимо да отидете на лекар. Личния живот и отношенията с партньора, ще бъдат важни днес. Дори, ще ви е трудно да работите спокойно, което е разбираемо. Намерете компромис и се научете да отстъпвате един на друг. Ако не може да намерите изход от ситуацията, може да поискате съвет от по-мъдър и опитен роднина. Днес е добре, да подадете ръка на нуждаещите се или да дарите пари за благотворителност. Новите бизнес въпроси, няма да доведат до желания резултат. Денят е добър за релакс сред природата, в кръг от близки приятели и с любимото хоби. Една активна кореспонденция по интернет, ще ви помогне да облекчите вътрешно си напрежение. Ранните сутрешни часове, настроението ви може да се развали от внезапното обаждане на стар приятел. Опитайте се да бъдете по-малко чувствителни и подозрителни и не внасяйте проблемите на другите хора в живота си. За пътувания и ремонти, деня не е добър. По-добре прекарате вечерта сами с книга в ръце. Слушайте внимателно всичко, което се казва, около вас. Много интересни и значителни новини ще чуете и ще погледнете на хората, които познавате, от различна страна. Не претоварвайте стомаха си, избягвайте екзотични ястия и алкохол. Това може сериозно да подкопае здравето ви. Днес трябва да пазите в тайна не само личния си живот и бъдещите си планове, но и номера на личната си сметка и пароли на електронна поща. Възможни са измами и кражби, така че бъдете внимателни. От това колко правилни са решенията ви, ще зависят бъдещите отношения с избраника ви. Днес, една лека депресия, ще се отрази на всички области в живота, така че по добре се вземете в ръце. Отвлечете вниманието си от тъжните мисли и правете нещо, което ви харесва. Ако дълго време не сте чели хубава книга или гледали комедия, цялата вечер е на ваше разположение. През целият ден, ще се чувствате за нещо виновни. Имайте предвид, че по този начин, ще трябва да се оправдавате от сутринта до вечерта. В работата се стремете към това, което, ще ви донесе бърза възвращаемост. Рутинните и малките дела трябва да отложите, тъй като те едва ли ще са спешни и важни.   Прислушайте се в тялото си и се погрижете за здравето си. Възможни са проблеми със сърцето, стомаха и костната система. Не са препоръчителни днес, физическите упражнения и тежкото натоварване. На възникващите проблеми, трябва да гледате, колкото е възможно, по-спокойно. Всичко е временно, имайте това предвид. Преди да критикувате някой, трябва да погледнете първо себе си отстрани. Идеални хора няма, така че имайте, по-малко претенции към приятелите си. Възможно е внезапно бизнес пътуване, от което ще зависят професионалните ви дела. Днес също са възможни, непредвидени обстоятелства, свързани с преместването на роднини. Колкото и стриктно да се отнасяте към натрупаният си капитал, днес ще трябва да разхлабите кесията. Разходите ще бъдат свързани с дома, децата, ремонт на автомобил или роднини. Възможен е и спешен медицински преглед, който също ще глътне много пари. Вечерта, се разходете на чист въздух. Може да попаднете в неприятна история, както и драматично да промените мнението си за любим човек. Но, имайте предвид, че всяка дребна кавга може да доведе до раздяла. Вниманието в дома и на пътя, днес трябва да ви бъде приоритет. Ако ви провокират към парични авантюри, не трябва да се подавате.", "date": "2017.09.22", "title": "Дневен хороскоп 22 септември"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/372997-%D0%BA%D0%B8%D1%82%D0%B0%D0%B9%D1%86%D0%B8-%D1%80%D0%B0%D0%B1%D0%BE%D1%82%D1%8F%D1%82-%D0%B2%D1%8A%D1%80%D1%85%D1%83-%D0%B2%D0%B0%D0%BA%D1%81%D0%B8%D0%BD%D0%B0-%D0%BF%D1%80%D0%BE%D1%82%D0%B8%D0%B2-%D0%BA%D0%B0%D1%80%D0%B8%D0%B5%D1%81%D0%B8", "text": "Китайски учени от института по вирусология Ву Хан към Китайската академия на науките, работят за създаването на ваксина, която може да предотврати появата на кариеси на зъбите. Воденият от Ян Хумин екип  тества смес от синтетични протеини, която може да предотвратява появата на кариеси. Кариесът се причинява от бактериите Streptococcus mutans (S. mutans). В предишни свои изследвания, този колектив изпробва като защита срещу образуването на кариеси смес от протеини, която обаче се оказа, че предизвиква някои странични ефекти, включително възпалителни процеси. Стадии кариеса ега екипът е усъвършенствал изобретения синтетичен протеин, който е вече второ поколение. При опити с мишки, сместа от протеин е вкарвана в устната кухина през носа. При мишки които нямат кариеси, синтетичният протеин има почти 65% профилактичен ефект, а при такива, които вече имат развити кариеси е предизвикан в 53% лечебен ефект.  Страничните ефекти са били значително по-малки. Зубной Кариес Лечение Според Световната здравна организация денталните кариеси са основен здравен проблем за повечето страни в света, въпреки напредъка в грижата за зъбите. Между 60 и 90% от учениците в развитите страни страдат от кариеси на зъбите. Евентуален успех на китайските учени би бил от полза за милиони хора. Най-голямо влияние тази ваксина би оказала на хората в по-отдалечени и неразвити райони, където регулярният достъп до дентални услуги е затруднен.", "date": "2017.09.22", "title": "Китайци работят върху ваксина против кариеси"}
