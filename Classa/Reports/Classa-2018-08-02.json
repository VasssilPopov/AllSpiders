{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/384813-%D0%B0%D0%BD%D0%B0%D0%BB%D0%B8%D0%B7%D1%8A%D1%82-%D0%BD%D0%B0-%D0%B8%D1%81%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2-%D0%BE%D1%87%D0%B0%D0%BA%D0%B2%D0%B0%D0%BD%D0%B5-%D0%BD%D0%B0-%D0%B3%D0%BE%D1%80%D0%B5%D1%89%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0-%D0%B5%D1%81%D0%B5%D0%BD", "text": "Наблюдаваме радикализация на недоволството, натрупана омраза, сигнали за ескалиращо напрежение. Проблемите на управляващите са основно вътрешни. БСП вече е в челен сблъсък с ГЕРБ, - ПРАВИТЕЛСТВОТО В РЕЖИМ НА „СКАНДАЛИ-ЗАТИШИЕ-СКАНДАЛИ-ЗАТИШИЕ“ - ПРЕЗИДЕНТЪТ - ОБРАЗ НА ЛИДЕР ОТ НОВ ТИП И ЗНАКОВИ СРЕЩИ С ТРЪМП И ЕРДОГАН - ПАРЛАМЕНТЪТ – РАСТЯЩО НАПРЕЖЕНИЕ И ПАКТ „БОРИСОВ- НИНОВА“ ЗА МИГРАНТИТЕ - ГЕРБ - ФИКСАЦИЯ ВЪРХУ ВРАГОВЕТЕ И ОРГАНИЗАЦИОННА ЕНЕРГИЯ НА ЦВЕТАНОВ - БСП - ФРОНТАЛНА АТАКА СРЕЩУ ВЛАСТТА И МОДЕЛА НА ПРЕХОДА - ОБЕДИНЕНИТЕ ПАТРИОТИ - СИМВОЛ НА АНТИКОАЛИЦИОННОСТ - ОФОРМЯ СЕ ГЛОБАЛНА АНТИ-КИТАЙ КОАЛИЦИЯ I. ОСНОВНИ ИЗВОДИ И ПРОГНОЗИ Юли се оказа един от най-горещите политически месеци в годината . Политическата динамика се ускори със скандали, мини-кризи, институционални и коалиционни сблъсъци, гражданско недоволство. Алгоритъмът на управлението се затвърди устойчиво като „затишие-буря-затишие-буря”. Пропастта между управляващите и част от гражданите е изкопана. Наблюдаваме радикализация на недоволството, натрупана омраза, сигнали за ескалиращо напрежение. Вече може категорично да се говори за две войни -  едната е между президента и управляващите и втората - вътре в коалицията „Обединени патриоти“. Отношенията между кабинета и президентската институция минаха в режим на обвинения, а от страна на по-нископоставени участници в правителствената коалиция - и в директни обиди и нападки към президентската институция. Този конфликт ще продължи и ще се проявява на всички нива на възможния сблъсък. В така създалата се ситуация се вижда, че рейтингът на президента Румен Радев расте , тоест среща широко обществено одобрение, което му дава стимул да продължи в същата посока. Реално президентът не генерира политика, а използва серията от грешки на управляващите, които посочва и ревизира с инструментариума на президентската институция. Обединените патриоти са аксиома по анти-коалиционност.  Те не издържаха на напрежението и отговорностите на властта. Партньорите не спират със скандалите и се обвиняват взаимно в корупция, лобизъм, връзки с олигарси, обслужване на чужди интереси, сриване на сектори и то с конкретни имена, факти и случаи. Всичко, което се изля публично, е катран за ушите на специфичния националистически електорат. „Обединените“ патриоти най-вероятно ще свършат по-лошо от реформаторите. През юли управляващите написаха учебно помагало как не се прави политика и политическа комуникация.  Липсва стратегическо мислене и приоритети. Хвърлят се от тема в тема – председателството, китайците, някой и друг законопроект. Направиха серия от грешни ходове, които ги докараха до кризисно ниво на функциониране на кабинета. Ротацията на министри, които да са на амбразурата на скандала, играе ролята на моментен гръмоотвод, но натрупа огромно напрежение върху цялото правителство. За всеки нововъзникнал проблем се „купува“ време, а не се търси и намира трайно решение. Нито една тема не е окончателно и консенсусно затворена - от най-големите до най-малките: ЧЕЗ, името на Македония, протестите на майките, превозвачите, търговците на горива, чумата по животните, АЕЦ „Белене“ и т.н. Огромен импакт върху политиката през изминалия месец оказаха две решения: на КЗК за стопирането на сделката за ЧЕЗ и на Конституционния съд за Истанбулската конвенция.  Това може да се определи като знак, че управляващите отстъпват по казуси с потенциал да предизвикат високо обществено напрежение, а оттам – евентуални предсрочни парламентарни избори и обрат в електоралните нагласи. Управляващите владеят широк спектър от инструменти, с които могат пряко да влияят върху политиката в желаната от тях посока. Решението на Конституционния съд, че Истанбулската конвенция е в противоречие с българската Конституция има исторически характер . Създаде се прецедент, който ще има паневропейски отзвук и ще бъде интегрална част от започващата кампания за избор на Европейски парламент. Продължават сигналите за разминавания между премиера Борисов и парламентарната група на ГЕРБ по въпроси от управленски и законодателен характер  (закон за акцизите, декларацията за връщане на мигранти, ветото на президента върху Закона за приватизация). Премиерът успява да наложи авторитета си в партията, но вече е видно, че тече и насрещен процес на еманципация сред депутатите. Правителството генерира антиевропейски настроения от собствените си грешки  в политиката, както много ясно се видя в случая с масовото умъртвяване на животни в Ямболско. Управляващите направиха много лош анализ и подценяване на ситуацията в точка, която се оказа чувствителна. Българската култура е свързана исторически с животните и отглеждането им. Мантрата за непробиваемата ограда по границата бе оборена от самите управляващи, които обявиха, че болестите по животните са дошли от Турция. Разминаването в датите на документите за евтаназия (4.07) и протокола с пробите от лабораторията (9.07) показва административно своеволие и немощ. Създаде се комуникационен и институционален хаос, който разпали страстите и генерира нови антиправителствени настроения, независимо от това каква е истината. Проблемите на управляващите са основно вътрешни.  В законодателната си дейност управляващите не работят приоритетно по закони със силна социална чувствителност и граждански искания , а само по такива, които смятат, че са важни – приватизация, акцизи, горива. От друга страна, демонстрират отказ от взимане на непопулярни решение и се съгласяват с всичко – президентско вето, акциз върху бирата, прием на бежанци. Управляващите не могат да овладеят казуса с гладната стачка на дисидента Николай Колев-Босия.  Когато си направил грешката, граничеща с глупост, да създадеш парламентарна комисия по неговия случай, поне трябва да сложиш знакови имена в нея, а не безлични и анонимни депутати. Те няма как да застанат сериозно пред човек, който е отдал живота си на каузи, дори да приемем, че подходът му понякога е месиански и налудничав. Николай Колев-Босия вече е символ. Саможертвата му ще има силен морален удар върху управлението, който е подценен и неразбран. След година и два месеца от съставянето на кабинета лидерът на парламентарната група на ГЕРБ употреби за мандата глагола „добутаме“ , което показва начина на функциониране и движение на правителството и управляващата коалиция. Очевидно е, че в правителството има страх от провеждането на предсрочни избори, което се видя кристално ясно и след коалиционния съвет (26.07), на който медиацията на Борисов успя да овладее вербалните и физически сблъсъци и скандали между патриотите. Този страх генерира готовност за всякакви компромиси, което е пагубно за бъдещето.  БСП вече е в челен сблъсък с ГЕРБ,  което се вижда от посланията на партията от традиционния събор на Бузлуджа („Шайката си отива, народът остава” – Корнелия Нинова; „Ние не искаме да свалим правителството, ние искаме много повече” – Елена Йончева). Нинова декларира категоричен курс към предсрочни избори и опит за атакуване на властта през есента. Стъпка в тази посока е и предложеният за обществено обсъждане проект на управленска програма „Визия за България“. ГЕРБ изпуснаха времето на радикални реформи, които се правят в първата година от управлението.  Европредседателството им даде, но им отне много от ценния управленски времеви ресурс. Партията изглежда фиксирана върху „враговете”, макар и склонна на отстъпки и компромиси по редица теми (мигранти, Истанбулска конвенция, президентско вето). Има разминаване между агресивния тон, демонстриран по пресконференции от представители на ГЕРБ, и консенсусните действия на премиера. Събитията от последния месец изведоха като все по-често споменаван от анализаторите вариант за предсрочни парламентарни избори през есента или през пролетта на следващата година. Срещата на върха на НАТО в Брюксел мина под знака на обвиненията, исканията и натиска от страна на американския президент  за споделяне на финансовото бреме на организацията. От своя гледна точка Доналд Тръмп е прав – иска да се изпълнява договореното и да спестява пари на собствената си държава. От съюзническа гледна точка обявяването от него на ЕС за враг е скандално и към атмосферата на подозрение прибави и недоверие между съюзниците. Поведението на председателя на Европейската комисия Жан -Клод Юнкер, който бе пиян по време на събитието, изпрати към целия свят много лош сигнал за немощ, импотентност, риск. Въпреки че Юнкер е твърд по определени въпроси (преговорите с американците и китайците например), състоянието му е имиджово пагубно в ерата на силните лидери и политическия маркетинг. Шефът на европейските бюрократи, клатещ се и изведен на инвалидна количка, изглеждаше декадентско и патетично на фона на целеустремените и енергични световни лидери – Тръмп, Путин, Трюдо, Си Дзинпин, Абе, Макрон. Юнкер се превърна в символ на жалкото състояние, до което е стигнало лидерството на Евросъюза.  Море от кризи и един пиян старец начело – реминисценция на Елцинова Русия. Не случайно напоследък аналогиите с късната Римска империя придобиват широка популярност – безконтролно нахлуване на мигранти, разгул на върха и превръщане на сексуалното във водещ политически въпрос. Ако Германия и Франция не решат проблема с реалното лидерство на Комисията и Съвета със сериозни, стабилни и автономни личности, ЕС може и да се срине. Европейските избори през май 2019 ще са ключови за бъдещето. Срещата Тръмп-Путин в Хелзинки бе анонсирана като едно от геополитическите събития на годината. От нея не произлезе нещо съществено като новина с глобални последствия. Очевидно се търсят и намират допирните точки между двамата лидери – Хилари Клинтън и Китай. Първото е символ на либералния ред, който е отрицание на политиката на двамата лидери. Второто е споделената опасност. Нито Руската федерация, нито Съединените щати имат интерес Китай да се превърне в новия световен хегемон . За Вашингтон това е край на мястото му на световен флагман. За Москва, която предпочита многополярния свят, е замяна на един хегемон с друг и то разположен в задния ѝ двор. Глобалният експанзионизъм на Пекин плаши руската и американска страна. Реално американците, западноевропейците и руснаците вече изпитват сериозни резерви към китайските амбиции и демонстрират публична загриженост от този факт. По време на срещата на Тръмп с Юнкер във Вашингтон  бе обявено, че е постигната договорка за прекратяване на търговската война и отмяна на наложените през последните месеци мита. Новото е увеличаване на доставките на втечнен газ от Съединените щати за ЕС. Двигател и на тези преговори, както при Тръмп-Путин, се оказа притеснението от китайското навлизане в Европа. Отношението на Тръмп към „съюзниците“ от ЕС, НАТО и Далечния изток ускори търсенето и задълбочаването на различни нови конфигурации и партньорства . Два процеса получиха тласък в този аспект – икономическите споразумения и създаването на обща европейска армия. ЕС подписа историческо споразумение за свободна търговия с Япония, което обхваща икономиките на близо 1/3 от развитите страни на планетата. Това е от изключително значение за променящия се световен ред. Споразумението трябва да влезе в сила от края на 2019 година с акцент от европейска страна върху износа на храни към огромния и богат японски пазар. България може да влезе в тази ниша. София е най-старият партньор на страната на изгряващото слънце в Европа,  отношенията са проверени през годините, независимо от политическите режими в двете страни, има солидна икономическа основа за развитие. Многократно сме писали, че докато всички са емоционално запленени от възможността за използване на китайските финансови и инвестиционни инструменти, за които така или иначе закъсняхме, ние трябва да се придържаме към традиционните си партньорства и пазари в Азия, които останалите пренебрегват – Япония, Индия, Южна Корея и да се работи за нови – Сингапур, Пакистан, Малайзия. I. ИЗВОДИ И ПРОГНОЗИ II. ОСНОВНИ ИНСТИТУЦИИ ПРАВИТЕЛСТВОТО ТРЯБВА ДА СЕ ОБЪРНЕ ПЪРВО КЪМ САМОТО СЕБЕ СИ ПРЕЗИДЕНТЪТ – СРЕЩИ С ТРЪМП И ЕРДОГАН И ПРОДЪЛЖАВАЩА ВОЙНА С ГЕРБ НАРОДНО СЪБРАНИЕ – ИЗТОЧНИК НА НАРАСТВАЩО НАПРЕЖЕНИЕ III. ПАРТИЙНА И ПОЛИТИЧЕСКА ДИНАМИКА ГЕРБ СЕ ФИКСИРА ВЪРХУ „ВРАГОВЕТЕ” БСП ТРЪГНА ФРОНТАЛНО СРЕЩУ ГЕРБ И МОДЕЛА НА ПРЕХОДА ОБЕДИНЕНИ ПАТРИОТИ – ВОЙНА ВЪВ ВСИЧКИ ПОСОКИ ДПС – ПОВЕДЕНИЕТО НА ПАТРИОТИТЕ ПОТВЪРДИ ТЕЗАТА НА ДВИЖЕНИЕТО, ЧЕ ТЕ СА ВРЕДНИ ЗА ВЛАСТТА МАРЕШКИ – В ПЕРСОНАЛНА ВОЙНА СРЕЩУ ЛИДЕРА НА ВМРО ИЗВЪНПАРЛАМЕНТАРНИ ПАРТИИ ПРОТЕСТЪТ НА МАЙКИТЕ КАТО ТЕСТ ЗА СТАТУКВОТО ДВОЕН СТАНДАРТ И ПРОТЕКЦИЯ В СЛУЧАЯ „СУЛТАНКА ПЕТРОВА“ МЕДИЙНА СРЕДА, ПУБЛИЧНИ ГОВОРИТЕЛИ, ПРОПАГАНДА И ФАЛШИВИ НОВИНИ IV. ГЕОПОЛИТИЧЕСКА ДИНАМИКА СЕДМИЦАТА НА ТРЪМП ГЕРМАНИЯ В ДЕБАТ ЗА СТИВ БАНЪН И ЙОЗИЛ РУСИЯ СЪЗДАВА СОБСТВЕНИ ОФШОРНИ ЗОНИ МАКЕДОНИЯ – РЕФЕРЕНДУМ НА ДНЕВЕН РЕД ТУРЦИЯ СЛЕД ИЗВЪНРЕДНИТЕ ИЗБОРИ ГЪРЦИЯ – НАПРЕЖЕНИЕ С МОСКВА, БЕДСТВИЯ И МАКЕДОНСКИЯТ ВЪПРОС В РАЗВИТИЕ КОСОВО В МНОГО ВАЖНИ ПРЕГОВОРИ СЪС СЪРБИЯ V. СПЕЦИАЛНО ПРИЛОЖЕНИЕ НАСТЪПЛЕНИЕТО НА КИТАЙ - ДЕЙСТВИЯ И ПРОТИВОДЕЙСТВИЯ политолог Изпълнителен директор на Институт за стратегии и анализи Институт за стратегии и анализи  ", "date": "2018.08.02", "title": "Анализът на ИСА: България в очакване на гореща политическа есен"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384807-%D1%83%D0%BD%D0%B8%D0%BA%D0%B0%D0%BB%D0%BD%D0%B8-%D1%81%D0%BD%D0%B8%D0%BC%D0%BA%D0%B8-%D0%BE%D1%82-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4-%D0%BF%D1%80%D0%B5%D0%B4%D0%B8-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%B0%D1%82%D0%B0-%D1%87%D0%B0%D1%81%D1%82-%D1%81%D0%BF%D0%B8%D0%BF%D0%B0%D1%85%D0%B0-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%B8-%D0%B7%D0%B0%D0%B5%D0%B2-%D0%B4%D0%B0", "text": "Премиерът на Македония Зоран Заев и вицепремиерът Красимир Каракачанов седнаха в кафене в Благоевград, пише \"Труд\". Заев пристигна в Благоевград малко след 15.30 ч. и беше посрещнат от Красимир Каракачанов, кмета д-р Атанас Камбитов и областният управител Бисер Михайлов. След това четиримата, заедно с български и македонски министри, седнаха заедно в заведение близо до пл. „Македония\", където от 17 часа ще се състои церемонията по съвместното отбелязване на 115-тата годишнина от Илинденско-Преображенското въстание. Междувременно, от паметника на Тодор Александров стартира шествие на ВМРО, което ще се влее в тържествата на централния площад. Точно преди една година на 2 август, Борисов и Заев се поклониха пред паметта на Гоце Делчев в Скопие по повод отбелязването на 114-тата годишнина от избухването на въстанието. Церемонията по полагане на венци се състоя пред гроба на Гоце Делчев в църквата „Св. Спас\" В Договора за приятелство, добросъседство и сътрудничество между Република България и Република Македония, който беше подписан на 1 август 2017 г. от двамата премиери, е договорено, че страните ще организират по взаимна договореност съвместни чествания на общи исторически събития и личности.             Снимки: \"Труд\"", "date": "2018.08.02", "title": "Уникални СНИМКИ от Благоевград! Преди официалната част спипаха Каракачанов и Заев да..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384808-%D0%B1%D0%BE%D1%80%D0%B8%D1%81%D0%BE%D0%B2-%D1%81-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%B8-%D0%B8-%D0%BC%D0%BD%D0%BE%D0%B3%D0%BE-%D0%B4%D0%BE%D0%B1%D1%80%D0%B8-%D0%B4%D0%B0%D0%BD%D0%BD%D0%B8-%D0%B7%D0%B0-%D0%B1%D0%B5%D0%B7%D1%80%D0%B0%D0%B1%D0%BE%D1%82%D0%B8%D1%86%D0%B0%D1%82%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B3%D1%80%D0%B0%D1%84%D0%B8%D0%BA%D0%B8", "text": "Министър-председателят Бойко Борисов изнесе официални данни за безработицата в България, видя БЛИЦ. \"През месец юни безработицата в България достигна 4,8%, което е сериозно понижение спрямо юни 2017 г., когато е била 6,2%. Нивото на младежката безработица в страната също е спаднало до 10,9% спрямо 14,2% година по-рано\", написа във Фейсбук премиерът. Той добави и графики на Евростат, за да защити твърдението си.   Вижте ги ТУК    ", "date": "2018.08.02", "title": "Борисов с официални и много добри данни за безработицата в България (ГРАФИКИ)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384809-%E2%80%9E%D1%81%D0%B0%D1%89,-%D1%81%D0%B2%D0%B0%D0%BB%D0%B8-%D0%BC%D0%B0%D1%81%D0%BA%D0%B8%D1%82%D0%B5-%E2%80%9C,-%D0%BF%D1%80%D0%B8%D0%B7%D0%BE%D0%B2%D0%B0%D1%85%D0%B0-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%89%D0%B8-%D0%BF%D1%80%D0%B5%D0%B4-us-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE%D1%82%D0%BE-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Няколко десетки протестиращи се събраха на митинг пред американското посолство в София в знак на недоволство срещу случващото се на територията на Сирия, Близкия Изток и централна Азия в последните години. Според събралите се граждани, основната вина за продължаващите кървави конфликти в региона е именно на САЩ в лицето на поредица президенти, администрация и служби. Протестът беше организиран в социалните мрежи под надслов   с активното участие на Асоциацията на сирийците в България.  пишат организаторите. Според тях днес, когато „в Сирия вече се връща мирният живот, кукловодите местят театъра на своите действия в централна Азия за промяна на съществуващото положение там“. Те изразяват опасенията си, че на север в Афганистан провинциите Фарияб, Джаузжан, Кундуз, Тахар и Бадахшан се превръщат в „нов театър на военните действия“.  , настояват протестиращите граждани. Протестиращите носеха плакати с надписи „  и други. Пред американското посолство в София се появи и протестиращ, облечен като   – националният символ на САЩ – който държеше като кукли на конци терорист от ИДИЛ и активист на „ “.  ", "date": "2018.08.02", "title": "„САЩ, свали маските!“, призоваха протестиращи пред US посолството в България"}
{"url": "http://www.classa.bg/%D1%81%D0%B2%D1%8F%D1%82/item/384810-daily-express-%D0%B5-%D0%B2-%D1%88%D0%BE%D0%BA-%D0%BE%D1%82-%D0%B8%D0%B7%D1%8F%D0%B2%D0%BB%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BB%D0%B0%D0%B2%D1%80%D0%BE%D0%B2,-%D1%87%D0%B5-%D0%BC%D0%BE%D1%81%D0%BA%D0%B2%D0%B0-%D0%B7%D0%BD%D0%B0%D0%B5-%D0%B2%D0%BE%D0%B5%D0%BD%D0%BD%D0%B8%D1%82%D0%B5-%D0%BF%D0%BB%D0%B0%D0%BD%D0%BE%D0%B2%D0%B5-%D0%BD%D0%B0-%D1%81%D0%B0%D1%89", "text": "По време на речта си на Общоруския младежки образователен форум главата на МВнР на Русия Сергей Лавров направи «шокиращо изявление» за това, че Москва разполага с информация за военните планове на САЩ и другите страни,  . Лавров подчерта още, че Русия продължава да обезпечава своята отбранителна способност, запазвайки военното си присъствие в света, продължава изданието. Както отбелязва изданието, тези изявления звучат в решаващ момент за отношенията между Русия и САЩ — след като двустранните отношения преживяха най-трудния период от времето на края на студената война. Както припомня изданието, руско-американските отношения съществено се усложниха след въвеждането на американските санкции по отношение на Русия и след началото на разследването на спецпрокурора Робърт Мълър по отношение намесата на Русия в американските избори през 2016 година. Независимо от това, според Владимир Путин, вътрешнополитическите конфликти в САЩ не нарушават контактите между двете страни. Но независимо от опитите на двамата лидери да преодолеят основните разногласия, САЩ и Русия все още се разминават във възгледите си по отношение териториалните конфликти в Европа, а също по отношение на Сирия, където двете страни провеждат военни кампании, подчертава Daily Express.", "date": "2018.08.02", "title": "Daily Express е в шок от изявлението на Лавров, че Москва знае военните планове на САЩ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384811-%D0%BF%D0%BE-%D0%B5%D0%B2%D1%80%D0%BE%D1%81%D1%82%D0%B0%D0%BD%D0%B4%D0%B0%D1%80%D1%82%D0%B8%D1%82%D0%B5-%D0%B8%D0%BB%D0%B8%D0%BD%D0%B4%D0%B5%D0%BD%D1%81%D0%BA%D0%BE-%D0%BF%D1%80%D0%B5%D0%BE%D0%B1%D1%80%D0%B0%D0%B6%D0%B5%D0%BD%D1%81%D0%BA%D0%BE%D1%82%D0%BE-%D0%B2%D1%8A%D1%81%D1%82%D0%B0%D0%BD%D0%B8%D0%B5-%D0%B2%D0%B5%D1%87%D0%B5-%D0%B5-%D0%B4%D0%B6%D0%B5%D0%BD%D0%B4%D1%8A%D1%80-%D0%B1%D1%83%D0%BD%D1%82", "text": "ПО ЕВРОСТАНДАРТИТЕ ИЛИНДЕНСКО-ПРЕОБРАЖЕНСКОТО ВЪСТАНИЕ ВЕЧЕ Е ДЖЕНДЪРБУНТ: ПРЕМИЕРИТЕ БОРИСОВ И ЗАЕВ СВЕНЛИВО ЧЕСТВАХА ИЛИНДЕН, БЕЗ ДА СПОМЕНАТ НАЦИОНАЛНОСТТА И НА ВЪСТАНИЦИТЕ, И НА ПОРОБИТЕЛИТЕ     2 август, Лето 2018-о, наистина ще остане в историята. Ще остане не като 115-та годишнина на Илинденско-Преображенската епопея на поробените българи в Македония и Одринска Тракия, а като първото честване, на което никой не се осмели да изрече националността както на въстаниците, така и на поробителите. Че македонският премиер не нарече въстаниците българи, е донякъде разбираемо. В Скопие му се пече референдумско яйце, което може скоропостижно да го прати в глуха опозиция. Но не ги нарече и македонци и нека приемем това като победа над снишилия се македонизъм, готов заради членство в НАТО временно да си затвори устата. Но че българският премиер не посмя да нарече въстанието българско, това е скандално. Ясно е защо Борисов играе по нотите на Скопие и защо позорно предъвка българската история като слаб ученик: Защото точно преди година подписа капитулантски договор, с който призна и македонска нация, и македонски език, и македонска история – и трите родени в лабораторията на Коминтерна през 1936-а и наложени от Сталин, Тито и Димитров след Втората световна война. Борисов не само подписа договор, поругаващ паметта на поколения мъченици за свободата на Македония. Той наивно се съгласи със създаването на българо-македонска комисия за промяна на учебниците по история в средното и висшето образование в Република Македония. Наивността му граничи с уникална глупост. Защото от македонска страна членове на комисията са трима историци, собственоръчно написали в същите учебници, че българите са монголско-татарско племе, че цар Самуил е македонски цар, че Братя Миладинови са написали “Македонски народни песни”, а Гоце Делчев е чистокръвен македонец, признат за такъв и от отечественофронтовска България и затова българите предали костите му на Скопие… Впрочем последното е вярно. И само доказва горчивата истина, че и при комунизма, и при капитализма управниците ни страдат от хроничния синдром на патриотична недостатъчност. При комунизма – за да слугуват на Москва и Белград, при капитализма – за да задоволят джендърпатриотизма на Брюксел и национализма на Скопие. Какво ни даде договорът “Гърция-Македония”, патетично попита Борисов, набързо похвали премиера Ципрас и сервилно се обърна към премиера Зоран Заев, за да му каже “Виж какъв джендър съм! Не само ти признах македонизма, но ще похваля и елините…” И ги похвали, както никой ни ги е хвалил – нито в Атина, нито в Брюксел, нито във Вашингтон. Изхвали елини и македонисти за договора им за името “Северна Македония”. А трябваше не да хвали, а да ги наругае. Защото географското понятие “Северна Македония” автоматично включва и Пиринска Македония. Срещу договора скочи и академичната ни гилдия, която отсече: Скопие и Атина се споразумяха на гърба на България! През цялото време на патриотарската вакханалия на трибуната гордо се пъчеше вицето Красимир Каракачанов. Накрая дръпна бойко слово, с което свали картите на ВМРО-вската капитулация пред историята. Без срам и свян, следвайки джендърския почин на боса си Борисов, и той спести българската народност на въстаниците и инфантилно възкликна: Генералната цел е изпълнена, Македония влиза в НАТО, българската и македонската армия ще изпълняват съвместни мисии на НАТО… Следвайки джендърстандартите на Борисов и Каракачанов, в името на евроатлантическата интеграция на братска Македония, авторите на учебниците ни по история да точат перата и зачеркват всичко българско в Илинденско-Преображенското въстание. Който се дърпа и слага прът в колелото на историята, ще мине експресен курс в новата катедра “Македонистика” на Софийския университет.   Да пребъде вечната и нерушима българо-македонска дружба!", "date": "2018.08.02", "title": "По евростандартите Илинденско-Преображенското въстание вече е джендър бунт"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384812-%D0%B4%D0%B5%D1%81%D0%B8%D1%81%D0%BB%D0%B0%D0%B2%D0%B0-%D0%B8%D0%B2%D0%B0%D0%BD%D1%87%D0%B5%D0%B2%D0%B0-%D0%B5-%D0%BF%D0%BE%D0%B4%D0%BB%D0%BE%D0%B6%D0%B5%D0%BD%D0%B0-%D0%BD%D0%B0-%D0%BD%D0%B5%D1%87%D0%BE%D0%B2%D0%B5%D1%88%D0%BA%D0%BE-%D0%BE%D1%82%D0%BD%D0%BE%D1%88%D0%B5%D0%BD%D0%B8%D0%B5-%D0%BE%D1%81%D1%82%D0%B0%D0%B2%D0%BA%D0%B8", "text": "Антихуманното отношение към бившата кметица на „Младост“ е от първата минута на ареста й. Вчера бе само кулминацията в публичните унижения.   Десислава Иванчева е подложена на нечовешко и унизително отношение. Това е безспорно след разпространените в социалните мрежи кадри на около 50-килограмовата жена, водена към болницата. Където, оказва се, тя ще лежи – отново в пранги - завързана за леглото! Клипът на трудно придвижващата се към болницата Иванчева – с белезници на краката и кожен колан, който ограничава движенията й, вече има 150 000 гледания. Социалните мрежи се изпълниха с възмутени и остри коментари във всички възможни посоки. Юристи обясняват, че дирекция „Охрана“ към правосъдното министерство е прилагала Наредба и тя се отнася до всички арестанти, осъдени и обвинени. Тоест, принципни сме и всичко е окей?  Дали така мислят в Съда за правата на човека в Страсбург, предстои да видим. Прогнозите са, че България я чака присъда с рекордно обезщетение. Отношението към Десислава Иванчева е демонстративно унизително и плашещо антихуманно от първата минута на нейния арест, предаван часове наред директно от центъра на столицата. Тя и заместничката й в Биляна Петрова бяха държани и в съдебна зала в стъклена клетка – нещо, което досега българските граждани не бяха виждали дори по отношение на рецидивисти, хора с обвинения с убийство, наркодилъри и прочее. Кадри с подобни внушения има само в „Мълчанието на агнетата“ за холивудското олицетворение на злото Ханибал Лектър...   Между другото, броени часове след участието на адвоката на Иванчева Марин Марковски в сутрешния блок на БиТиВи, започна акция срещу Митьо Очите. Дали е някакъв кризисен пиар, няма значение. Името подсеща, че преди време за здравословното състояние на Митьо Очите се грижиха професори от София, а пред болничната му стая имаше бодигардове от собствената му охрана.     Иванчева има потвърдена диагноза за тумор на хипофизата, а вследствие на преживения и продължаващ стрес е напълно възможно образуванието да се разраства. Кой при това положение взе решение Иванчева да бъде окована? Възможно ли е пациент с тумор да избяга някъде другаде, освен в болницата? Да не си зададеш тези въпроси, прилагайки някаква наредба, говори за тежки дефицити. Ако някой не може да сметне колко прави две плюс две, ще му дадете ли да решава висша математика? Едва ли. Но ако овластени не проявяват елементарна човещина, ако не умеят за мислят, ако оправдават безобразията със системата, значи не могат да управляват според демократичните стандарти. Защо им позволяваме тогава? Единственото, което трябва да последва кулминацията в нечовешкото отношение към Десислава Иванчева, са оставки. Не на чиновници от средния ешалон, а от политическото ръководство на правосъдното министерство, начело с г-жа Цецка Цачева. Оставките са условие да се върне поне част от безвъзвратно загубеното доверие, че правосъдие в България има, че то е за всички и че след 30 години преход към демокрация, България е успяла да стане правова държава.  Към демокрация?!", "date": "2018.08.02", "title": "Десислава Иванчева е подложена на нечовешко отношение! Оставки!"}
{"url": "http://www.classa.bg/%D1%81%D0%B2%D1%8F%D1%82/item/384804-%D0%B3%D0%BE%D0%B2%D0%BE%D1%80%D0%B8%D1%82%D0%B5%D0%BB%D0%BA%D0%B0%D1%82%D0%B0-%D0%BD%D0%B0-%D0%B1%D0%B5%D0%BB%D0%B8%D1%8F-%D0%B4%D0%BE%D0%BC-%D1%81-%D0%B2%D0%B0%D0%B6%D0%BD%D0%B0-%D0%BD%D0%BE%D0%B2%D0%B8%D0%BD%D0%B0-%D0%B7%D0%B0-%D1%82%D1%80%D1%8A%D0%BC%D0%BF-%D0%B8-%D0%BA%D0%B8%D0%BC-%D1%87%D0%B5%D0%BD-%D1%83%D0%BD,-%D0%BB%D0%B8%D0%B4%D0%B5%D1%80%D1%8A%D1%82-%D0%BD%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D1%81%D0%BD%D0%B8%D0%BC%D0%BA%D0%B0", "text": "Американският президент Доналд Тръмп получи ново писмо от севернокорейския лидер Ким Чен Ун, заявиха днес от Белия дом, цитирани от световните агенции. Писмото е получено вчера, каза говорителката на Белия дом Сара Сандърс. По думите й кореспонденцията между Тръмп и Ким \"има за цел да продължи развитието след тяхната среща в Сингапур и да доведе до напредък по ангажиментите, поети в съвместната декларация на САЩ и КНДР\". По-рано днес  Тръмп благодари на Ким в Туитър за връщането на тленните останки на американски войници, загинали в Корейската война през 1950-53 г., а също \"за милото му писмо\" и заяви, че \"с нетърпение очаква скоро да се види с него\".  На 1 август в Северна Корея официално започна амнистия на политически затворници, за която властите бяха обявили предварително. Белият дом не каза дали двамата лидери може да се срещнат отново.", "date": "2018.08.02", "title": "Говорителката на Белия дом с важна новина за Тръмп и Ким Чен Ун, лидерът на Северна Корея... (СНИМКА)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384805-%D1%88%D0%BE%D0%BA%D0%B8%D1%80%D0%B0%D1%89%D0%B0-%D1%81%D1%82%D0%B0%D1%82%D0%B8%D1%81%D1%82%D0%B8%D0%BA%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%81%D0%B0-%D0%BD%D0%B0%D0%B4-310-000,-%D0%BF%D0%BE%D0%B2%D0%B5%D1%87%D0%B5%D1%82%D0%BE-%D0%BC%D0%BB%D0%B0%D0%B4%D0%B8", "text": "По последни данни, българите в Германия вече са около 310 хиляди. Мнозинството от тях е на възраст между 30 и 35 години, а 5,2% са родени в Германия. Най-много българи живеят в провинциите Северен Рейн-Вестфалия и Бавария - общо около 114 000 души, според данни на Федералната статистическа служба във Висбаден, пише Канал 3. От 2007 година България и Румъния са в Европейския съюз, което позволява на техните граждани свободно придвижване. Само през миналата година 85 хиляди румънци и 45 хиляди българи са се преселили в Германия. Според данни на Федералната статистическа служба във Висбаден, делът на хората с миграционен произход в Германия е достигнал нов рекорд - 19,3 милиона души, или с 4,4% повече отколкото през предходната 2016 година, пише „Дойче веле\".      Към хората с миграционен произход от Службата причисляват лицата, които не са родени в Германия или поне един от родителите им не е германски гражданин. Данните са от представително допитване сред 1 процент от германското население, проведено основно в частни домакинства. Това означава, че не са взети предвид живеещите в приюти или приемни центрове за бежанци, например. За поредна година първото място в тази класация заемат чужденците от турски произход - от всичките 19,3 милиона души около 2,8 милиона (14%) са хората с турски корени, следвани от мигрантите от полски произход (2,1 млн.), руски (1,4 млн.), казахски (1,2 млн.) и румънски (0,9 милиона). За първи път Федералната статистическа служба се интересува и от езика, който се говори в съответното домакинство. Резултатите сочат, че в 2,5 милиона от общо 24 милиона домакинства в Германия общуването е на чужд език (най-често турски - 17 процента). Арабски се говори в около 7 процента от домакинствата с повече от един човек. 13,2 млн. души са се преселили в Германия, посочвайки като мотив най-вече семейни причини. Така например първите турци и поляци пристигат в Германия още преди много години, за да работят във фабрики и заводи и впоследствие останат в Германия, където се раждат техните деца и внуци.", "date": "2018.08.02", "title": "Шокираща статистика! Българите в Германия са над 310 000, повечето млади"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384806-%D0%B2%D1%82%D0%BE%D1%80%D0%B8-%D1%82%D1%80%D1%83%D1%81-%D1%83%D0%B4%D0%B0%D1%80%D0%B8-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4%D1%81%D0%BA%D0%BE-%D1%82%D0%BE%D0%B7%D0%B8-%D0%BF%D1%8A%D1%82", "text": "Втори, по-слаб трус разлюля Благоевградско. Само около 40 минути по-късно след първия, земята в района пак се разтресе, но магнитудът не надхвърли 3 по Рихтер, става ясно от сайта на Геофизичния институт при БАН. Трусът е засечен в 18.02 минути и е на дълбочина 15 км. Епицентърът е недалеч от Мелник.      Първото земетресение бе отчетено от сеизмолозите в 17.17 часа с епицентър близо до Гоце Делчев и Национален парк \"Пирин\". Той беше по-силен от втория и достигна до 3,9 по Рихтер. Трусът бе усетен в Благоевград, където в този момент се намират българският и македонският премиер за честването от Илинденско-Преображенското въстание. Разлюляха се обаче чак в София и в Смолян.", "date": "2018.08.02", "title": "Втори трус удари Благоевградско! Този път ..."}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/item/384801-%D0%B1%D0%B0%D0%BD%D0%BA%D0%B0-%D0%B4%D1%81%D0%BA-%D0%BF%D1%80%D0%B8%D0%B4%D0%BE%D0%B1%D0%B8%D0%B2%D0%B0-societe-generale-%D0%B5%D0%BA%D1%81%D0%BF%D1%80%D0%B5%D1%81%D0%B1%D0%B0%D0%BD%D0%BA", "text": "Банка ДСК придобива 99,74% акционерно участие в Societe Generale Експресбанк - това става ясно от съобщение на унгарската група OTP Bank, собственик на ДСК. Приключването на сделката би трябвало да стане факт в края на годината, ако бъдат получени всички необходими регулаторни одобрения.     ДСК - втората по големина банкова институция в страната - ще увеличи пазарния си дял след придобиването до около 19%, близо до дела на най-големия български кредитор Unicredit Bulbank. Досега Societe Generale Експресбанк заемаше около 6.7% от банковия пазар в страната. OTP Bank и френската Societe Generale преговарят и за партньорство, което би обхванало предоставянето на общи услуги в различни сфери на банкирането в Албания, България, Хърватия и Унгария - включително, но не само инвестиционно банкиране, капиталови пазари, финансиране и глобално трансакционно банкиране.", "date": "2018.08.02", "title": "Банка ДСК придобива Societe Generale Експресбанк"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/384802-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D0%BC%D0%BE%D1%82%D0%B8%D0%B2%D0%B8-%D0%B2-%D0%B4%D0%B5%D0%BB%D0%BE%D1%82%D0%BE-%D0%B7%D0%B0-%D0%BF%D0%B8%D1%80%D0%B8%D0%BD", "text": "Съмнения за политическа обвързаност на съдия Соня Янкулова се появиха веднага след присъдата за отмяна на решението на Министерския съвет за изменението в действащия План за управление на Национален парк „Пирин\", пише „Труд\". Изменението бе гласувано от кабинета на 28 декември и е основна стъпка за развитието на зимния туризъм в България. То бе обжалвано от активисти на „зелените\" и на 27 юли тричленен състав на Върховния административен съд (ВАС), с председател Янкулова, постанови в тяхна полза. Вицепремиерът Валери Симеонов вече съобщи, че МС ще обжалва пред 5-членен състав. Мотивите на тричленката бяха публикувани в понеделник и още тогава „Труд\" писа, че магистратката е със спорна репутация. Дълги години тя е била политическо лице - заместник-министър на отбраната в кабинета „Сакскобурготски\", а в следващото правителство, на тройната коалиция заема същия пост, но в МВР. След това се връща в съдебната система и през 2017 година е номинирана да оглави Висшия съдебен съвет. Янкулова стига до надпреварата за поста, която губи, благодарение на кръга „Капитал\", шефът на ВКС Лозан Панов и върхушката на Съюза на съдиите. Те са близки до така наречените протестъри, които в момента са основния гръбнак на коалицията „Демократична България\". В „дясното\" обединение са „Да, България\", ДСБ и ПП „Зелените\". Както „Труд\" от години доказва, последните са едно и също с Коалицията „За да остане природа в България\", чийто активисти са вносители на жалбите срещу решението на кабинета от 28 декември. „Еколозите\" над 15 години опитват да провалят стратегически проекти в България, в частност всичко свързано със зимния туризъм. В кампаниите си разчитат на медиите от кръга „Капитал\", чийто политически проект са. Съмненията за политическа присъда в полза на „дясното\" обединение се подсилват и от несъстоятелността на мотивите, под които се е подписала Соня Янкулова. Основните тези в тях са три. Първо - нарушава се член 21 от Закона за защитените територии. Второ - трябвало да има екоооценка на изменението и трето – няколко решения на ЮНЕСКО за Пирин. По първия довод има решение на съда от 2001 година на 5-членен състав на ВАС, в което ясно е записано, че чл. 21 не се нарушава, когато става въпрос за изграждане на спортна инфраструктуа в защитени територии. На базата на тази присъда за 17 години са отхвърлени 58 жалби на „зелените\" по темата „Пирин\". 3-членката начело с Янкулова е първата, която не се съобразява с решението от 2001-а. Относно процедурата за ЕО -плановете за управление на защитените територии по своята същност са рамков екологичен документ (както посочва самият съдебен състав в мотивите си – б.а.), тоест са една голяма екологична оценка. Те не разглеждат и в тях няма никакви конкретни инвестиционни намерения и проекти. Колкото до ЮНЕСКО, съдебният състав не взе предвид последното решение на световната организация, която през юли обяви, че одобрява промените в действащия план така, както са направени.", "date": "2018.08.02", "title": "Политически мотиви в делото за Пирин"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384803-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%BF%D0%B8%D0%BC-%D0%B3%D0%BE%D0%BB%D0%B8-%D0%B5%D1%82%D0%BE-%D0%B7%D0%B0%D1%89%D0%BE", "text": "Австралийски учени разказаха защо е добре човек да спи чисто гол. Според изследователите, за нормален сън човек трябва да понижи телесната си температура. В допълнение, плътното бельо при мъжете може да доведе до загуба на репродуктивната функция. Също така, ако човек има сексуален партньор, този подход към съня ще подобри значително качеството на връзката. Освен това спането без дрехи помага за регулирането на кортизола.      Кортизолът е много странен химикал в тялото, който може да е вреден. Когато спите голи, той помага за запазването на телесната температура, за да може тялото ви да отделя кортизол. Ако спите твърде облечени, вашите нива на кортизол се повишават, дори и след като се събудите. Това води до тревога, глад за вредна храна, натрупване на килограми и други ужасни неща.", "date": "2018.08.02", "title": "Трябва да спим голи! Ето защо"}
{"url": "http://www.classa.bg/%D1%81%D0%B2%D1%8F%D1%82/item/384794-%D0%B7%D0%B0%D1%89%D0%BE-%D0%B8%D1%81%D0%BF%D0%B0%D0%BD%D0%B8%D1%8F-%D1%81%D0%BF%D0%B5%D1%81%D1%82%D0%B8-%D0%BF%D0%BE%D0%B7%D0%BE%D1%80%D0%B0-%D0%BD%D0%B0-%D0%B4%D0%B8%D0%BA%D1%82%D0%B0%D1%82%D0%BE%D1%80%D0%B0-%D1%84%D1%80%D0%B0%D0%BD%D0%BA%D0%BE", "text": "Миналия месец, само дни след като зае поста си, испанският премиер Педро Санчес обяви намеренията на правителството да ексхумира останките на Франсиско Франко. Франко управлява Испания от края на Испанската гражданска война от 1939-а до смъртта си през 1975-а. Очаква се ексхумацията да стане преди края на лятото, като все още не е уточнено къде ще бъдат транспортирани останките на диктатора. Също толкова противоречиво е предложението на Санчес да превърне настоящия гроб на Франко - \"Долината на падналите\" - в мемориал, посветен на жертвите от гражданската война и режима, дошъл след нея. \"Долината\" е един от най-големите и впечатляващи обществени монументи. Комплексът включва базилика, бенедиктинско абатство и кръст, висок 152 метра и видим от повече от 45 километра. Той е открит от самия Франко през 1959-а, за да отбележи 20-годишнината от победата му в гражданската война. Практически недокоснат, откакто балсамираното тяло на Франко е положено там, паметникът е истински храм на режима му и е задължителен за посещение от последователите му. В последните седмици най-пламенните от тези последователи излязоха по улиците на Мадрид с призиви \"Не пипайте 'Долината'\". За страничния наблюдател новината за ексхумацията на Франко и противоречията около нея повдигат логичен въпрос - защо на Франко е спестен повсеместният позор, който преследва имената на фашисти като Адолф Хитлер и Бенито Мусолини в родните им страни? И защо статуквото около мемориала на Франко предизвиква спорове чак сега? Отговорът на тези въпроси се корени в това как Испания става демократична в края на 70-те и в необичайните избори, които са правени при прехода. За късмет на Франко, материално и фигуративно, преходът към демокрация след смъртта му оставя много малко място за справедливост и търсене на сметка от стария режим. За разлика от диктатурата в Португалия - режима на Антониу ди Оливейра Салазар, свален от всенародно въстание - този на Франко се руши отвътре чрез политическите реформи на крал Хуан Карлос.     Въпреки че кралят обещава на диктатора \"франкизъм без Франко\", след смъртта му той се отмята от обещанието си и повежда страната си към демокрация, организирайки свободни избори през 1977-а. Демократичното преобразяване на режима на Франко означава, че губещата страна от войната - републиканците - така и не успяват да накарат диктатора да плати за политическите си грехове. По време на т.нар. \"Испанския холокост\" са екзекутирани повече от 200 хил. дисиденти, а други 400 хил. са вкарани в затвори и концентрационни лагери. В тях повечето умират от глад. Като част от преговорите, които позволяват да се случат промените, политици от целия политически спектър се съгласяват за \"пакт на забравата\", който е утвърден със закон за амнистията, въведен точно преди изборите от 1977-а. Амнистията обхваща буквално всички, които са вършили политически престъпления преди това. Въпреки че понасят най-голямата част от репресиите на Франко, републиканците с нетърпение приемат пакта. Той помага да бъдат заличени деянията на левицата, особено по време на така наречения \"Червен терор\" - вълна от убийства, при която са ликвидирани от 20 до 70 хил. франкисти. Сред тях има и 2000 духовници, които по-късно са обявени от папата за мъченици. Важна причина, поради която политиците са в състояние с лека ръка да направят компромис, е помощта от страна на обществото. Испанците са с противоречиви чувства към режима на Франко. Повечето са на мнение, че диктатурата му е направила \"и добро, и лошо\". До началото на новия век нямаше нито една национална организация, която да изисква отчетност от стария режим. Негласният \"договор\" в испанското общество за потулване на миналото не се развива във вакуум. След смъртта на Франко страховете от нова гражданска война и нова диктатура са повсеместни. От друга страна по време на управлението си той е насърчавал мълчанието около гражданската война, което обяснява защо в повечето испански домове и училища темата дори не се обсъжда. В края на войната Франко и съюзниците му започват да разпространяват различни митове, а пропагандната машина спомага за разпространението им. Сред популярните митове е, че вината за избухването на войната е поделена по равно между двете страни. Така удобно се пренебрегва фактът, че през 1936-а Франко застава срещу справедливо избрано от народа правителство. Друг известен мит е за \"колективната лудост\", която накарала много испанци да полудеят и да започнат да се избиват без видима причина. Трети наратив обвинява чуждестранно влияние и конспирации, на които става жертва Испания. Нищо от това не може да надмине твърденията, че идването на власт на Франко спасило страната. Подобен циничен прочит на историята пренебрегва хаоса и насилието, които настъпват с идването на диктатурата, а и какъвто и мир да е донесъл Франко, той не може да оправдае избиването на почти 1 млн. души. Теорията за спасението става особено популярна след 1959-а, когато Испания се радва на политическа стабилност. Тогава всички от опозицията срещу Франко са или избити, или в затвора. А икономическото чудо всъщност превръща милиони испанци от бедняци в хора от средната класа. Но пропагандата сработва и режимът на Франко се утвърждава като модернизиращ държавата. След прехода това позволява на привържениците на диктатора да твърдят, че той е проправил пътя към просперитета на страната. След 2000-а година митовете постепенно започват да бъдат развенчавани.  Приет е закон за историческата памет, който определя правителството на Франко за нелегитимно. Паметниците, които почитат режима, са премахнати от обществените места. В Саламанка е създаден център за изучаване на гражданската война. Санчес е поредният социалист, който е твърде млад, за да е бил засегнат от режима на Франко. Въпреки протестите на дясното крило, ексхумацията на диктатора крие много малко рискове. Дори роднините на Франко не възразяват срещу нея. 56% от испанците одобряват ексхумацията. Не е изненадващо, че мнозина виждат политически сметки в решението на Санчес, за да си осигури втори мандат. Всъщност ексхумацията помага на премиера да утвърди Испания като модерна и либерална държава. Независимо дали е акт на политически опортюнизъм, или не, решението останките на Франко да бъдат преместени от \"Долината на падналите\" ще бъде сред най-важните стъпки, предприемани от съвременен испански премиер. Освен че ще позволи създаването на мемориал на жертвите от гражданската война, тя ще удовлетвори изисквания, които редица организации, включително и ООН, имат от години. Иронично, политическата стабилност, създадена чрез потулване на миналото след смъртта на Франко, ще помогне на Испания да се справи с настоящите си неприятни предизвикателства.", "date": "2018.08.02", "title": "Защо Испания спести позора на диктатора Франко"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384795-%D0%BC%D1%83%D0%B7%D0%B8%D0%BA%D0%B0%D1%83%D1%82%D0%BE%D1%80-%D0%BD%D0%B0%D1%81%D1%82%D0%BE%D1%8F%D0%B2%D0%B0-%D0%B7%D0%B0-%D0%BF%D1%80%D0%B8%D0%BB%D0%B0%D0%B3%D0%B0%D0%BD%D0%B5%D1%82%D0%BE-%D0%BD%D0%B0-%D1%82%D0%B0%D0%BA%D1%81%D0%B0-%D1%84%D0%BB%D0%B0%D1%88%D0%BA%D0%B0", "text": "Музикаутор започна подписка с искане за промяна в Закона за авторското право с цел ефективно събиране на компенсации при копирането на филми, музика, книги и др. за лични цели. Става дума за задължението за плащане на такса \"компенсационно възнаграждение\" от страна на производителите или вносителите на \"празни информационни носители\" - флашки, DVD, CD и др. \"България е една от малкото държави, която въпреки че е въвела световната практика за частното копиране, не го прилага изобщо. В резултат на това хиляди български и чужди автори са лишени от справедливо възнаграждение от десетилетия. От отказа за реално правоприлагане са засегнати не само творците. Губи и държавата, която доброволно се отказва от постъпването на свежи пари, с които да се подпомогне развитието на културата у нас. Според закона 30% от събраните пари от тези компенсации ще постъпят в Национален фонд \"Култура\", се казва в позицията на Музикаутор. Таксата се прилага върху цената на търговците или вносителите на едро, като би трябвало останалите 70 на сто от нея да се разпределят между различните носители на авторски права - от кинотворци, музиканти, композитори, писатели, издатели, авторите на учебници и др. От Музикаутор посочват, че от 2011 г. до днес механизмът за събиране на компенсационно възнаграждение не работи заради \"сериозни пропуски\" и призовават за промяна в закона. \"Само така България ще бъде извадена от черния списък на държавите, които не прилагат собственото си законодателство и ще превърнат едни формално разписани текстове в ефективни и напълно хармонизирани с европейските норми и ценности\", се казва в позицията. От Музикаутор са започнали петиция сред български автори, които подкрепят искането. Освен това от дружеството водят кампания, като \"всяка седмица изпращат картички до министъра на културата Боил Банов, в които му показват какви са позитивите от работещата регламентация на компенсационните възнаграждения от частно копиране\".", "date": "2018.08.02", "title": "Музикаутор настоява за прилагането на такса \"Флашка\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384796-%D0%B2-%D0%BF%D0%BE%D1%87%D1%82%D0%B8-%D0%BF%D0%BE%D0%BB%D0%BE%D0%B2%D0%B8%D0%BD%D0%B0%D1%82%D0%B0-%D1%84%D0%B8%D1%80%D0%BC%D0%B8-%D1%83-%D0%BD%D0%B0%D1%81-%D1%80%D0%B0%D0%B1%D0%BE%D1%82%D1%8F%D1%82-%D1%81%D0%B0%D0%BC%D0%BE-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D1%86%D0%B8%D1%82%D0%B5-%D0%B8%D0%BC", "text": "В близо половината действащи предприятия у нас няма нито един нает служител, което означава, че там работят само собствениците им . Това показва новото изследване на НСИ \"Демография на предприятията\". То се провежда всяка година, като обхваща петгодишен период, за да даде картина за жизнеспособността на бизнеса у нас. Сегашното проучване обхваща петилетката от 2012 до 2016 година. Става ясно, че през 2016 г. броят на \"монопредприятията\" е 169 625, или 48.7% от всички, които са имали дейност. Данните на НСИ са категорични: През 2016 г. в страната са действали 347 967 фирми, което с 2.6% повече от предходната година. Новопоявилите се предприятия са 42 450.  Най-много нови бизнеси са се появили в търговията. Това е и секторът, в който най-често се регистрират семейни фирми, които разчитат само на труда на хора от фамилията , без да се наемат допълнително работници, отбелязва още в.  . От НСИ отбелязват, че през 2015 г. от всички 40 358 нови фирми успешно са преживели първата година 32 745. Най-жизнеспособни са действащите в сектора \"Транспорт и складиране\", а като размер най-витални са тези с над 10 души персонал. В същото време от всички \"родени\" през 2011 г. предприятия пет години по-късно активни са само 4.7%. В петилетния период най-жилави се оказват фирмите от енергетиката, докато най-много закрити предприятия има в добивната промишленост. Всяка десета компания е \"умряла\" през 2015 г.  В случая статистиката има предвид онези фирми, които не са извършвали дейност повече от две години. През 2015 г. такива са били 34 853 предприятия, в които са се водили на щат близо 82 000 души. Фирмите с персонал от 1 до 4 души са от втората по \"гъстота\" група в България . Те са 127 187 - малко над една трета от всички действащи предприятия. С персонал от 10 души или повече са едва 7.9% от активните фирми. Точно те обаче дават хляб на близо 70% от работещите българи. Статистиката показва, че през 2016 г. са били създадени само 558 дружества с над десет или повече наети. Наблюдението на НСИ проследява какво се случва с новите предприятия в изследвания петгодишен период. Оказва се, че в първата година от раждането си оцеляват 80%, но по-малко от 5% оцеляват до петата си година . Това означава, че над 95% от предприемачите не успяват да се преборят с конкуренцията, пазарната конюнктура, бюрокрацията и честата смяна на правилата и или фалират, или доброволно прекратяват дейността си.  ", "date": "2018.08.02", "title": "В почти половината фирми у нас работят само собствениците им"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384797-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2-%D0%BD%D1%80%D0%B1-%D1%82%D0%BE%D0%B2%D0%B0-%D0%B3%D0%BE-%D0%B8%D0%BC%D0%B0%D1%88%D0%B5-%D0%B2%D1%8A%D0%B2-%D0%B2%D1%81%D0%B5%D0%BA%D0%B8-%D0%B4%D0%BE%D0%BC", "text": "Котелки, бъклици, \"Веро\", \"Арда\", \"Мъжът и жената интимно\": какви предмети ни заобикаляха по времето на НРБ? Едни още будят носталгии, други са непонятни за младите. Разгледайте нашата фотогалерия със снимки от НРБ:           Легендарното Веро   Черно-бяло, размазано и през ден   Защо ли толкова ги обичахме?   Нито \"детска\", нито \"закуска\"   Когато тютюнопушенето още не беше опасно за здравето   Кич от НРБ   Скромен дом, еднообразна храна, секс няма   Моят дом е моята крепост   Да превърнем делата в думи!   Клас стани, клас мирно!   Когато още нямаше електронно банкиране   Пет розоберачки са един Георги Димитров   Три в едно   Радостта на народа   Заключително захарно петле  ", "date": "2018.08.02", "title": "В НРБ това го имаше във всеки дом"}
{"url": "http://www.classa.bg/%D1%81%D0%B2%D1%8F%D1%82/item/384798-us-%D0%B8%D1%81%D1%82%D0%BE%D1%80%D0%B8%D0%BA-%D1%82%D1%80%D1%8A%D0%BC%D0%BF-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BF%D0%BE%D0%B2%D1%82%D0%BE%D1%80%D0%B8-%C2%AB%D0%BC%D0%B0%D0%BD%D0%B5%D0%B2%D1%80%D0%B0%D1%82%D0%B0-%D0%BD%D0%B0-%D0%BA%D0%B8%D1%81%D0%B8%D0%BD%D0%B4%D0%B6%D1%8A%D1%80%C2%BB-%E2%80%93-%D0%B4%D0%B0-%D1%80%D0%B0%D0%B7%D0%B1%D0%B8%D0%B5-%D1%81%D1%8A%D1%8E%D0%B7%D0%B0-%D0%BC%D0%B5%D0%B6%D0%B4%D1%83-%D1%80%D1%83%D1%81%D0%B8%D1%8F-%D0%B8-%D0%BA%D0%B8%D1%82%D0%B0%D0%B9", "text": "По време на своята визита в Китай през 1971 година Хенри Кисинджър успя не само да сложи край на разрива между Вашингтон и Пекин, който продължи почти четвърт век, но и извърши «извънредно удачен дипломатически ход», разбивайки съюза между главните врагове на Америка: Китай и СССР. С това Киниджър извърши истински поврат в международните отношения, връщайки на Америка стратегическото предимство. Днес американската администрация отново се замисля да повтори маневрата на Кисинджър, пише професорът по история Хал Бренд в . Но този път Тръмп се опитва да настрои положително към себе си Русия, за да може след това да настрои срещу нея все по-могъщия Китай, се казва в статията. На пръв поглед, тази геополитическа логика изглежда безупречна, отбелязва авторът.   Но в реалността, според професора, Вашингтон ще може «да повтори маневрата на Кисинджър едва тогава, когато ситуацията на световната арена съществено се подобри, но същевременно и съществено се влоши». Трябва да се помни, че в миналото Русия и Китай значително по-често съперничеха помежду си, отколкото си сътрудничеха. Те водеха един към друг «както студени, така и горещи вълни», затова те рано или късно отново ще започнат да са в конфликт помежду си, пише професорът. В същото време на Америка, според него, не би й попречило да намали броя на своите врагове на световната арена, защото «тя много бързо се приближава към стратегическия банкрут», а тогава няма да бъде в състояние да изпълнява поетите си глобални ангажименти.  ", "date": "2018.08.02", "title": "US историк: Тръмп трябва да повтори «маневрата на Кисинджър» – да разбие съюза между Русия и Китай"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384799-%D0%B7%D0%B0%D1%89%D0%BE-%D1%82%D0%BE%D0%B4%D0%BE%D1%80-%D0%B6%D0%B8%D0%B2%D0%BA%D0%BE%D0%B2-%D1%83%D0%B4%D0%B0%D1%80%D0%B8-%D1%88%D0%B0%D0%BC%D0%B0%D1%80-%D0%BD%D0%B0-%D1%82%D1%83%D1%80%D1%81%D0%BA%D0%B8%D1%8F-%D0%BF%D1%80%D0%B5%D0%BC%D0%B8%D0%B5%D1%80-%D0%BD%D0%B0-02-08-1978%D0%B3", "text": "В началото на 70-те години на 20-ти век възникват няколко конфликтни ситуации между Народна Република България и Република Турция. Стигна се дотам, че  Тази случка не се разпространила през медиите в България, защото Живков градял благ образ пред българското общество. Много турци, обаче още помнят тази обида.   Ето защо:   На територията на нашата страна са били засечени множество дейности на турските тайни служби. През 73-та Тодор Живков заплашва, че можем скоро да започнем с масови арести на турски шпиони. Така успоредно с „Възродителния процес“ Държавна сигурност извършва хиляди задържания и разпити на хора, които са заподозрени в съучастие с турски агенти на територията на България. В края на 1977г. Държавна сигурност арестува 16 турски шпиони, които са разполагали със специализирана техника и екипировка. Турските агенти са извършили и убийство на български войник, който разкрил двама от тях. Под претекст да се обсъди Възродителния процес турската държава кани Тодор Живков в Одрин на дипломатическа среща. Реалната причина за това била договаряне на условията за освобождаване на турските агенти. На 02.Август сутринта Живков пристига с антуража си в турския град и е посрещнат от Демирел с всички почести. В началото разговорите преминали с добър тон, което било характерно и за двамата политици. Когато започнали обсъждането за освобождаването на агентите, Живков отговорил, че Турция няма какво да предложи в замяна на свободата им. Демирел предложил различни отстъпки от страна на Турция, но Тодор Живков обяснил, че България няма гаранция, тези отстъпки да останат и след освобождаването на шпионите. Демирел останал без козове и казал, че Турция няма да търпи такова унижение. Ден след вдигането на оръжейното ембарго от САЩ над Турция той имал самочувствието да намекне за военна заплаха. Казал, че само за 3 дни може да мобилизира 9 милиона мъже в армията си, което надвишава цялото население на България. По думи на Людмила Живкова по лицето на турския премиер се виждали много емоции. От изненада и страх до гняв и увереност. Той бързо се свестил и спрял реакцията на охраната си. Турция била беззащитна в този случай.   Въпреки че официалните данни показвали, че ракетните войски на България притежават около 200 балистични ракети, то тайните служби на Демирел му давали информация, че българските ракети са много повече. ВВС имали способността да унищожат останалата част от турската армия, а голямото количество танкове и вертолети е могло да установи траен контрол над европейската част от турската държава.  че не може да разчита на САЩ, водени от Джими Картър, който наблягал на икономическата политика. След Виетнам американците не искали да чуят за друга сериозна война. Именно затова избрали президент като Картър. След тази среща Демирел останал приятел на България до края на живота си. По-късно той станал един от най-дълго управлявалите турски президенти и докато е бил във властта, Турция е била в добри отношения с България.    ", "date": "2018.08.02", "title": "Защо Тодор Живков удари шамар на турския премиер на 02.08.1978г."}
{"url": "http://www.classa.bg/%D1%81%D0%B2%D1%8F%D1%82/item/384800-%D1%80%D1%83%D1%81%D0%B8%D1%8F-%D0%B8-%D0%BD%D0%BE%D0%B2%D0%B0%D1%82%D0%B0-%D0%B6%D0%B5%D0%BB%D1%8F%D0%B7%D0%BD%D0%B0-%D0%B7%D0%B0%D0%B2%D0%B5%D1%81%D0%B0-%D0%BC%D0%B5%D0%B6%D0%B4%D1%83-%D0%BD%D0%B5%D1%8F-%D0%B8-%D0%B7%D0%B0%D0%BF%D0%B0%D0%B4%D0%B0", "text": "Руската Федерална служба за сигурност (ФСБ) пречи на милиони руснаци да напуснат страната. На своите собствени служители тя директно казва \"невыездные\" - никакво пътуване в чужбина. По-рано през 2018-а беше затегнат и граничният контрол за тези, които искат да излязат от Русия. Оправданието? Усложнената геополитическа ситуация. Една част от тези хора имат забрана да пътуват за САЩ, а повече от два милиона въобще не могат да излязат от страната легално. Броят на руснаците в така наречения \"стоп списък\" нараства непрекъснато, а огромен процент от тях са държавни служители, които доброволно са подписали съгласието си. С това нарастват и притесненията, че се спуска нова Желязна завеса, която твърде много напомня на съветската епоха. Daily Beast разговаря с Генади Гудков, бивш офицер от КГБ, според който причината за мерките е комбинация от свръх преувеличена загриженост за сигурността на Русия и опасенията, че \"изтичането на мозъци\" става неконтролируемо. Забраната за пътуване зад граница важи за десетки хиляди военни, полицаи и всеки, който евентуално може да има достъп до секретна информация. Гудков е на мнение, че това е признак на екстремна параноя. Голям брой държави искат да привлекат руски специалисти, но едва ли някой настоява да наеме полицейски сержант или заварчик. Само че се оказва, че Русия не могат да напуснат дори работници във фабрики за авиочасти. Гудков е прекарал младостта си зад Желязната завеса, където СССР е предпазвала гражданите си и тези на сателитните си републики да контактуват със Запада. Завесата пада по времето на Горбачов, но три десетилетия по-късно Кремъл като че ли се опитва да създаде нова нейна версия. А през това време руски агенти непрекъснато повтарят, че Русия е в идеологическа вражда със западния свят. През 1987-а Гудков е на 31 години и е назначен от КГБ да замине на разузнавателна мисия в САЩ. Той прекарва повече от два месеца във Вашингтон и Ню Йорк, за да събира информация за инженерния и културен прогрес на Америка. Справя се толкова добре, че когато се прибира в Москва - веднага му е предложено повишение. Корупцията на режима обаче го отказва да приеме.     Обратно в настоящето и по-точно през април тази година ФСБ предлага на президента Путин нови регулации с аргумента, че свободното придвижване зад граница е заплаха за националната сигурност, суверенитета и природните ресурси на Русия. Като се има предвид с какви темпове се развиват технологиите в днешно време, тези забрани са до голяма степен безсмислени. На хората просто се забранява да пътуват, вместо да се полагат усилия да бъдат задържани в родината си. На служителите на ФСБ е позволено да пътуват само до държави от Централна Азия, Абхазия и Южна Осетия, както и до Армения, Азербайджан, Беларус, Куба, Виетнам и Китай. Според прокремълските анализатори повечето от държавните служители с радост са се отказали от правото си на пътуване зад граница. Трудно е да се определи обаче каква част от тях са го направили от патриотизъм и каква - заради стабилната работа и добро заплащане. През май месец свободното придвижване е забранено на поредната доза руснаци, този път заради непогасени задължения, най-често - заради кредити. Единственото, което беше постигнато с тази стъпка, беше, че мнозина започнаха да избягват още по-старателно тегленето на кредити, за да не се окажат в \"стоп списъка\". Пречка пред излизането зад граница са и документите, необходими за целта. Повече от 70% от руснаците нямат необходимите документи и ако им предстои пътешествие - тепърва ще трябва да ги издават. Само че по-богатата част от Русия е свикнала да пътува и е намерила как да бъде улеснена - чрез центрове за визи. Правителството обмисля затварянето на въпросните центрове, но предложението предизвика широк негативен отзвук.  Властите от своя страна реагираха бързо и се отказаха от такива крути мерки. Затварянето на центровете за визи няма да се хареса на руския елит, а това би довело до още по-масово недоволство. В момента руснаците слушат от медиите си как Европа се разпада, а САЩ е в упадък, а в същото време политиците им изпращат децата си там и прекарват ваканциите си там. При първото си пътуване из Америка Гудков остава с много силни впечатления. Когато се връща в Русия, той споделя с тесен кръг приятели и колеги, че страната им изостава от Щатите с поне 100 години. Примерите, които Гудков им посочва, са валидни и днес според самия него. Има обаче огромна разлика между лидерите на СССР и лидерите в съвременна Русия. Тук е достатъчно да посочим Путин и външния министър Сергей Лавров, чиито близки също са в чужбина. Голяма част от руския елит живее в готовност във всеки един момент да напусне страната, защото се притесняват да не останат изолирани от Запада и неговите постижения. Така че не се знае кое е по-страшно - клептокрацията на Путин или нова Желязна завеса, само че този път спусната от западния свят.", "date": "2018.08.02", "title": "Русия и новата Желязна завеса между нея и Запада"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384788-%E2%80%9E%D0%B2-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F-%D0%BD%D0%B5-%D1%81%D1%82%D0%B0%D0%B2%D0%B0-%D1%8F%D1%81%D0%BD%D0%BE-%D0%B4%D0%BE%D0%BA%D1%80%D0%B0%D0%B9-%D0%BA%D0%BE%D0%B5-%D0%BB%D0%B8%D1%86%D0%B5-%D0%B5-%D0%B6%D0%B5%D0%BD%D0%B0%E2%80%9C", "text": "Според д-р Николай Михайлов ЛГБТ обществото се финансира от „Фейсбук, Амазон, големите фондации на Сорос“ Психиатърът д-р Николай Михайлов коментира пред бТВ Истанбулската конвенция и решението на Конституционния съд да я признае за противоконституционна. „В тази конвенция не става ясно докрай кое лице е жена, каквото и да говорим. Дали жена е жената или жена е това лице, което се преживява интимно, субективно като жена“, обясни Михайлов. Според него конвенцията сама по себе си представлява програма за джендърно превъзпитание  и „педполага едно усилие да се ревизира традиционния образ на жената като свързан с проблема на насилието“. „Това понятие джендър, което уплаши мнозина с основание, то е двусмислено, произведено от една ясна идеология, която може да бъде проследене, проучена и разбрана“, каза Михайлов. Според него тази конвенция е потребна, за да попадне в сферата на образованието, където ще се извърши тази фундаментална идеологическа трансформация на женския образ“. „Съпротивата продължава да се усилва. Около защитата беше твърде много активизирано ЛГБТ обществото. Това общество е спонсорирано от всички големи корпорации, те правят отчисления да го финансират“, убеден е Михайлов. Според него спонсори на ЛГБТ обществото са „Фейсбук, Амазон, големите фондации на Сорос“. „Никой не оспорва те да бъдат равнопоставени. Истанбулската конвенция не е необходима, за да защити жената ЛГБТ не е женска организация, тя защитава правото на всяко човешко същество да избере пола си. Ако тази неяснота бъде въведена в законодателната теория и практика на България конституционната идентичност ще бъде разколебана“.", "date": "2018.08.02", "title": "„В Истанбулската конвенция не става ясно докрай кое лице е жена“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384789-%D0%BF%D1%80%D0%BE%D0%B1%D1%83%D1%82%D0%B2%D0%B0%D1%82-%D0%B4%D0%B6%D0%B5%D0%BD%D0%B4%D1%8A%D1%80-%D0%BF%D1%80%D0%BE%D0%B5%D0%BA%D1%82-%D0%B2-%D1%83%D1%87%D0%B8%D0%BB%D0%B8%D1%89%D0%B5-%D0%B2%D1%8A%D0%BF%D1%80%D0%B5%D0%BA%D0%B8-%D0%BA%D1%81", "text": "Външното министерство и учени от БАН натискат за 24 хил. долара от ЮНЕСКО, Красимир Вълчев категорично против Учени от Института за изследване на обществата и знанието (ИИОЗ) при БАН се опитват да пробутат проект за джендър обучение на учители с грант до $ 24 000 от ЮНЕСКО, алармира вчера Борислав Цеков от Института за модерна политика. Три дни след решението на КС против Истанбулската конвенция ас. Миладина Монова с докладна записка иска ИИОЗ да одобри проекта, след като той е бил одобрен от Националната комисия за ЮНЕСКО с принципал МВнР. МОН обаче е изразило особено мнение.     В резюмето на проекта се говори за Истанбулската конвенция и за преодоляване на обществените сблъсъци по нея в класната стая. Ако ЮНЕСКО одобри проекта, МОН няма да го допусне в училището, категоричен е министър Красимир Вълчев.", "date": "2018.08.02", "title": "Пробутват джендър проект в училище въпреки КС"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/384790-%D0%B2%D0%B8%D0%B6%D1%82%D0%B5-%D0%BA%D0%B0%D0%BA%D0%B2%D0%BE-%D0%BD%D0%B8-%D0%B3%D0%BE%D1%82%D0%B2%D0%B8-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%89%D0%B0%D1%82%D0%B0-%D0%B8%D0%B7%D0%BC%D0%B5%D1%82", "text": "    Симеон Николов: Глупомерът на управляващите продлъжава да пада Поредната глупост преди да са озаптили младите и лудите подгониха пенсионерите, които са най–дисциплинирани и отговорни. В Германия не се отнема свидетелство. Произшествията с възрастни водачи не надминава 10–13%. Друга  още по–голяма българска глупост – гласува се вече на първо четене –  годишната такса в общината за кола над 15 г. – 1000 лева.  А такива коли струват 3 500! Пенсионерите с 300 лв пенсия обикновено карат такива коли. Няма така да ги накараш да купят нова кола. Трета глупост  – проектът е публикуван за обсъждане –  второ жилище, включително и селските имоти – рязко качване на данъка, ако не предоставиш ключовете на кмета или отдадеш част от имота за строеж. Хубавото е, че подобна глупост, като тази,  шофьорите да вземат сутрин повече пътници в колите си  за да не се замърсява въздуха, иначе ще бъдат спирани, не видя бял свят, защото седмици след това Бойко Борисов за втори път подаде оставка. Ако сега оставка не се случи, може пак да се възобнови четвъртата глупост от началото на тази година —  50 годишните блокове да се разрушат  и се предложи на собствениците да си закупят ново строителство или вземат апартаменти под наем в него. Глупомерът продължава да пада. Да чакаме ли още изненади?     Нова секира се стоварва върху по-старите хора. Пенсионерите, които имат шофьорски книжки и са навършили 65 години, ще се явяват през две години… Възрастните ще работят до 70 години, но няма да карат кола Нова секира се стоварва върху по-старите хора. Пенсионерите, които имат шофьорски книжки и са навършили 65 години, ще се явяват през две години…  ", "date": "2018.08.02", "title": "Вижте какво ни готви управляващата измет:"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384791-%D0%BE%D1%82%D0%B2%D1%8A%D0%B4-%D0%BE%D0%B3%D1%80%D0%B0%D0%BD%D0%B8%D1%87%D0%B5%D0%BD%D0%B8%D1%82%D0%B5-%D1%85%D0%BE%D1%80%D0%B8%D0%B7%D0%BE%D0%BD%D1%82%D0%B8-%D0%BD%D0%B0-%D0%B5%D0%B6%D0%B5%D0%B4%D0%BD%D0%B5%D0%B2%D0%B8%D0%B5%D1%82%D0%BE", "text": "Тече трети ден, откакто се върнах в лудницата – така наричам не само София, но и целия абсурд на човешкото общежитие. В любимата ми гора, на Предела, беше друго, макар че и там, независимо от тишината и музиката на птиците, отново и отново ме връхлиташе познатото ми метафизично безпокойство. И то при отсъствието на интернет, вестници, почти никаква телевизия и дори радостта от некадърността на мобилния ми оператор, който чрез липсата на обхват ми осигури допълнителна липса на връзка със света. Всъщност защо трябва да се притеснявам, след като с моята смърт, когато и да се случи тя, светът за мен повече няма да съществува? Баналностите около грижата за децата и бъдещите внуци само прикриват страха от това да осъзнаем кристалната чистота на този въпрос и шамаросващата истина за безперспективността на всяко индивидуално битие поради неговия несъмнен край. Маргьорит Юрсенар казваше, че “възможността да захвърлиш маската е едно от малкото предимства на остаряването”… Вече трети ден виждам, че мои връстници, приближаващи 60-те, и дори по-възрастни от мен, въобще и не мислят да захвърлят маската, сякаш тя ще продължи младостта им. Слушам на пръв поглед мъдри слова около Истанбулската конвенция, да речем, но не усещам проникновението на Освалд Шпренглер, може би, с изключение на ницшеанския изказ на д-р Николай Михайлов, когото безкрайно уважавам. Когато го слушате, гледайте и изражението му – той е тъжен, а това е тъгата, която може да бъде породена единствено от същото метафизично безпокойство, за което ви говоря… Когато споменах Ницше се сетих, че по негов адрес са произнесени ужасяващи лъжи – глупостите на сестра му не означават, че той стои в основата на идеологията на националсоциализма. Ако имаше възможност да го види, той би намразил Хитлер подобно на всички нормални хора по света. Не, свръхчовекът на Ницше живее днес, той се е разпрострял навсякъде в западния свят, ТОЙ ОТДАВНА СЕ САМОУСЕЩА КАТО БОГ, който е в състояние да сътворява всичко отново и отново, дори и нещо такова като Истанбулската конвенция. “Вакханалният Бог се взриви у Ницше”, както казваше Юнг, но самият Ницше едва ли би се възхитил от това, което днес правят неговите уродливи свръхчовеци, “умъртвили Бог”… Вярно е, че католическото християнство или по-точно католическата църква и нейните служители са образец за религиозно лицемерие, тъй като искат да погълнат целия свят чрез абсурдното регламентиране на убийствата на хора “в името на Христос”. Не по-малко вярно е, че заменилите религиозните основания на европейските и американското общества идеологически конструкции също регламентират човешкото убийство, макар и заради въобразената универсалност на техните идеологии. Но Истанбулската конвенция чрез вменяването на джендър – идеологията предполага не светкавична, а бавна и мъчителна смърт на човешката нормалност, която няма как да не си отмъсти, макар че, колкото и да звучи стряскащо, нейно оръжие могат да бъдат пришълците, окупиращи бавно, но сигурно, “Европейския рай”… За разлика от католическата, православната църква не вижда необходимост да завоюва или да защитава с оръжия християнството, изхождайки от простата логика, че след като то е съвършено, значи самият Бог го пази. Със сигурност този исторически шепот се чува, макар и като оглушителна тишина във все още православна България, да не говоря за Русия, а това значи, че чрез него можем с още по-голямо основание да разберем абсурда на нашата “европейска принадлежност”… Сартр казваше, че “съществуването предхожда същността”, което отнесено към цивилизациите означава още повече, отколкото спрямо индивидуалното човешко битие. За близо два века западната цивилизация успя да разруши основанията на собственото си съществуване, убивайки Бог, докато за няма и тридесет години източната православна цивилизация, най-вече в лицето на Русия, възкръсна от пепелищата на идеологическото мислене. Все си мисля, че сравнението наистина е зашеметяващо, разбира се за този, който най-напред може и после има смелостта да го разбере… Не съм съвсем сигурен, но у мен се прокрадва съмнението през тези вече три дни обратно в лудницата, че “дискусиите” около Истанбулската конвенция всъщност съзнателно или не прикриват ширещата се с неимоверни темпове българска мизерия – тук имам предвид не само материалната. Струва ми се, че на фона на всеобщото терминално заболяване на българското общество, чиито символ баба Дора ни го каза директно, възторжените екзалтации на политическия елит от всички “цветове” изглеждат повече от цинични, а това важи със същата страшна сила и за подкрепящите ги идеолози и слугински журналисти. А оправданието на някои “обективни” коментатори, че и “другаде е така”, ми се вижда още по-страшно от политическото и интелектуалното лицемерие, тъй като полага предсмъртното було на успокоението, което продължава да ни пречи да познаем себе си… Май доста се разприказвах след толкова дни спокойна тишина и вероятно вече досаждам, поради което ще спра. Засега…  ", "date": "2018.08.02", "title": "Отвъд ограничените хоризонти на ежедневието"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/384792-%D0%BD%D0%BE%D0%B2%D0%B8-%D0%B1%D0%B0%D0%BD%D0%BA%D0%BE%D0%B2%D0%B8-%D1%82%D0%B0%D0%BA%D1%81%D0%B8-%D0%B2%D0%BB%D0%B8%D0%B7%D0%B0%D1%82-%D0%B2-%D1%81%D0%B8%D0%BB%D0%B0-%D0%BE%D1%82-%D0%B4%D0%BD%D0%B5%D1%81", "text": "От днес се променят банковите такси. БНБ слага таван на комисионите, които се начисляват за теглене от банкомат, разкриване на сметка или плащане с дебитна карта, съобщава БНТ. Таксата за откриване на разплащателна сметка ще бъде по-ниска. Ще струва максимум 1.79 лв, което е с над 10 процента по-евтино.     Обслужването обаче ще поскъпне и ще струва 2.27 лв. на месец. По-скъпо ще е тегленето на пари в брой от сметката в офиса на банката, тъй като средната такса за суми до 1000 лв. ще нарасне от 89 стотинки до 1.02 лв. По-скъпо вече ще излиза и тегленето на пари с дебитна карта от банкомат на друга банка.", "date": "2018.08.02", "title": "Нови банкови такси влизат в сила от днес"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/384793-%D1%81%D0%BB%D0%B0%D0%B2%D1%87%D0%BE-%D0%BD%D0%B5%D0%B9%D0%BA%D0%BE%D0%B2-%D1%80%D0%B5%D1%88%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BA%D0%B7%D0%BA-%D0%B7%D0%B0-%D0%BF%D1%80%D0%BE%D0%B4%D0%B0%D0%B6%D0%B1%D0%B0%D1%82%D0%B0-%D0%BD%D0%B0-%D1%87%D0%B5%D0%B7-%D0%B5-%D1%87%D0%B0%D1%81%D1%82-%D0%BE%D1%82-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%BA%D0%BE%D0%BD%D1%8E%D0%BD%D0%BA%D1%82%D1%83%D1%80%D0%B0", "text": "Фирмата \"Инерком\" обжалва решението на Комисията за защита на конкуренцията, която забрани на компанията да купи дружествата на чешката ЧЕЗ в България. От \"Инерком\" съобщават, че са депозирали жалба във Върховния административен съд срещу решението на КЗК от 19-и юли. Според юристи обжалването на акта не отменя забраната на сделката. Това решение е по-скоро част от политическия пейзаж, коментира Славчо Нейков, председател на УС на Института за енергиен мениджмънт: \"В контекста на решението на КЗК и последващата стъпка от страна на \"Инерком\" първото, което трябва много дебело да подчертаем, е, че става въпрос за действие в рамките на закона – компетентен орган се е произнесъл, това е КЗК, предвидена е възможност за обжалване и „Инерком“ е предприел съответната стъпка. По-интересни са детайлите, а те, според мен, сочат, че това решение е по-скоро част от политическата конюнктура, отколкото едно независимо и обосновано от юридическа гледна точка решение на компетентна институция\".  Според Нейков самият факт, че \"Инерком\" обжалва решението на КЗК, е достатъчно силна индикация, че фирмата има сериозни интереси към сделката:  \"Това, което може да направи ВАС, ако приеме аргументите на \"Инерком\", посочени в жалбата, е да върне делото в КЗК, където процедурата започва отново, вече на база на задължителните указания, които ще даде ВАС. И ЧЕЗ, и \"Инерком\", както и всеки инвеститор в подобна ситуация, би си търсил правата, защото става дума за ужасно много пари, става дума и за репутация. Нямам съмнения, че ако бъдат използвани всички законоустановени механизми и не бъде постигнат резултатът, който целят компаниите, те сериозно ще оценят възможността да си търсят и този тип права по специалния ред, който е предвиден в закона“.", "date": "2018.08.02", "title": "Славчо Нейков: Решението на КЗК за продажбата на ЧЕЗ е част от политическата конюнктура"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384784-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%B8-%D0%B7%D0%BE%D1%80%D0%B0%D0%BD-%D0%B7%D0%B0%D0%B5%D0%B2-%D0%BE%D1%82%D0%B1%D0%B5%D0%BB%D1%8F%D0%B7%D0%B2%D0%B0%D1%82-%D0%B7%D0%B0%D0%B5%D0%B4%D0%BD%D0%BE-115-%D0%B3%D0%BE%D0%B4%D0%B8%D1%88%D0%BD%D0%B8%D0%BD%D0%B0%D1%82%D0%B0-%D0%BE%D1%82-%D0%B8%D0%BB%D0%B8%D0%BD%D0%B4%D0%B5%D0%BD%D1%81%D0%BA%D0%BE-%D0%BF%D1%80%D0%B5%D0%BE%D0%B1%D1%80%D0%B0%D0%B6%D0%B5%D0%BD%D1%81%D0%BA%D0%BE%D1%82%D0%BE-%D0%B2%D1%8A%D1%81%D1%82%D0%B0%D0%BD%D0%B8%D0%B5", "text": "Премиерите на България   и на Република Македония Зоран Заев ще отбележат заедно годишнината в Благоевград. Тържественото честване на 115 годишнината от Илинденско - Преображенското въстание, което е организирано от ВМРО, ще започне с отдаване на почит пред паметника на Тодор Александров и ще продължи с шествие, предвождано от евродепутата Ангел Джамбазки и вицепремиера и министър на отбраната  . На площад \"Македония\" в честването ще се включат и двамата премиери. След военния и църковен ритуал   и Зоран Заев, който пристига у нас заедно с министъра на вътрешните работи Оливер Спасовски, ще отдадат почит пред паметта на героите от общата ни история и ще поднесат венци пред паметника на Гоце Делчев. Очаква се премиерите да произнесат кратки слова. Това е второто съвместно отбелязване на историческата дата. 2 август е и Националният празник на Република Македония. Миналата година двамата премиери бяха заедно в църквата \"Свети Спас\" в Скопие, където се поклониха пред тленните останки на Гоце Делчев, пренесени там през 1946 година. Ден преди това беше подписан договорът за приятелство, сътрудничество и добросъседство между България и Македония, припомня БНР.", "date": "2018.08.02", "title": "Бойко Борисов и Зоран Заев отбелязват заедно 115-годишнината от Илинденско-Преображенското въстание"}
{"url": "http://www.classa.bg/%D1%81%D0%B2%D1%8F%D1%82/item/384785-%D1%82%D1%83%D1%80%D1%86%D0%B8%D1%8F-%D0%BE%D1%81%D1%8A%D0%B4%D0%B8-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D1%81%D0%B0%D0%BD%D0%BA%D1%86%D0%B8%D0%B8-%D1%81%D1%80%D0%B5%D1%89%D1%83-%D0%BD%D0%B5%D0%B9%D0%BD%D0%B8-%D0%BC%D0%B8%D0%BD%D0%B8%D1%81%D1%82%D1%80%D0%B8,-%D0%B7%D0%B0%D0%BF%D0%BB%D0%B0%D1%88%D0%B8-%D1%81-%D0%BE%D1%82%D0%B2%D0%B5%D1%82%D0%BD%D0%B8-%D0%BC%D0%B5%D1%80%D0%BA%D0%B8", "text": "\"Вън от съмнение е, че това решение, което е равнозначно на непочтителна намеса в нашата съдебна система, е срещу духа на отношенията ни със Съединените щати и ще нанесе тежък удар на конструктивните усилия за решаване на проблемите между двете страни\", каза турското министерство на външните работи в изявление, цитирано от ДПА. То призова САЩ да \"отменят това погрешно решение\", като предупреди, че \"агресивното (им) поведение няма да послужи на никаква цел и ще бъде посрещнато с ответни мерки без каквото и да било забавяне\". \"Опитът на Съединените щати да наложат санкции на двама наши министри няма да остане без отговор\", подчерта турският външен министър Мевлют Чавушоглу, цитиран от ДПА. Той написа в Туитър, че САЩ и Турция \"не могат да решат проблемите (помежду си), докато американската администрация не осъзнае, че няма как да постигне незаконните си искания с подобен метод\". Вчера Съединените щати наложиха санкции заради случая с пастор Андрю Брънсън на турските министри на правосъдието Абдулхамит Гюл и на вътрешните работи Сюлейман Сойлу. Според говорителката на Белия дом Сара Сандърс Гюл и Сойлу са изиграли водеща роля за задържането през 2016 г. на Брънсън, който миналата седмица бе поставен под домашен арест. Турският правосъден министър написа в Туитър, че няма имущество или пари извън страната, предаде ТАСС, цитирана от БТА.", "date": "2018.08.02", "title": "Турция осъди американските санкции срещу нейни министри, заплаши с ответни мерки"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384786-%D0%BF%D0%B5%D1%80%D0%B2%D0%B5%D1%80%D0%B7%D0%BD%D0%B8%D1%86%D0%B8-%D0%BD%D0%B0%D0%BB%D0%B0%D0%B7%D0%B8%D1%85%D0%B0-%D0%BD%D0%B0%D0%B9-%D0%BD%D0%BE%D0%B2%D0%BE%D1%82%D0%BE-%D0%B8%D0%B7%D0%BA%D1%83%D1%88%D0%B5%D0%BD%D0%B8%D0%B5-%D0%BD%D0%B0-btv", "text": "Новата водеща на спорта по bTV – прекрасната Флорина Иванова, бързо набра популярност, особено сред мъжката половина от колеги и зрители. Вече месец младата и чаровна брюнетка се изявява като водещ на спортните емисии. Флорина, възпитаничка на Американския университет в България (АУБГ), направи сефтето в спорта на Би Ти Ви при старта на Световното първенство по футбол в Русия в средата на юни.    Броени дни от първите изяви на 25-годишната репортерка по телевизията, хубавицата вече била бомбардирана с неприлични оферти от скучаещи оператори и зрители, признаха наши хора в Би Ти Ви. Източниците ни твърдят, че симпатичната спортна журналистка вече получила няколко хард предложения от зажаднели за свежа плът колеги от нюзрума.    Флорина, която си има сериозно гадже - финансов специалист в IT фирма, обаче категорично отхвърлила напористите предложения за опознаване в интимната област, далеч извън професионалната сфера. Обръгнали със свалките в телевизиите обаче твърдят, че рано или късно и новата звезда на новините ще падне в плен на любовния роман на работното място.   Брюнетката замести своята колежка Елена Яръмова, половинката на спортния колос Алекси Сокачев, която излезе по майчинство. Флорина се изяви и като коментатор на Мондиала в някои от предаванията на Би Ти Ви с предимно женска аудитория, което според медийни спецове е добър подход за привличане на дамите към спортни теми. Новата тв звезда смята, че жените не по-зле от мъжете може да коментират футбол. Наясно е обаче, че повечето господа гледат с ирония на дамите, които философстват за най-популярния спорт, пише Уикенд.   Кокетната брюнетка завърши Американския университет в Благоевград през 2015 г. със специалностите журналистика и масови комуникации и политика и международни отношения. Спортната мацка е тренирала художествена гимнастика при „златното момиче” Лили Игнатова. Флорина споделя, че е избрала този спорт именно заради Лили, на която дължи много. Дипломира се с документален филм за една от младите звезди на художествената гимнастика Невяна Владинова. Сега слабост на крехката дама са екстремните спортове като сноуборд и скокове във вода. Флорина, която е кръстена на баба си Флора, е работила в телевизия Би Ай Ти при Нери Терзиева и Сашо Диков. Младата надежда на Би Ти Ви тепърва ще разпалва мъжкото въображение не само на колегите си телевизионери, но и на зрителите от силния пол, категорични са в частната медия.", "date": "2018.08.02", "title": "Перверзници налазиха най-новото изкушение на bTV"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384787-%D0%BA%D0%BE%D0%B9-%D0%BB%D1%8A%D0%B6%D0%B5-%D0%B1%D0%BE%D0%B9%D0%BA%D0%BE,-%D0%B5%D0%B4%D0%B2%D0%B0-%D0%BD%D0%B0%D0%BC%D0%B5%D1%80%D0%B8%D0%BB-150-%D0%BC%D0%BB%D0%BD-%D0%B7%D0%B0-%D0%BC%D0%B0%D0%B9%D0%BA%D0%B8%D1%82%D0%B5,-%D0%B8%D0%BB%D0%B8-%D0%B1%D0%BE%D0%B9%D0%BA%D0%BE-%D1%81-2-%D0%BC%D0%BB%D1%80%D0%B4-%D0%B8%D0%B7%D0%BB%D0%B8%D1%88%D1%8A%D0%BA%E2%80%A6", "text": "То това, че Бойко е най-успешният лъжльо на Прехода отдавна е ясно. Но до сега чак такъв абсурд не се беше случвал. В 2 поредни дни да видим двама „Бойковци“, които се хвалят с взаимно противоречащи си неща.  Вчера, след 5 часови преговори, премиерът-слънце, обяви че с много мъка ще намери, и гарантира 150 милиона за майките на децата с увреждания. При това – не сега, а чак от следващата година. А днес същото „слънце“ се изтапани на мегдана и се похвали с… 2 милиарда излишък. И то само за полугодието!  Добре работели службите, събирали се приходи, икономиката вървяла.     Като отчетем, че във втората половина на годината бизнесът върви повече, то тогава трябва да се появят още поне (ако не и повече) 2 милиарда излишък. Общо 4 милиарда. Тогава защо няма за майките? Защо премиерът не потуши този толкова евтин проблем, а рискува реално кабинетът да падне. Майките имат този потенциал, много хора им симпатизират, една искра, и може да се се съберат хиляди на площада. Защо, ако има излишък от 2 милиарда, Бойко не помогне на тези клети хорица? Отговорът е съвсем прост – ИЗЛИШЪК НЯМА. Държавата е в банкрут, това го знаят всички със средно икономическо образование. Не само няма излишък, но има и дефицит, и се чудят от къде и какви пари да издоят. Усеща го всеки – гражданин с нови такси за „Зелена зона“, нови глоби за какво ли не, непрекъснати данъчни изнудвания над изрядните фирми. Пари няма, затова и няма за майките. А „излишъкът“ е чисто счетоводна манипулация, за да се бие Бойко в гърдите и да трупа преходна слава пред тримата си останали избиратели, дето не са роми…", "date": "2018.08.02", "title": "Кой лъже? Бойко, едва намерил 150 млн. за майките, или Бойко с 2 млрд. излишък…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/384783-%D0%BD%D0%B8%D0%BD%D0%BE%D0%B2%D0%B0-%D0%BD%D0%B0%D1%81%D1%82%D0%BE%D1%8F%D0%B2%D0%B0%D0%BC%D0%B5-%D0%B7%D0%B0-%D0%B4%D0%B0%D0%BD%D1%8A%D1%87%D0%BD%D0%B8-%D0%BE%D0%B1%D0%BB%D0%B5%D0%BA%D1%87%D0%B5%D0%BD%D0%B8%D1%8F-%D0%B7%D0%B0-%D0%BC%D0%BB%D0%B0%D0%B4%D0%B8%D1%82%D0%B5-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%B0", "text": "БСП и Съюз \"Произведено в България\" постигнали съгласие да работят в три посоки - за разбиване на търговските монополи, за справяне с корупцията чрез законодателство, тъй като тя произтичала от законите, и за данъчна политика. Лично лидерът на БСП Корнелия Нинова представи документа „Визия за България\" на среща с организация Съюз \"Произведено в България\". От БСП вече обявиха, че през целия август ще провеждат срещи с различни организации, на които ще представят „Визията\". Документът бе одобрен на 21 юли на широко национално съвещание на БСП в НДК. „Ние не искаме просто да ни хвалят. Ние не казваме, че сме най-добрите и че сме измислили най-хубавото и умното за България. Но имаме нужда от съгласие, съвети, професионализъм. Да измислим важните приоритети, да се обединим максимално много българи. Който и да управлява, да следва важните приоритети\", каза Нинова на пресконференцията сред разговорите с „Произведено в България\". Тя отново повтори тезата си, изречена на националното съвещание, на което бе одобрена „Визията\" - че става дума не просто за алтернатива на ГЕРБ, а опит за нещо по-голямо - национален разговор, национална енергия, национална програма. Съюзът участва в срещата с разбирането, че става въпрос не за партийна дискусия, а за българската държавност, заяви след срещата председателят на Управителния съвет на организацията Кънчо Стойчев. И подчерта, че предложената от БСП програма е документ, който може да стане начало на разговор между всички българи каква държава искаме. БСП и Съюз \"Произведено в България\" постигнали съгласие да работят в три посоки - за разбиване на търговските монополи, за справяне с корупцията чрез законодателство, тъй като тя произтичала от законите, и за данъчна политика. В разговорите била обсъдена идеята на червените за намаляване на ДДС върху храните и лекарствата. От БСП държат на данъчни облекчения за млади семейства. Социалистите представили и идеите си за връщане на ролята на държавата в икономиката и срещнали съгласие.", "date": "2018.08.02", "title": "Нинова: Настояваме за данъчни облекчения за младите семейства"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/384779-%D0%BF%D0%B5%D0%BA%D0%B8%D0%BD-%D0%B2%D0%BA%D0%B0%D1%80%D0%B2%D0%B0-%D0%B8%D0%B7%D0%BA%D1%83%D1%81%D1%82%D0%B2%D0%B5%D0%BD%D0%B8%D1%8F-%D0%B8%D0%BD%D1%82%D0%B5%D0%BB%D0%B5%D0%BA%D1%82-%D0%B2-%D0%B4%D0%B8%D0%BF%D0%BB%D0%BE%D0%BC%D0%B0%D1%86%D0%B8%D1%8F%D1%82%D0%B0", "text": "Вдъхновен от отличните способности, които изкуственият интелект показва в сложни настолни игри, Китай работи за овладяване на технологията за целите на външната политика. Има информация, че външното министерство на страната изпробва няколко прототипни системи за изкуствен интелект, за да оценява рисковете за инвестиционни проекти в чужбина – като преврати или тероризъм. Говори се, че една от системите, създадена от Китайската академия на науките, търси модели в огромно количество данни – от разговори на дипломатически приеми и коктейли до сателитни снимки, за да позволи да се вникне във възможните стратегии. За системата пръв съобщи в. „Саут Чайна морнинг пост“. „Водещите технологии, включително големите данни и изкуственият интелект, предизвикват значителни промени в начина, по който хората работят и живеят“, заяви външното министерство пред вестника. „Приложенията в много отрасли и сектори се увеличават ежедневно.“ Този ход изтъкна ролята, която изкуственият интелект обещава да играе в съперничеството между великите сили. Говорейки за изкуствения интелект, президентът Путин каза миналата година: „Който стане лидер в тази област, ще управлява света.“ Държавният секретар на САЩ Майк Помпейо оповести вчера нова американска инициатива за противодействие на влиянието на Китай в Азия и на субконтинента. Без да споменава Пекин, той се опита да представи Вашингтон като по-благоприятен партньор. „Голямата тема на нашия ангажимент е следната: където отива Америка, ние търсим партньорство, не господство“, каза той. Помпейо очерта нови усилия за оспорване на опитите на Китай за изграждане на инфраструктура и влияние в чужбина чрез неговата т.нар. инициатива „Един пояс, един път“. Планът на САЩ ще включва сравнително умерени държавни инвестиции, включително 113 милиона долара за инициативи в областта на новите технологии, енергията и инфраструктурата в регион, който Белият дом нарича Индо-тихоокеански, простиращ се от западното крайбрежие на Америка до западното крайбрежие на Индия и където живее една трета от населението на света. Помпейо призова региона да остане „свободен и отворен“ – косвено предизвикателство към китайския авторитарен режим. Политици и в двете страни смятат изкуствения интелект за трансформираща технология, подобно на изобретяването на двигателя с вътрешно горене, но анализатори в САЩ се страхуват, че Китай е на път да получи превъзходство. В проучване, публикувано тази седмица от изследователския Център за нова американска сигурност във Вашингтон, се казваше, че „за разлика от Китай, Съединените щати нямат структурирана национална стратегия за това как да подхождат към изкуствения интелект“. Разликата в напредъка между двете страни в областта на изкуствения интелект отчасти отразява „разликата между демокрацията на Америка и по-авторитарния режим на Китай“. Според доклада контролът на Пекин върху интернета на китайска територия позволява на неговите компютърни учени да събират данни за обучение на системи за изкуствен интелект много по-ефективно от техните американски съперници. Президентът Си обяви, че до 2030 г. Китай би трябвало да се превърне в най-важното средище в света за иновации в областта на изкуствения интелект. Когато той произнасяше последната си новогодишна реч, на рафтовете зад него се виждаха поне две книги за изкуствен интелект.", "date": "2018.08.02", "title": "Пекин вкарва изкуствения интелект в дипломацията"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/384780-%D1%83%D1%87%D0%B0%D1%81%D1%82%D0%B2%D0%B0%D0%BB%D0%B8-%D0%BB%D0%B8-%D1%81%D0%B0-%D0%B1%D1%8A%D0%BB%D0%B3%D0%B0%D1%80%D0%B8-%D0%B2-%D0%B8%D0%BB%D0%B8%D0%BD%D0%B4%D0%B5%D0%BD%D1%81%D0%BA%D0%BE-%D0%BF%D1%80%D0%B5%D0%BE%D0%B1%D1%80%D0%B0%D0%B6%D0%B5%D0%BD%D1%81%D0%BA%D0%BE%D1%82%D0%BE-%D0%B2%D1%8A%D1%81%D1%82%D0%B0%D0%BD%D0%B8%D0%B5", "text": "Българските войводи, които го сътвориха, няма как да се защитят. Заев – този политически хулиган - им се изплю върху гробовете. Изплю се и върху българските знамена, развявани по време на въстанието.  Хубаво го нацелувайте пак         Преди една година, в няколко публикации, включително и тук, се усъмних в почтеността на обещанията, давани от македонския премиер Заев.  Написах следното: Питали Заев, чий е цар Самуил, а той рекъл: „Вероятно дебатът за това ще е вечен“.  Чудесен бъдещ ортак в ЕС.  А ние му се радваме.  Македонците се държат като развеселени жени, вечно ненаситни.  Апетитът им не може да бъде задоволен, колкото и да се стараем.  С тях може да се разговаря само по един начин:  „Не ми казвай какво искаш, ами кажи, какво даваш? И ще си затворите ли накрая големите усти - или ще ни кълцате с лакомията си парче по парче?“  Няма кой да ги пита така.  Тъй или иначе, можем само да подозираме с какви репарации ще ни натоварят македонците.  Със сигурност ще ни разтоварят от голяма част от собствената ни история - и ще я вземат за собствена употреба, завинаги.  Нашите будали си въобразяват, че е голямо щастие да бъдат ратаите, които ще се напъват да изтеглят Македония към НАТО.  Бягайте, бре, от тази гореща женска.  Вижте, как ви се подсмихват гърците.  Бъдете арбитри на българските ни работици - стига да ги проумявате, разбира се.  Или отново ще заменим кон срещу кокошчица-нефелна в пазарлъците с Македония.  Днес съобщиха, че Бойко и Заев ще отбележат заедно в Благоевград 115-годишнина от Илинденско-Преображенското въстание.  Заев сигурно ще бъде още по-развеселен.  Преди време Заев предложи новото име на Македония да бъде „Илинденска Македония“ и, едновременно с това, вероломно приватизират Илинденското въстание.  Ето как.  За Въстанието Заев изхвърли следната нахална глупост:  „Илинден означава историческа приемственост на нашите стремежи, нашата държавност и нашата гордост. Илинден е величественото ни минало, Илинден е светлото ни бъдеще… Чрез това възможно решение запазваме нашето достойнство и утвърждаваме нашата македонска идентичност…“  И, внимавайте сега:  Това каза Заев.  Българите ги няма в неговият поменик.  Българските войводи, които сътвориха Илинденско-Преображенското въстание няма как да се защитят.  Заев – този политически хулиган - им се изплю върху гробовете.  Изплю се и върху българските знамена, развявани по време на въстанието.  Хубаво го нацелувайте пак.  Докато се мазнеше, за да подпишем договора с Македония и така да придадем тежест на самия него, Заев казваше, че българите и македонците са един народ.  Постигна си целта – и българите вече ги няма в Илинденското въстание.  Обаче не тарикатите Заевци, а нашите балами ще направят повече бели, дори и от македонистите – само че набързо и безплатно, ако си премълчат.  И какво сега:  *** ", "date": "2018.08.02", "title": "Участвали ли са българи в Илинденско-Преображенското въстание?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384781-%D0%BF%D1%80%D0%BE%D1%84-%D0%BF%D0%B0%D0%BD%D1%82%D0%B5%D0%B2-%D0%B7%D0%B0-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B8-%D0%BD%D0%B0-%D1%81%D1%8A%D0%B2%D0%B5%D1%82%D0%B0-%D0%BD%D0%B0-%D0%B5%D1%81-%D0%BB%D0%B0%D1%81%D0%BA%D0%B0%D0%B5%D0%BC-%D1%81%D0%B5-%D0%BA%D0%B0%D1%82%D0%BE-%D0%B2%D1%81%D0%B5%D0%BA%D0%B8-%D0%BA%D0%BE%D0%BC%D0%BF%D0%BB%D0%B5%D0%BA%D1%81%D0%B0%D1%80%D1%81%D0%BA%D0%B8-%D0%BD%D0%B0%D1%80%D0%BE%D0%B4", "text": "Това как сме посели семената на всеобщия мир на Балканите и на Европа, е лек комизъм, коментира историкът Би било черна завист, ако не кажа, че проф.Божидар Димитров бе изключителен човек като популярност, като достъпност, като познания. Не съм бил никога близък с него, но имахме взаимна симпатия един към друг. Това каза проф. Андрей Пантев в ефира на предаването „Денят на живо\" по \"Канал 3\". \"Той можеше да види сенките и светлините, оцета и парфюма на историята и в това отношение беше обичан популяризатор на тази наука, без да влагам никаква ирония в думата популяризатор. Прочетох накъде, че академик Косев го е нарекъл народен професор и мисля, че това най-много му приляга. Често будеше скептични и дори иронични реакции, включително и от мен, но това не го прави по-малко значим. Вечна му памет\", каза професорът. \"Това, че съм бил три пъти депутат, не означава, че съм се занимавал с политика. Имах една партия, което за един живот ми стига. Под занимание с политика, означава, че си забогатял от нея. Мисля, че да се занимаваш с политика в този негативен смисъл, означава да си се възползвал от това. Интелектът е пречка в политиката\", категоричен бе проф. Пантев. \"Европредседателството беше една рутинна, ротационна система, при която България председателства. Балансът между позитивите и негативите е много важен. Не може само да се изхвърляме, колко велики неща сме постигнали и в същото време не може да се говори само в отрицателен смисъл за това вече наше близко минало\", смята професорът. \"Не разбирам, какъв е този израз Западни Балкани. Излиза, че са тези, които още не са членове на Европейския съюз или на НАТО. Класически Западни Балкани са Хърватска и Словения, България, Сърбия и Македония са Източни Балкани. Този банален шаблон, да не кажа дори и жаргон, за мен е непонятен. Има Балкани и румънците често се обиждат, когато им кажат, че са част от Балканите, а те са и затова се наричат европейски Югоизток. Така или иначе европредседателството ще бъде запомнено с една прилична, рутинна, преобладаващата си част смислова дейност. Ние показахме, че можем, но много се ласкаем като всеки комплексарски народ, когато ни похвалят, често пъти протоколно. Досега никой не е казал това председателство е било провал, естествено, че не е било провал, но това комично, стадионно изхвърляне, как сме посели семената на всеобщия мир на Балканите и на Европа, също е лек комизъм. Не виждам нищо укорително в критиките на президента, той не е в трите власти, той има право на мнение, та макар и президент. Другата концепция, че сме шашардисали света, също не е правилна. Имаме склонност да гигантизираме\", каза още той.", "date": "2018.08.02", "title": "Проф. Пантев за председателството ни на Съвета на ЕС: Ласкаем се като всеки комплексарски народ"}
{"url": "http://www.classa.bg/%D1%81%D0%B2%D1%8F%D1%82/item/384782-%D1%80%D1%83%D0%BC%D1%8A%D0%BD%D1%81%D0%BA%D0%B0%D1%82%D0%B0-%D0%BE%D0%BF%D0%BE%D0%B7%D0%B8%D1%86%D0%B8%D1%8F-%D0%BA%D1%8A%D0%BC-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BE%D1%81%D1%82%D0%B0%D0%B2%D0%BA%D0%B0-%D1%89%D0%B5-%D0%BD%D0%B8-%D1%85%D0%B2%D1%8A%D1%80%D0%BB%D0%B8%D1%82%D0%B5-%D0%B2%D1%8A%D0%B2-%D0%B2%D0%BE%D0%B9%D0%BD%D0%B0-%D1%81-%D1%80%D1%83%D1%81%D0%B8%D1%8F", "text": "Румъния ще закупи от САЩ още един комплекс „Пейтриът\" на стойност 1 милиард долара Скандал и искания за оставка на министъра на отбраната в Румъния след негово интервю, с което според опозицията той може да вкара страната във война с Русия. Михай Фифор направи коментар за военната база „Девеселу\" и балистични ракети. От опозицията твърдят, че той е заявил, че там има такива. Той отрече и посочи, че не е разбран правилно. Най-голямата румънска опозиционна партия настоява Михай Фифор да напусне поста си, след негово интервю за Русия и балистични ракети, предаде Нова тв. Румъния няма такива, а противовъздушен комплекс „Пейтриът\". Говорителят на Национално-либералната партия Йонел Данка призова министъра да подаде оставка, определяйки грешката му като „опасна\". „Михай Фифор твърди, че имаме балистични ракети в „Девеселу\". Глупостта на правителството на Дънчила вече става опасна, рискува да ни хвърли във война. Оставка!\", заяви Данка. Ден по-рано министърът на отбраната се похвали с развитието на румънските военни възможности, директно противопоставяйки ги на Русия. „Очевидно президентът Путин няма как да бъде доволен от факта, че в Румъния се развиват много сериозни военни способности. Как би могъл президентът Путин да е очарован от това, че в Румъния имаме военната база „Девеселу\", с балистични ракети? Как би могъл президентът Путин да бъде очарован, че имаме базата „Михаил Когълничану\", с американски войници и преговаряме със САЩ за стратегическо партньорство, така че те да останат постоянно на румънска територия? Как може Руската федерация да е доволна, че Румъния развива своите военноморски способности?\", попита Фифор в телевизия Антена 3. Тази сутрин той заяви, че няма да подава оставка и че е наясно, че в „Девеселу\" са разположени ракети - прехващачи, а не балистични. Според Фифор думите му са интерпретирани погрешно. „Снощи казах, че имаме базата „Девеселу\", която прехваща балистични ракети\", подчерта министърът. „Малко вероятно е аз да не знам какво имаме в „Девеселу\", да не знам, че там има ракети-прехващачи и по какъв начин функционира щитът\". Междувременно Фифор съобщи, че Румъния ще закупи от САЩ още един комплекс „Пейтриът\" на стойност 1 милиард долара. „Миналата година купихме първата ракетна система „Пейтриът\". Сега сме готови да платим втората система. Вероятно през септември, щом получим писмото за съгласие от САЩ, ще направим това плащане\", посочи министърът. Миналата година Румъния съобщи, че планира да купи от САЩ общо седем ракетни системи „Пейтриът\" и необходимото оборудване за тях на обща стойност около 4,62 милиарда долара. Миналата седмица напрежението между Румъния и Русия се изостри, след като британски самолети „Юрофайтър\", разположени в базата „Михаил Когълничану\", прехванаха над Черно море руски бомбардировач Су-24, приближил се до въздушното пространство на НАТО.", "date": "2018.08.02", "title": "Румънската опозиция към правителството: Оставка! Ще ни хвърлите във война с Русия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384777-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D1%8F%D0%BC%D0%B0-%D0%B4%D0%B0-%D0%B4%D0%BE%D0%BF%D1%83%D1%81%D0%BA%D0%B0-%D1%85%D0%BE%D1%80%D0%B0-%D1%81%D1%8A%D1%81-%D0%B7%D0%B0%D0%B1%D1%80%D0%B0%D0%BD%D0%B0-%D0%B7%D0%B0-%D0%B2%D0%BB%D0%B8%D0%B7%D0%B0%D0%BD%D0%B5-%D0%B2-%D1%88%D0%B5%D0%BD%D0%B3%D0%B5%D0%BD", "text": "От днес на територията на България няма да се допускат хора от трети страни, за които има въведена забрана за влизане на територията на Шенгенската зона. За тях трябва да имат въведен информационен сигнал в Шенгенската информационна система (ШИС). Отказът ще е валиден, когато гражданин на трета страна, за когото една или повече държави-членки на Съюза са въвели забрана за пребиваване на територията на Шенгенското пространство. Хора, които се намират на българска територия, но нямат разрешително за пребиваване и имат отказ за влизане в зоната, ще бъдат извеждани от територията на България от властите. ШИС е най-мащабната информационна система в Европа и има най-много крайни потребители. Тя е и най-ефикасната компенсаторна мярка в пространството за свободно движещи се лица. България като член на Европейския съюз и на ШИС има задължението да въвежда своите национални забрани по член 24 от регламента за информационната система, както и да изпълнява забраните, наложени от другите държави-членки. Това е едно от основните достижения на Шенгенското законодателство, което гарантира сигурността на общата територия.", "date": "2018.08.02", "title": "България няма да допуска хора със забрана за влизане в Шенген"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384778-%D0%BF%D1%80%D0%B0%D1%81%D0%BA%D0%BE%D0%B2%D0%B0%D1%82%D0%B0-%D0%BA%D0%B0%D1%82%D0%BE-%D0%B4%D0%B2%D1%83%D1%81%D0%BC%D0%B8%D1%81%D0%BB%D0%B8%D1%86%D0%B0-%E2%80%93-%D0%BA%D0%BE%D0%B9-%D0%B8-%D0%BA%D0%B0%D0%BA-%D0%B8%D0%B7%D0%BC%D0%B8%D1%81%D0%BB%D0%B8-%D0%BA%D0%BE%D0%BA%D1%82%D0%B5%D0%B9%D0%BB%D0%B0-%E2%80%9E%D1%81%D0%B5%D0%BA%D1%81-%D0%BD%D0%B0-%D0%BF%D0%BB%D0%B0%D0%B6%D0%B0%E2%80%9D", "text": "„Sex on the Beach” или „Секс на плажа” е един от най-популярните летни коктейли по всички морета. Баровете и заведенията на островни и континентални курорти се надпреварват да сервират разновидности от този коктейл. По-голямата част от успеха му се дължи на името. То провокира и без това предизвикателния по отношение на секса летен и ваканционен сезон. Има две основни версии за създаването на този коктейл. Първата е, че производител на алкохол, който през 80-те години на миналия век се опитвал да лансира в САЩ ликьор от праскови „Peach Tree”, е измислил това име на коктейл и развил кампания, за да постигне успех в продажбите. Втората версия е по-детайлна. През 1987 година във Флорида местен дистрибутор на алкохол започнал да лансира плодова ракия (бренди) от праскови. И обявил награда от 1000 долара за онзи бар, който продаде най-много и съответно 100 долара лично за бармана.  Млад барман на име Тед в местния „Confetti’s Bar” решил да смесва прасковата ракия в коктейл. И забъркал смес от нея с водка, портокалов сок и сироп гренадин, широко използван в коктейлите. Коктейлът му се харесал на клиентите, но всички започнали да питат как се казва този коктейл. Барманът Тед решил, че двете основни причини да идват хората във ваканция във Флорида са сексът и плажът. И нерекъл коктейла си „Секс на плажа” . Положението с коктейла се усложнява допълнително от това, че в Щатите като жаргонен израз за женски полов орган се употребява думата „праскова”. (Киноманиаците сигурно си спомнят сцена от филма „Лице назаем” („Face/off”), в който героят в изпълнение на Никълъс Кейдж крещеше с характерния си блеснал поглед „Аз обичам праскова!”). Хиляди курортисти, минали през бара на Тед и съседни барове, където започнали да правят същия коктейл, като се прибрали по своите градове из Щатите започнали да питат за коктейл „Секс на плажа”. И местните бармани, като не знаели как точно се прави, създали много варианти и разновидности на коктели с това име. Традиционната рецепта, приета от Международната асоциация на барманите е:  Водка, бренди от праскови, портокалов сок и сок от червена боровинка. Вторият най-популярен вариант е:  Водка, бренди от праскова, ликьор „Chambord” (от черни и червени боровинки), ликьор „Midori Melon” (зелен на цвят ликьор от пъпеш, произвеждан от японска компания), сок от ананас и сок от червена боровинка.  Водката е 4 части, на 2 части бренди от праскова, на 4 части сок от портокал и 4 части сок от червени боровинки. Сервира се във висока чаша, с лед и резенче лимон.", "date": "2018.08.02", "title": "Прасковата като двусмислица – кой и как измисли коктейла „Секс на плажа”?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384774-2-%D0%B0%D0%B2%D0%B3%D1%83%D1%81%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 216 пр.н.е. по време на Втората пуническа война картагенските сили, водени от Ханибал разгромяват римската армия в Битката при Кана, едно от най-големите тактически сражения във военната история.  През 47 пр.н.е. армията на Гай Юлий Цезар разбива войските на боспорския цар Фарнак II и изпраща до Римския сенат своето прочуто съобщение Veni, vidi, vici! (Дойдох, видях, победих!).    През 1330 г. след тежкото поражение на българската войска от Сърбия и смъртта на Михаил III Шишман, на българския престол се възкача жена - сръбкинята Анна Неда, първа съпруга на загиналия цар и сестра на сръбския крал.    През 1802 г. Наполеон I Бонапарт е обявен от френския Сенат за пожизнен консул на Франция, което му дава правото да посочва своя наследник.    През 1870 г. в Лондон е открит железопътният тунел Тауър под река Темза, което е първото метро в света.    През 1887 г. немският принц Фердинанд I Сакскобургготски е коронован във Велико Търново за княз на българите.    През 1891 г. на връх Бузлуджа се провежда Бузлуджанския конгрес, с който се създава Българската социалдемократическа партия (БСДП).    През 1897 г. е подписана конвенция между България и Франция за изграждане на военноморския ни флот.    През 1903 г. в Османската империя избухва Илинденско-Преображенското въстание организирано от Вътрешната Македоно-Одринска революционна организация и местните българи.    През 1923 г. Калвин Кулидж става 30-ия Президент на САЩ, след смъртта на предшественика си Уорън Хардинг.    През 1932 г. американският физик от шведски произход Карл Андерсън открива позитрона, за което през 1936 г. става носител на Нобелова награда за физика.    През1934 г. Адолф Хитлер се самопровъзгласява за фюрер след смъртта на президента Паул фон Хинденбург и получава цялата власт в Германия.    През 1944 г. в Пчинския манастир е свикано Първото заседание на АСНОМ, което конституира Народна република Македония в рамките на Югославия.    През 1988 г. в 17 ч и 29 мин при излитане от София за Варна катастрофира самолет Як-40 на БГА Балкан; загиват 27 души, 10 са ранени.    През 1990 г. Ирак окупира Кувейт, което довежда до намеса на войски на ООН и до Войната в Персийския залив.  ", "date": "2018.08.02", "title": "2 август, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384775-%D0%B7%D0%B0%D1%89%D0%BE-%D0%BD%D0%B5-%D1%81%D0%B5-%D0%BF%D0%BE%D1%8F%D0%B2%D0%B8-%D0%B5%D0%B4%D0%B8%D0%BD-%D0%B2%D0%B8%D1%86-%D0%B2-%D0%BF%D0%BE%D0%BB%D0%B7%D0%B0-%D0%BD%D0%B0-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F", "text": "Драги ми приятели и колеги - прогресисти и либерали, покрусени от решението на Конституционния съд по Истанбулската конвенция! Разбирам вашата горчивина и сарказъм по повод на ниско грамотните, тесногръдо изостанали и манталитетно примитивни наши съграждани, които в своето мнозинство успяха засега да осуетят приемането на тази конвенция от българската държава. Свидетел съм на това колко отчаяно наблюдавате приплъзването на благородното социологическото понятие \"джендър\" (по нашему - род) до статут на квалифицирано извращение и максимална обида, отправена към различните - и излизащи от конвенциите на традиционното общество хора. Не само свидетел, но и жив участник в продължение на 30 години съм в усилията на проевропейската демократична общност да обяснява, да назидава и да иронизира мнителния и трудно поддаващ се на либерално-прогресивистка социализация дебелоглав средностатистически българин. Вижте, това, което се случи с Истанбулската конвенция в България е едно заслужено поражение на прогресистко-либералната (или както щете я назовете) общност. Кой спечели спора \"за\" или \"против\" конвенцията? Спечелиха го тези, които успяха да убедят средния българин (определяйте го както ви харесва), че тази конвенция е насочена към създаване на нови стандарти на квалифициране и регулиране на сексуалните отношения, които ще бъдат практикувани системно и в училищата - т.е. за социализиране в тези нови стандарти на ДЕЦАТА на България. Този, който успя да подхвърли и да убеди хората в това твърдение - \"ще ни направят децата джендъри\", той спечели - очаквано и съвсем логично - битката \"за\" или \"против\" конвенцията\". А вие, нейните привърженици, какво направихте? Обяснихте ли на прост - достъпен език на хората за какво всъщност става дума? Можаха ли гражданите да разберат какво е \"джендър\" като общо социологическо понятие - очакванията на обществото спрямо мъжа и жената за упражняване на определени социални роли. Очакване, което се променя във времето заедно с обществените отношения... Това, разбира се бе казвано нееднократно, но как очаквате да го разбере бай Иван пазача, или баба Пенка от Горна баня? Не, не го обяснихте и гражданите не го разбраха. Защото предпочетохте с високо самочувствие да иронизирате и бичувате \"тъпотата\", \"евразийството\", \"мачизма\" и \"нецивилизоваността\" на тези, които се страхуваха - и ги \"страхуваха\", че отново им пробутват нещо, което да ги уязви . Как бе, възмущавахте се вие, това идва направо от Европа, от Съвета на Европа, какво повече искате да разберете от това? Опонентите задаваха въпроси - защо в конвенцията се споменават сексуалните малцинства - някой обясни ли читаво защо? Защо съпътстващият конвенцията обяснителен доклад съдържа определения, които са по-скоро идеологически, отколкото обяснителни спрямо базисния текст? И този въпрос бе подминат с мълчание от защитниците на Истанбулската конвенция. Само една моя колежка реагира гневно на въпросите защо има текстове, свързани с ЛГБТ - \"ама вие сте хомофоби, бе\", аргументира се тя. Защо не се появи един виц в полза на Истанбулската конвенция, а се появиха десетки срещу нея? Прекалено сме умни за да творим вицове, но се оказа, че и те вършат работа. Нека си спомним, че това неумение да обясним позиции на обикновените хора не започва и не свършва с Истанбулската конвенция. Още през юни 1990 г. демократичната общност в СДС изригна гневно на резултатите от първите свободни избори. Освен ИНФАС, виновни се оказаха мнозинството гласоподаватели, не успели да разберат какво голямо зло е комунизмът и какво благо е демокрацията. Хайде, бяхма млади и зелени, неопитни. По-късно същият дефицит на печеливша позиция се повтаряше многократно, макар, че вече не бяхме толкова млади. Тюхкахме се, брей, колко добрини направихме за българина - НАТО, ЕС, свободно пътуване и т.н., а той си седи прост и подозрителен. Гласува за Симеончо, допусна СДС & С-ие след 2003 г. да паднат на санитарното ниво на съществуване, след това паднахме под санитарното ниво, сега не съм сигурен на какво ниво битуваме, ако... Знам, че това не е само кусур на българската либерално-прогресивна общност. И Хилари Клинтън, макар, че не е нито млада, нито неопитна, определи избирателите на Тръмп като deplorables, поради което днес Доналд ни друса всичките като джанка през юни, а силите на прогреса отчаяно го бичуват през медиите. Драги прогресисти и либерали, нямам изобщо предвид въпроса дали вашите възгледи са по-добри или по-лоши от тези на спечелилите публичния дебат за Истанбулската конвенция. В бизнеса печелиш не това, което заслужаваш, а това което договориш. В политиката - и в гражданския дебат, печелиш това, в което убедиш функционални обществени мнозинства. Без да питаш дали са високо интелигентни и проникновени, или са обикновени селяни (в Америка - \"червени вратове\"). За да ги убедиш, трябва да знаеш не само в какво искаш да повярват, но и КОЙ искаш да ти повярва. По време на публичния дебат за Истанбулската конвенция вие бичувахте тъпия и брутален мачист, свикнал да му сервират ракийката и салатката, и който като пийне - му се дощява да понабие жена си... Пропуснахте очевидния факт, че този персонаж в днешно време е маргинал, макар и срещащ се нерядко. Не обърнахте внимание на факта, че в българското общество жената вече доста време е напълно равна с мъжа във всички основни посоки на своята реализация. У нас жените директор-ки, депутат-ки, министър-ки, професор-ки... са не по-малко от мъжете. Че в българското семейно право жената е не равна, а привилегирована спрямо мъжа. Че домашната работа, макар и все още поделена на \"женска\" и \"мъжка\" е все повече споделена сред растящо обществено мнозинство. Че проблем е не традиционалисткият мачизъм, а ерозията на семейни и общностни ценности, сред която децата растат без пълноценна грижа, а отговорността на хората към семейството често е наказвана жестоко от все повече безотговорни партньори. Защо проспахте тези реалности на българското общество? Защо пак си помислихте, че е достатъчно нещо да дойде \"от Европа\", за да ръкопляскат всички с ентусиазъм? Опонентите на Истанбулската конвенция проведоха публична кампания срещу нея, която се оказа по-адекватна и печеливша. Съветът ми - не вопийте горко и обидено! Проучете внимателно защо се провалихте. За да не се проваляте и оттук нататък.", "date": "2018.08.02", "title": "Защо не се появи един виц в полза на Истанбулската конвенция?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/384776-%D0%BC%D0%B0%D1%85%D0%BB%D0%B5%D0%BD%D1%81%D0%BA%D0%B8-%D0%B7%D0%B0%D0%BA%D0%B0%D1%87%D0%BA%D0%B8-%D0%BF%D0%BE-%D0%BF%D0%B0%D1%82%D1%80%D0%B8%D0%BE%D1%82%D0%B0%D1%80%D1%81%D0%BA%D0%B8", "text": "Концепцията \"Говори така, че и най-простият избирател да те разбере\" достига някакви абсурдни крайности през лятото, като те кара да се чудиш да се смееш ли на политика от екрана, да го съжаляваш ли, или да стягаш куфарите. Медийните изяви на лицата на \"Атака\", НФСБ, ВМРО и \"Воля\" в последните дни дадоха достатъчно материал, за да запретнем ръкави и да открием отговора на въпроса \"какво е искал да каже авторът\". Жълти панталони > бански на лалета Да започнем с остракираната фигура от всеки патриотичен купон - Веселин Марешки (Воля), който се възползва от гостуването на bTV в родната му Варна, за да изгрее в национален ефир. Той носи спортно-елегантно синьо сако и жълти панталони - смело модно решение, което крещи \"млад съм по-душа и съм по-готин от останалите патрЕотЕ\". В този момент не подозира, че жълтите панталони са грешка, защото впоследствие ще станат \"опорна точка\" за неговия задочен опонент Красимир Каракачанов. След като Марешки описа коя партия от Обединени патриоти с кое друго политическо лице или сила си е близка, намеквайки за изневери извън ложето на \"малката коалиция\", той се захвана със заглавието й - на принципа искаш ли да победиш врага си, окаляй му името. \"Тази коалиция от Обединени патриоти стана Опитомени патриоти, а вече е и Обединен провал\". Ако това беше конкурс по красноречие, в този момент съдиите щяха да вдигат картони с надпис \"10\" - определено сме свиделите на изкусно и добре отрепетирано изказване. Сценаристът се е помъчил да има нещо силно и незабравимо - веднъж подхвърлено от телевизора, то е готово за вестникарско заглавие.  Това е от онези реплики, които лесно се запомнят (ама хайде следващият път малко по-кратко, а?). В едно изречение Марешки атакува Обединените патриоти, че са послушния по-малък партньор на ГЕРБ в кабинета (всеизвестен факт, скрепен с министерски кресла и портфейли),  но и че поне в едно са заедно - в издънките си. Словесната атака обаче прераства в лична, в момента, в който Марешки насочва вниманието си към военния министър Красимир Каракачанов. За него е подготвено тежко определение - \"политически измамник\". Кой е измаменият – избиратели ли, коалиционни партньори, жена ли – не става ясно. Лидерът на \"Воля\" оставя зрителят да доукраси детайлите. Принизяването на врага е придружено с изтъкване на собствените качества - Марешки отбелязва, че е \"изобличавал и по-изтънчени политически измамници\". Имената им обаче не стават ясни, нито повече подробности около героичния акт. Народните мъдрости на MC Краси \"Нали не сме хумористично предаване?\", пита уж с непринудено чувство за хумор Красимир Каракачанов в свое интервю, в което е помолен да коментира изказванията на Марешки. Въпреки че не е в комедийно шоу, Каракачанов има готов отговор. \"Въпросното лице с жълтите гащи говори глупости.\" Бам! Нокаут в 15-та секунда! Лидерът на ВМРО отказва дори да назове името на опонента си, а след това го атакува под кръста. Коментарите на тема \"външен вид\" по принцип идват в по-късен момент от училищните спорове, когато едната страна е останала без други смислени аргументи. Но военният министър знае как се воюва и вади тежката артилерия от самото начало. Неговият вербален арсенал е изпъстрен и с много разговорни думи и изрази, както и впечатляващ брой (странни) народни мъдрости. \"Той ми скъсваше телефона с идеята да правим по-голям блок, за да се намъкне и той в правителството\", разкрива Каракачанов и продължава с изтънчените (кой каза, че не е изтънчен?) определения - \"то не беха салтанати, салтоморталета, то не беха телефонни обаждания\". Финалният удар е народна мъдрост - \"Те не го пускат на село, той пак пита за попската къща\". Очевидно патриотите са нещо като тройка попове, които за малко да станат каре, но са играли честно. Изводът е един – Марешки не става ни за поп, ни за патриот. Дори и срещата на лидера на \"Воля\" с Марин Льо Пен (лидера на крайнодесните \"Национален фронт\" във Франция) не е помогнала. Военният министър на секундата маркира територията си, като дефинира Марин Льо Пен като \"моя приятелка\". С други думи - Марешки не само не е желан в кабинета, но и бива предупреден и да не краде чуждестранните другар(к)и на патриотите. За да се опише мястото на лидера на \"Воля\" в парламента, Каракачанов прибягва до помощни средства за хора с увреждания - \"патеричка\". И добавя, че за Марешки влизането в правителството явно е \"детска мечта\". Слаба реплика, но след нея веднага следва тежката артилерия: всичко това са просто \"мераци\" - че не помни ли Марешки как Каракачанов го е бил на президентския вот \"като маче у дирек\"? Този порой от определения и цветущи сравнения няма как да не вдъхне увереност у зрителите – военният министър е един от тях и не яде доматите с колците. Което е важно, ако се стигне до избори, а такъв намек се улавя в подбора на думи на Каракачанов и пожеланието Марешки \"да си доживее последното лято\". Ако това не е някоя народняшка, тежка клетва, която не познаваме, репликата си е чисто предупреждение, че може и да не чакаме до 2021-а за парламентарен вот. Въпросът е какво ще кажат по въпроса другите патриотични властелини на думите – Волен Сидеров и Валери Симеонов. През последните две седмици те също изиграха конфликт \"за пред камерите\". \"Приятелският огън\", както медиите определиха сблъсъка им, тръгна от обвинения в лобизъм и стигна до акциите за шума по морето. \"Аз не съм го пратил във властта, за да убива туризма, а да вдига доходите, да вдига пенсиите... а не да утрепва български фирми, заведения\", каза Сидеров за вицепремиера, внушавайки един вид вертикални отношения между тях с Валери Симеонов.  С едно изречение Сидеров каза \"кой е шефът\" (не станаха ли много, че взехме да се объркваме?) и прояви загриженост да не би българските бизнесмени с хотели и барове по морето да бъдат \"утрепани\". Не особено подходящ подбор на думи с оглед на случки от минали туристически сезони в Слънчев бряг. Симеонов обаче не ще да \"утрепва\" зимния туризъм. Вицепремиерът заплаши, че ако държавата не обжалва решението на ВАС за лифта на Банско, той ще се върне в родния си Бургас, ще си \"върже една релса\" на врата и ще се хвърли от бургаския мост. Не звучи като най-политическия, целесъобразен или здравословен ход, който един вицепремиер може да предприеме. След прегледа на всички тези патриотични изказвания от изминалите дни, като препоръка сякаш остава само едно – искаш да говориш \"по-простичко\" и да докоснеш сърцата на избирателите? Запиши  . Няма да го излъчат само веднъж в новините, а ще го въртят всяка вечер в чалготеките. И така до следващите избори.", "date": "2018.08.02", "title": "Махленски закачки по патриотарски"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384771-%D0%B4%D0%B5%D0%B2%D0%BE%D0%B9%D0%BA%D0%B0-%D0%BD%D0%B0%D1%80%D1%83%D1%88%D0%B0%D0%B2%D0%B0-%D0%B2%D1%81%D0%B8%D1%87%D0%BA%D0%B8-%D0%B7%D0%B0%D0%BA%D0%BE%D0%BD%D0%B8", "text": "Възможностите на човешкото тяло са неограничени. И това момиче е един от тези примери. Просто погледнете невероятните трикове, които прави. Всичко, от което се нуждае, е силна мускулатура и ръце. Нейните умения наистина впечатляват! \r\n    ", "date": "2018.08.02", "title": "девойка нарушава всички закони"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384772-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-2-%D0%B0%D0%B2%D0%B3%D1%83%D1%81%D1%82", "text": "ОВЕН ( 21 март - 20 април ) Очаква ви невероятен ден, когато за каквато и работа да се захванете, ще ви спори. Това може да е ентусиазъм или просто насъбрана енергия, която търси път навън. Основното е, че всичко ще върви в правилната посока и за добри дела. Единственото което може да ви натъжи, са думите на роднина, които ще засегнат вашата гордост. ТЕЛЕЦ ( 21 април - 21 май )  Станете, още с първите лъчи на слънцето, за да свършите всичко и да не закъснявате. Романтичните моменти оставете за вечерта, особено ако сте планирали излизане в компанията на любим човек. В работата ще ви върви, особено ако сте преизпълнили задачите, за два дни напред. Е, очаквайте бонус, със сигурност знаете за какво да го похарчите. БЛИЗНАЦИ ( 22 май - 21 Юни ) Днес определено ще ви липсва, лекота и спонтанност, особено в личния живот. Време е да организирате весело събитие, да излезете навън и да се срещнете с тези, с които не сте се виждали от дълго време. Така че, вземете телефона и се обадете на всичките си приятели. Само бъдете внимателни, ако консумирате нови или екзотични ястия.   РАК ( 22 юни - 23 юли ) Очаква ви един доста натоварен ден, в който ще трябва да търчите на всички страни. Но затова пък, ще свършите много работа, както и ще получите пари. Прибързаността в личния живот, ще доведе до неприятности, следователно е по-добре днес, да не вземате важни решения. Неочаквано щастие чака тези, които мечтаят за дете в продължение на много години. ЛЪВ ( 24 юли - 23 август ) Трябва да разчитате само на себе си, ако искате положителни емоции и да видите удовлетвореното лице на любимия човек. Направете някаква благородна и щедра постъпка. Само се въздържайте от участия в лотарии или залагане в хазартни игри. В противен случай, с натрупаните финанси, ще трябва да се сбогувате. Не е изключена простуда. ДЕВА ( 24-ти август - 23 септември ) Очаква ви добър ден, когато ще може да се издигнете духовно и да заразите другите с вашата енергичност. Изненадващо е, но до всичко което се докосвате днес, ще се превръща в „злато“. Уви, само не и в любовта. Любимият е загубил доверие във вас по някакъв начин и причината за това, ще трябва да изясните. ВЕЗНИ( 24 септември - 23 октомври) Лесно може да си изпуснете късмета, ако гледате на всички прекалено надменно. Сега е необходимо да усмирите гордостта си, дори ако сте голям шеф. Освен това има шанс, да срещнете втората си половинка. Възможно е също, спешно пътуване, в което ще се отправите с колега. Е, това ще е много забавно и полезно.   СКОРПИОН ( 24 октомври - 22 Ноември ) Очаква ви един доста объркан ден, когато сладкото, ще се редува с горчиво. Това означава, че вашите вкусове и настроение ще се променят бързо. Упоритостта ще ви помогне да постигнете добри резултати в работата, но в любовта е по-добре да сте по-отстъпчиви. Но ако продължавате да се инатите, тогава вечерта ще прекарате в тъжна самота.   СТРЕЛЕЦ ( 23 Ноември - 21 Декември ) Може да поискате драматично да промените стила си на поведение, дрехите и дори походката. Това е добър знак, така че е време да обиколите магазините. С роднините е по-добре да не спорите, дори и за дребни неща, за да не предизвикате ужасен скандал. Ако имате някакво неразположение свързано със стомаха или главоболие, е добре да отидете на преглед. КОЗИРОГ (22 Декември - 20 януари ) Очаква ви прекрасен ден, но и с изпитанията е необходимо да се справите отлично. Ако се обградите с надеждни и честни хора, всичко ще бъде чудесно. За да получите повече пари, трябва да работите упорито. Идеално разбирате това, но по някаква причина, днес ще сте лениви. Е, тогава разчитайте на това, което имате. А за пазаруване, забравете.  ВОДОЛЕЙ ( 21 януари -  19  февруари ) Очаква ви, един, натоварен и забързан ден. Основното е, че навсякъде ще успеете и ще имате време да направите всичко, дори да помолите шефа за увеличение на заплатата. Ако и в любовта сте толкова бързи, тогава може да се готвите за сватба. Смело може да направите предложение на любимият.   РИБИ ( 20 февруари - 20 март ) Очаква ви доста натоварен ден. Ще бъдете в някакво медитативно-странно състояние, но няма да пропуснете нито едно ярко събитие. Както във вашият живот, така и в този на близките приятели. В любовта, ще се нуждаете от морална устойчивост, за да приемете спокойно думите на избраникът си. Опитайте се, да се въздържате от коментари.", "date": "2018.08.02", "title": "Дневен хороскоп 2 август"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384773-%D0%BF%D1%80%D0%B5%D0%BD%D0%B0%D1%81%D1%8F%D0%BD%D0%B5-%D0%BC%D0%BE%D1%89%D0%B8%D1%82%D0%B5-%D0%BD%D0%B0-%D1%81%D0%B2-%D0%BF%D1%8A%D1%80%D0%B2%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D0%B8-%D0%B0%D1%80%D1%85%D0%B8%D0%B4%D1%8F%D0%BA%D0%BE%D0%BD-%D1%81%D1%82%D0%B5%D1%84%D0%B0%D0%BD", "text": "    Тоя ден се възпоменава пренасянето на мощите на  . За мястото, гдето светите мощи се намирали, получил откровение йерусалимският презвитер Лукиан. Тялото на св. Стефан лежало в пещерата в някогашното имение на еврейския учител Гамалиил.  Там били погребани по-късно самият Гамалиил със сина си Авив и Никодим. Над техните гробници построили църква. Мощите на първомъченика най-напред били пренесени в  , а по-късно – в  .*  ", "date": "2018.08.02", "title": "Пренасяне мощите на св. първомъченик и архидякон Стефан"}
{"url": "http://www.classa.bg/%D1%81%D0%B2%D1%8F%D1%82/item/384765-%D0%B5%D1%80%D0%B4%D0%BE%D0%B3%D0%B0%D0%BD-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BA%D0%B0%D0%BA%D0%B2%D0%BE-%D0%BE%D1%87%D0%B0%D0%BA%D0%B2%D0%B0%D1%82-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%82%D0%B5-%D1%82%D1%83%D1%80%D1%86%D0%B8", "text": "Два вида турци живеят в Германия: едните вярват в демокрацията, другите вярват в \"неоосманския паша\". Пропастта между тях е огромна. Посещението на Ердоган няма да я запълни.             Нуртен Карачай въздиша тежко. 49-годишната жена смята, че всичко за Ердоган – от вътрешната му политика до отношенията с Германия – вече е казано. „А сега и дебатът около Йозил – само празни приказки\", разказва ни тя в един парк в центъра на Кьолн. Майка й се безпокояла, че ако продължава да говори открито по такива теми, може да й се случи нещо. Само че Нуртен просто не може да не каже какво мисли за предстоящото посещение на турския президент в Германия. От една страна, тя е „шокирана\" от категоричната победа на Ердоган на изборите през юни. От друга страна, е силно разочарована от отношението на германските политици: „Макар всеки да знае, че демокрацията в Турция е застрашена, че пресата не е свободна, а правата на малцинствата са потъпквани, германското правителство не отправя ясен сигнал, че отхвърля политиката на Ердоган.\" Меркел само „гледа строго\" и отправя „предупреждения\", възмущава се Нуртен.   Нуртен Карачай: Германия не бива да отстъпва пред Ердоган   Много от турците в Германия споделят мнението ѝ. Други избягват да отговарят на въпроси на журналисти, защото се боят да не би някой да изкриви думите им. Страхуват се от последиците за себе си и семейството си, за роднините в Германия и за тези в Турция. Турците, които не се притесняват да говорят, го правят най-често от името на някой съюз или организация. Недалеч от парка, в който разговаряме с Нуртан Карачай, живее Ханифе Тосун. Тя е на 40 години и работи в обществения сектор. Освен това е председател на съюза „Икулт\" в Кьолн. Организацията е близка до \"Движението на Гюлен\" – човекът, който според Анкара е отговорен за опита за преврат през 2016 година. Германските служби за сигурност категорично отхвърлят това. Ханифе Тосун се опасява, че Ердоган ще използва посещението си през септември като медийна реклама: „Винаги става все същото: прибере ли се Ердоган в Турция, вестниците пишат какъв страхотен лидер е, какъв голям управник - сред най-големите в света.\" Ханифе Тосун подозира, че мотивите за визитата на турския президент са вътрешнополитически: „Икономиката на Турция върви на зле и хората се нуждаят от уверения, че властта е в ръцете на правилните хора. За Ердоган е от полза да може да се похвали с подобно посещение.\" Турците в Германия - дълбока пропаст ги дели Ерен Йозбек също е на мнение, че визитата на Ердоган ще му послужи за пропаганда в медийното пространство.   Ерен Йозбек: Пропаст разделя турците в Германия   Ерен работи като маркетинг експерт в магазин за мебели. 49-годишният мъж е живял в Турция 23 години, преди да се пресели в Германия. Според него, Ердоган има право да отиде в Берлин: „Самият факт, че е държавен глава на страна, която е в близки отношения с Германия от векове, му дава това право.\" Ерен се вълнува най-вече как визитата ще се отрази на и бездруго отровената атмосфера в турската общност в Германия. Според него пропастта, която разделя хората, е толкова голяма, че дори идването на турския президент няма да я затвори: „Това са два острова. На единия са хората, които вярват в демокрацията и демократичните ценности, а на другия - тези, които се гордеят с неосманския паша на Босфора.\" Затова било „все едно\" дали Реджеп Тайип Ердоган ще дойде на есен в Германия или не. Отношенията между двете групи турци в Германия са прекъснати, смята Йозбек. „И двете страни са изтеглили посланиците си – ако ми позволите тази дипломатическа метафора. Вече не разговарят помежду си. Игнорират или избягват отсрещната страна. Едните смятат, че са прави, защото са репресирани. Другите пък вярват, че са прави, защото са на страната на властта.\" Нуртен Карачай също не вярва, че пропастта, която разделя турската общност, ще се затвори в близкото бъдеще. А какво си очаква от германското правителство по време на визитата? „Бих му пожелала да се държи със самочувствие, да не отстъпва пред Ердоган и да не му оказва никаква подкрепа – нито по въпроса за бежанците, нито по отношение на износа на оръжие от Германия за Турция.\" Нуртен обаче е песимистично настроена. \"Според мен, пак ще сключат някоя сделка. Ще продължат да си сътрудничат\". Не се ли надява, че нещо ще се промени? \"Не, според мен това вече не е възможно\", категорична е Нуртен.", "date": "2018.08.02", "title": "Ердоган в Германия: какво очакват германските турци?"}
{"url": "http://www.classa.bg/%D1%81%D0%B2%D1%8F%D1%82/item/384766-19-%D0%BC%D0%B0%D1%84%D0%B8%D0%BE%D1%82%D1%81%D0%BA%D0%B8-%D1%83%D0%B1%D0%B8%D0%B9%D1%81%D1%82%D0%B2%D0%B0-%D0%BA%D0%B0%D0%BA%D0%B2%D0%BE-%D1%81%D1%82%D0%B0%D0%B2%D0%B0-%D0%B2-%D0%B1%D0%B5%D0%BB%D0%B3%D1%80%D0%B0%D0%B4", "text": "Убийството на известен адвокат е деветнайстото поред показно разчистване на сметки от мафията в Сърбия само за тази година. Какво става в Белград? Неманя Руйевич припомня фактите.             \"Класическа засада\" - така нарича белградската преса убийството на известния адвокат Драгослав Огнянович (57). Но аудиторията вече знае какво означава това на мафиотски жаргон - само за тази година това е деветнайстата жертва на ожесточената война на престъпните групи в Сърбия. Адвокатът бе застрелян пред жилището си в събота, а 26-годишният му син беше прострелян в ръката. До този момент няма арестувани за престъплението!   Огнянович бе известен, не само сред адвокатските среди. В началото на 2000 г. той беше част от юридическия екип, защитавал бившия сръбски президент Слободан Милошевич пред Международния трибунал за Югославия в Хага. И не само...през последните години някои от най-видните лица от сръбския подземен свят присъстваха в клиентския му списък. Вероятно и заради това убийството предизвика едноседмична стачка на адвокатската колегия в цялата страна. \"Кой ще посмее сега да защитава лица, свързани с мафиотски групи или убийства?\", възмущава се пред ДВ известният адвокат Божо Прелевич, бивш заместник-министър на вътрешните работи на Сърбия и добавя: \"Убийствата са ясно послание към правосъдието и адвокатите\".   Следите към Черна гора   Според свидетели, последното убийство също принадлежи към поредицата кървави саморазправи между две воюващи наркогрупи. Убитият адвокат Огнянович наскоро защитава пред съда Лука Бойович, един от най-известните сръбски мафиотски босове. Въпреки че в момента Бойович се намира в испански затвор, се предполага, че той продължава да управлява бизнеса си на Балканите. В последните години няколко души, които се опитаха да извършат покушение над него, бяха убити в Белград, включително и собствения му брат. Други участници в кървавата нарковойна са два клана, произлизащи от Шкаляри и Котор - две съседни селища в залива Котор в Черна гора. Техните сблъсъци се осъществяват най-вече по улиците на Белград, град, който все още се счита за крепост на организираната престъпност. Мнозина подозират, че те са замесени и в политиката, полицията и съдебната власт. От 124 убийства, свързани с мафията и регистрирани след 2012 г. от сръбската мрежа за разследвания и корупция (KRIK), само 9 са разкрити до този момент. В други 87 случая няма дори заподозрени. \"Не забравяйте, че една от страните в тази мафиотска война има откритата подкрепа на държавата\", публикува в Туитър главният редактор на KRIK Стеван Дойчинович. Президентът Александър Вучич управлява с желязна хватка Сърбия вече цели шест години. Най-големите медии се контролират до дупка, а опозиция почти не съществува. Именно затова свободата на печата и липсата на независима съдебна система са проблеми, многократно посочвани в докладите на Европейския съюз за напредъка на Балканите.   Убитият Александър Станкович: снимката е направена от камера за видеонаблюдение   Към тази тревожна картина се прибавя и още един аспект. Любопитна фотография запечата 20-годишния Данило Вучич, син на президента, забавляващ се на трибуните по време на Световното първенство в Русия. Необикновеното в случая е, че на снимката той е заобиколен от небезизвестни лица от престъпния свят, облечен в същата тениска с \"патриотичен\" надпис като техните. Именно поради това никой не повярва на твърденията на президента, че синът му се оказал случайно сред тези хора. Особено след като същото обкръжение от трибуните послужи за охрана на Вучич по време на официалното му встъпване в длъжност като президент през май месец миналата година. Тогава няколко демонстранти и журналисти бяха пребити... Извън контрол   Престъпните лица от близкия кръг на Вучич до октомври 2016 бяха ръководени от Александър Станкович, който поддържаше тесни връзки с клана от Кавач. Същата година Станкович бе застрелян в Белград, отново в \"класическа засада\". Преди това Станкович се ползваше с привилегията да остане на свобода в продължение на години, въпреки че му беше наложена присъда от почти шест години затвор за продажба на наркотици и опит за убийство. За да избегне влизането в затвора, той представи пред съда 12 различни медицински доклада, които да удостоверят, че здравословното му състояние не позволява пребиваване зад решетките. Междувременно Станкович бе многократно забелязан в трибуните по време на футболните срещи на Партизан Белград. Всичко това би било възможно единствено чрез стабилни политически връзки на най-високо ниво. \"Сърбия затъва в наркотици и можете да видите, че същите престъпници гравитират непрекъснато около управляващата партия\", казва адвокат Прелевич. Мощната Сръбска партия на прогреса също е обвинена в раздаване на обществени поръчки и работни места на своите верни застъпници. \"Този възел от престъпност, пари и политика унищожава страната и правната система\". Но дори и най-суровите критици на президента не се осмеляват да твърдят, че всъщност Вучич е доволен от многобройните мафиотски убийства, извършени в страната. Защото в крайна сметка човекът се опитва да си изгради благоприличен образ на политик, борещ се с престъпността. Но беззаконието, веднъж приведено в действие, се разпространява като рак, открит твърде късно, пише белградският футболен съдия Миодраг Мажич в Туитър. Няма как да го контролирате.", "date": "2018.08.02", "title": "19 мафиотски убийства: какво става в Белград?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/384767-%D0%B7%D0%BD%D0%B0%D0%BC-%D0%BA%D0%BE%D0%B9-%D0%B5-%D0%BF%D0%BE%D0%B4%D0%BF%D0%B0%D0%BB%D0%B8%D0%BB-%D1%86%D0%B0%D1%80%D1%81%D0%BA%D0%B8%D1%82%D0%B5-%D0%BA%D0%BE%D0%BD%D1%8E%D1%88%D0%BD%D0%B8", "text": "Знам кой е подпалил Царските конюшни. Номерът на подпалвача минава години наред и води до предумишлено убийство за всяко архитектурно творение, заемащо по-централно място и обещаващ терен.               Знам кой е подпалил Царските конюшни. Изглежда като сомалийския пират от американския филм \"Капитан Филипс\". Роден е в град без улици и в държава без правителство, но отрано е открил, че има и по-затънтено място - международните води, в които съвсем пък няма кой да му търси сметка. Отвлича кораби срещу откуп, воден от два основни мотива - да натрие носа на цивилизацията и да натрупа пари. С парите смята да се добере до цивилизацията и да заживее в нея човешки. Филмът е по истински случай, а автентичният пират отдавна е в американски затвор. Но съмнението си остава: как така е в затвора, след като в центъра на София вилнее някой със същия почерк? Запалена е историческа сграда, а няма кой да я защити, защото тя е сякаш в международни води - ничия не е. Извършителят е воден от два мотива - да натрие носа на цивилизацията и да спечели пари, след като построи небостъргач върху пепелището. С парите възнамерява да се добере до статута на законно забогатял член на едно цивилизовано общество.   Този филм сме го гледали   Софийският подпалвач няма да види затвор и това го знаят всички. Бъдещето е видно като на длан: ще има и други подпалени сгради. Няма как да е иначе, щом следователи и прокурори не успяват да намерят и да постигнат присъда за извършителите, Министерството на културата сваля юридическата защита от историческите сгради, вместо да изгражда нови, а общината просто твърди, че за нищо не е виновна. Номерът на подпалвача минава години наред и води до предумишлено убийство за всяко архитектурно творение, заемащо по-централно място и терен, на който може да се издигне съвременна високоетажна конструкция. Всъщност, пожарът е само едно от оръжията и е популярно едва отскоро. По-традиционните са други: запускане на сградите, умишленото им увреждане до степен да станат невъзстановими, промяната на статута им. Най-разнообразна смес от всички тези отрови беше приложена към \"Двойната къща\" на бул. Васил Левски 19 (арх. Георги Тодоров, 1907). В последните две десетилетия тя беше изоставена на саморазрушението, частично опожарявана, обживявана от бездомници и накрая осъмна с ликвидиран статут на паметник на културата. Тя беше разрушена на 29 април 2017. През 2016 в Пловдив бяха подпалени 4 от Тютюневите складове (арх. Камен Петков, арх. Васил Търпоманов, арх. Димитър Попов-Професора) - герои не просто на архитектурата, но и на литературата, чрез романа на Димитър Димов. Изгоряха също като Царските конюшни в София (арх. Фридрих Грюнангер, края на 19 век) - една от първите сгради в града, строени след Освобождението.     Грозна картина   Предполага се, че всяко едно от тези разрушения изостря обществената реакция и води до по-голяма предпазливост на институциите - ако не от грижа за културното наследство, то поне от притеснение, че могат да станат обект на грозни скандали в медиите. Но това предположение е погрешно, случва се точно обратното - всяко разрушение води до алиби за извършване на следващо. Такава клауза е предвидена и в нормативната база - една сграда може да изгуби статута си на паметник на културата, ако архитектурната среда около нея се е изменила. Ами не се ли е изменила вече средата на някогашния \"тютюнев град\" например? Вижте какво става в София - на 23 февруари 2018 беше съборена \"Къщата с кулата\" на бул. \"Джеймс Баучер\" (арх. Иван Банков, 1932), която няколко години по-рано загуби статута си на паметник на културата. Един от аргументите беше, че около тази къща вече има 5-етажни блокове. До този момент общественият натиск успява само да отложи унищожението на една или друга сграда, но не и да го осуети. Най-силен пример е десетилетната агония на Захарна фабрика в София (1898), която вече почти не съществува. И то при нестихващи протести на архитекти и активни граждани. Какво ли да кажем за всички останали сгради, чийто живот буквално виси на косъм и за които не е мобилизирана кой знае колко подкрепа. В момента на риск са изложени първото българско кино \"Модерен театър\" на бул. \"Княгиня Мария-Луиза\" (арх. Димитър Начев, 1908), така наречената \"Къща с ягодите\" на ул. \"Сан Стефано\" 6 (арх. Георги Кунев, 1927-1930), бившето кино \"Ренесанс\", по-късно \"Възраждане\" (арх. Никола Лазаров, 1906-1910, сградата е разрушавана, възстановявана и преустроявана впоследствие), къщата на Никола Гешов на бул. \"Патриарх Евтимий\" 7 (арх. Никола Лазаров, 1905-1907). Последните две са отплавали толкова надалече от брега, че май вече са навлезли в онази ничия територия, от която няма спасение.", "date": "2018.08.02", "title": "Знам кой е подпалил Царските конюшни"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384768-%D0%B2%D1%81%D0%B8%D1%87%D0%BA%D0%BE-%D0%BF%D0%BE-%D0%B4%D0%B2%D0%B5", "text": "Идентични братя близнаци в Мичиган ще се оженят за еднакви близначки сестри на обща церемония, преди да се съберат заедно в един и същ апартамент с две спални.        Зак и Ник Ливан, 24-годишни, са неразделни от раждането си. Същото важи и за техните бъдещи съпруги Криси и Каси Бевие, също 24.      Двойките са казват, че правят всичко \"по две\" и това включва и женитбата.      Според \"Джаксън Сити Пейтриот\", Криси и Зак и Каси и Ник планират да се обвържат този уикенд. След това двойките ще споделят сватбеното си тържество в събота вечер, преди да се преместят в апартамента си с две спални, за да започнат своя нов живот.    ", "date": "2018.08.02", "title": "\"Всичко по две\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384769-%D0%BC%D1%8A%D0%B6-%D0%B7%D0%B0%D1%81%D0%BD%D0%B5-%D1%81%D0%B5%D0%BA%D1%81%D0%B0-%D1%81%D0%B8-%D1%81", "text": "30-годишен мъж засне проститутка, докато прави секс с нея, защото не можел да си позволи да прави секс с нея постоянно, пише Дейли Мейл. Той отърва присъдата и бе задължен само да плати 300 долара за емоционални щети на жертвата. Съдът в Нейпиър, Нова Зеландия,изслуша жената, която твърди, че се е срещнала с обвиняемия в местен хотел. След това тя видяла мобилен телефон с камера, скрит в якето му и станала от леглото. Тя се скарала с мъжа за тайното заснемане, той отричал и тя извикала полицията.      Запитан защо е записал акта, мъжът казал: \"Записах сесията, защото исках да я следам по-късно, а не мога да си позволя да си плащам всеки път.\" Освен глобата, която трябва да плати, съдия Тони Адейн разпореди въпросният телефон да бъде унишожен.", "date": "2018.08.02", "title": "Мъж засне секса си с  ..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384770-%D0%B4%D0%B6%D0%B5%D0%BD%D0%B8%D1%84%D1%8A%D1%80-%D0%B0%D0%BD%D0%B8%D1%81%D1%82%D1%8A%D0%BD-%D0%BF%D0%BE%D0%BA%D0%B0%D0%B7%D0%B0", "text": "Холивудската актриса Дженифър Анистън засне фотосесия за корицата на септемврийския брой на списание InStyle. Чаровната звезда от хитовия сериал \"Приятели\" ще краси две обложки на лъскавото издание. За едната красавицата позира, изтегната на седалката на скъп автомобил, показвайки стройните си крака, а на другата е с тоалет с дълбоко деколте, през който се виждат стегнатите й гърди.      В интервю за спиисанието тя разказва подробно какво е отношението й към всички слухове, които излизат по неин адрес. Както е известно, наскоро звездата се разведе с мъжа си Джъстин Теру, след което медиите започнаха да й приписват различни връзки, в това число и с бившия й Брад Пит. \"Мога да седя и да се смея на всички нелепи заглавия, защото те стават все по-абсурдни, но се съсредоточавам върху работата си, приятелите, домашните си любимци и върху това как да направя този свят по-добър\", казва Дженифър.      Популярната актриса коментира и критиките, които получава, защото все още няма деца. \"Дори не си представяте през какво ми се наложи да мина - от медицинска гледна точка и емоционално\", споделя тя.      \"Четях всички тези таблоиди, всички оскърбления и критики по мой адрес за това, че нямам деца. Обвиняваха ме в егоизъм, в това, че не мога да задържа човек до себе си или че съм убита от мука след развода, но това не е така. На първо място, сърцето ми не е разбито. И второ, всички тези безумни предположения. Никой не знае какво се случва зад затворените врати. Никой не мисли колко чувствителна съм аз и моят партньор. Съществува натиск върху жените, особено по темата за майчинството, а ако няма деца, смятат жените за дефектни. Вероятно моята цел на тази планета не е да се размножавам. Може би трябва да правя някакви други неща\", добавя Анистън.    ", "date": "2018.08.02", "title": "Дженифър Анистън показа..."}
{"url": "http://www.classa.bg/%D1%81%D0%B2%D1%8F%D1%82/item/384764-2009-%D1%82%D0%B0-%D1%83%D0%BD%D0%B3%D0%B0%D1%80%D1%81%D0%BA%D0%B8%D1%82%D0%B5-%D1%80%D0%BE%D0%BC%D0%B8-%D0%BD%D0%B8%D0%BA%D0%BE%D0%B3%D0%B0-%D0%BD%D1%8F%D0%BC%D0%B0-%D0%B4%D0%B0-%D1%8F-%D0%B7%D0%B0%D0%B1%D1%80%D0%B0%D0%B2%D1%8F%D1%82", "text": "Някога Ева Кока е била жизнерадостна жена. Днес е съсипана. Мъжът й една от жертвите на поредица убийства на роми, извършени преди 10 години в Унгария. Престъплението и оцелелите жертви  са почти напълно забравени.             Някога Ева Кока е била жизнерадостен човек. Заедно със своя съпруг Йеньо тя се е радвала на скромния си, но щастлив живот. Двамата имали малка къща с градина в Тисалок, в източна Унгария. Имали също сигурна работа - той работел във фармацевтична компания, тя - в дървообработваща фабрика. Чувствали се уважавани и защитени. До 22 април 2009 година, когато всичко се променя. В този ден Йеньо Кока излиза надвечер от къщи и се упътва към фабриката, където работел от 38 години. Изведнъж се разнася изстрел, куршумът уцелва 54-годишния мъж в сърцето и го убива на място. \"В този момент животът ми се срина, разказва Ева Кока.     Съпругът й е петата жертва на поредицата убийства над роми в Унгария в периода 2008 - 2009 година. Загиналите са шестима, а други 55 души са с тежки наранявания. Извършителите са лица с крайнодесни убеждения, подтикнати единствено от омраза към ромите. Атаките започват в края на юли 2008, преди да е изтекъл мандатът на социално-либералното правителство. Последната жертва е от август 2009 година. Същия месец полицията успява да залови извършителите, като трима от тях (от общо четирима) получават доживотни присъди. Поредицата убийства на роми остава най-жестокото престъпление на расова основа, извършено в Унгария след периода на Втората световна война. За съжаление, расистките убийства са почти забравеи и само малцина в Унгария се интересуват от съдбата на оцелелите. Сломена след смъртта на съпруга си, Ева Кока напуска работа и се премества да живее при дъщеря си - в град, чието име не иска да разкрива. 10 години след преживения ужас тя продължава да се страхува и вярва, че убийствата ще продължат, а извършителите никога няма да бъдат заловени. Ева страда от перманентно безпокойство и депресия, измъчвана е също от ревматизъм, артроза и болки в гърба. Въпреки това през 2017 лекарите я освидетелстват като трудоспособна и я лишават от шанс за инвалидна пенсия. Ева Кока разказва, че молбата й за болнични е отхвърлена. Оттогава 56-годишната жена не разполага със собствени доходи, за отпускане на редовна пенсия трябва да чака още четири години. Днес тя живее с дъщеря си, зет си и шестте им деца с не повече от 300 евро на месец. По инициатива на калвинисткия свещеник Золтан Балог, министър на човешките ресурси в правителството на Виктор Орбан в периода 2012 - 2018 година, на оцелелите от поредицата убийства на роми е отпусната еднократна помощ в размер от 4,000 до 7,000 евро. Постоянна финансова подкрепа обаче не им се оказва. Балог признава, че това е грешка и обяснява следнотоо: \"По-добрият вариаант щеше да е може би едно дългосрочно решение, но аз не мога да изляза с това становище пред правителството. Няма шансове за нови компенсации, въпросът е приключен\". Золтан Балог е сред малкото унгарски политици, които все още повдигат темата за ромските убийства и поставят в центъра на вниманието съдбата на оцелелите роми. Също както и унгарският режисьор и писател Андраш Вагвоьлги, който през 2017 година издава книга по темата. Според него днешното националистическо правителство в Унгария иска да забрави тези расистки престъпления и изобщо не се интересува от съдбата унгарските роми. Днес Ева Кока няма сили да се бори повече. Не само загубата на съпруга, а и нищетата, с която се сблъсква всеки ден, съсипват живота й. Често мисли за съпруга си и една-единствена надежда я крепи: \"Един ден отново да бъда при мъжа си\".", "date": "2018.08.02", "title": "2009-та: унгарските роми никога няма да я забравят"}
{"url": "http://www.classa.bg/%D1%81%D0%B2%D1%8F%D1%82/item/384761-%D1%81%D0%B0%D1%89-%D0%BD%D0%B0%D0%BB%D0%BE%D0%B6%D0%B8-%D1%81%D0%B0%D0%BD%D0%BA%D1%86%D0%B8%D0%B8-%D0%BD%D0%B0-%D0%B4%D0%B2%D0%B0%D0%BC%D0%B0-%D1%82%D1%83%D1%80%D1%81%D0%BA%D0%B8-%D0%BC%D0%B8%D0%BD%D0%B8%D1%81%D1%82%D1%80%D0%B8", "text": "Белият дом обяви, че налага санкции срещу Турция в знак на протест срещу ареста на пастора Андрю Брънсън. Американският проповедник беше задържан в Турция преди близо две години, а делото срещу него обтегна отношенията между двете страни. Двама министри от правителствотo на Бинали Йълдъръм попадат в списъка на санкциите - правосъдният министър Абдулхамит Гюл и вътрешният Сюлейман Сойлу. Всички техни активи или финансови средства в американска юрисдикция са блокирани, а гражданите и юридическите лица от САЩ имат забрана да участват във финансови транзакции с Гюл и Сойлу. Санкциите са наложени по силата на закона \"Магнитски\", който дава право на администрацията да предприема мерки срещу чуждестрани правителствени представители, съпричастни към корупция или нарушаване на човешките права. \"Президентът Доналд Тръмп даде да се разбере пределно ясно, че Съединените щати очакват Турция да освободи пастор Брънсън незабавно\", се казва в съобщение от страна на министъра на финансите на САЩ Стивън Мнучин във връзка с наложените санкции. Решението на американската администрация дойде ден след като турският съд отказа молбата на пастора да бъде освободен под домашен арест, докато делото срещу него тече. Според турската прокуратура, Брънсън е помагал на групировката, смятана за организатор на неуспешния опит за военен преврат през 2016 г. Държавният секретар на САЩ Майк Помпео е разговарял с турския си колега Мевлют Чавушоглу по телефона, като се очаква двамата да проведат среща по време на форума на ASEAN тази седмица.", "date": "2018.08.02", "title": "САЩ наложи санкции на двама турски министри"}
{"url": "http://www.classa.bg/%D1%81%D0%B2%D1%8F%D1%82/item/384762-%D0%BE%D1%82%D0%BA%D1%80%D0%B0%D0%B4%D0%BD%D0%B0%D1%85%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8-%D1%81%D1%8A%D0%BA%D1%80%D0%BE%D0%B2%D0%B8%D1%89%D0%B0-%D0%B2-%D1%88%D0%B2%D0%B5%D1%86%D0%B8%D1%8F", "text": "Крадци откраднаха безценни кралски артефакти на шведските монарси в дързък обир на катедралата в град Стренгнес, след което избягаха с моторна лодка, съобщава полицията на Швеция, цитирана от световните агенции. Обирджиите са задигнали погребалните корони на крал Карл IX и кралица Кристина и златно кралско кълбо. Реликвите са от 1611 г. Те са били изложени на показ в заключен шкаф в катедралата в град Стренгнес, който е на около 100 километра западно от Стокхолм. Обирът е извършен посред бял ден във вторник, малко преди обяд, а след грабежа крадците са избягали с моторна лодка. Тяхната самоличност все още не е установена. Скъпоценностите се издирват на международно ниво с помощта на Интерпол, съобщи говорител на шведската полиция и подчерта, че предметите са \"национално съкровище\" и най-вероятно ще е \"много трудно да бъдат продадени\". Короната на крал Карл IX е направена от злато и е инкрустирана с кристали и перли, докато короната на Кристина е по-малка и е направена от злато, скъпоценни камъни и перли. Специалисти са отказали да оценят в пари откраднатите реликви, изтъквайки голямата им историческа стойност. За дръзкия си обир крадците са заплашени от шест години затвор.", "date": "2018.08.02", "title": "Откраднаха национални съкровища в Швеция"}
{"url": "http://www.classa.bg/%D1%81%D0%B2%D1%8F%D1%82/item/384763-%D1%81%D0%BC%D0%B0%D1%80%D1%82%D1%84%D0%BE%D0%BD%D1%8A%D1%82-%D0%B2-%D1%83%D1%87%D0%B8%D0%BB%D0%B8%D1%89%D0%B5-%D0%BF%D0%BE%D0%BC%D0%B0%D0%B3%D0%B0%D1%82-%D0%BB%D0%B8-%D0%B7%D0%B0%D0%B1%D1%80%D0%B0%D0%BD%D0%B8%D1%82%D0%B5", "text": "Във Франция забраниха на учениците да носят в училище смартфони, мобилни устройства и мобилни телефони. Въпросът се обсъжда и в Германия, дискусии не липсват и в България.  Нека видим кои са аргументите „за\" и „против\".               В полза на забраната говори главно образователната и педагогическа обществена поръчка на всяко училище: децата трябва натрупат знания и опит, необходими им за бъдещия живот. Тоест – за тях е особено важно да се концентрират, да работят интензивно и да спазват правилата в училище. А днешният млад „хомо телефоникус\" живее с поглед, забит в екрана и целият външен свят минава транзит покрай него – при това положение натрупването на знания и социален опит в прякото общуване с учителите и съучениците става невъзможно. Да не говорим, че мобилните устройства са и идеалният „подсказвач\" за онези ученици, които ги мързи да учат и най-вече да мислят със собствените си глави.   Мобилните устройства в класната стая са виновни и за други, на пръв поглед по-малозначителни проблеми. На тях по време на час се играят игри, в междучасието се снимат клипове (някои доста грозни и нарушаващи правата на други ученици), на тях се гледат филмчета, слуша се музика и т.н. и т.н.   Смартфоните в училищната раница на децата вършат и добро   С други думи – все дейности, които пречат на децата да се концентрират върху същинските си задачи в училище. И накрая: мобилните устройства са навярно и най-могъщият инструмент в грозното съревнование между децата на тема „Кой е по-богат и кой по-моден?\".   Но мобилните телефони и устройства в училищната раница на децата вършат и добро. Най-вече: родителите винаги имат контакт с децата си, което никак не е маловажно в днешния динамичен свят и в днешните училищни дворове, където дебнат какви ли не опасности. Освен това с мобилен телефон в джоба всеки ученик може бързо да подаде сигнал за опасност, а защо не и да разпространи информация за нередности, дори за престъпления – като насилия или търговия с наркотици, например. И не на последно място: смартфоните и таблетите могат да бъдат полезно педагогическо помагало в часовете, ако се използват както трябва.   Проблем има - но нека го погледнем с нови очи   На фона на всичките тези „за\" и „против\" накрая трябва да се каже, че – за добро или за зло – подобни рестриктивни мерки в крайна сметка не се спазват и остават от ден до пладне – та кой и как точно ще контролира децата? Освен това техниката напредва толкова бързо, че следващите поколения мобилни устройства навярно ще мимикрират и ще се крият по съвършено неоткриваем начин. Срещу забраната ще протестират самите деца, но още по-гръмко ще протестират и родителите. Тъй че навярно е нужно да се търсят някакви средни пътища, някакви нестандартни решения. Примерно всички деца да получават училищни таблети с отчасти блокирани функции. Или пък в училище просто да се въведат определени дни без смартфони и мобилни устройства – и да се видят и анализират резултатите. Проблем наистина има, и то голям. За учителите, за учениците и за родителите им. И решението нито ще падне от небето, нито пък може да си остане в рамките на традиционното „позволено – забранено\". Нека го погледнем с нови очи и да си представим бъдещето. Само така ще можем да го решим.", "date": "2018.08.02", "title": "Смартфонът в училище: помагат ли забраните?"}
{"url": "http://www.classa.bg/%D1%81%D0%B2%D1%8F%D1%82/item/384754-%D0%BC%D0%B8%D0%B3%D1%80%D0%B0%D0%BD%D1%82%D0%B8%D1%82%D0%B5-%D1%82%D1%80%D1%8A%D0%B3%D0%BD%D0%B0%D1%85%D0%B0-%D0%BE%D1%82%D0%BD%D0%BE%D0%B2%D0%BE-%D0%BA%D1%8A%D0%BC-%D0%B8%D1%81%D0%BF%D0%B0%D0%BD%D0%B8%D1%8F", "text": "Откакто бил намерен от спасители на надуваема лодка в Средиземно море в петък, Глен Албан спи върху кашони на пристанището в град Алхесирас, Южна Испания. Осемнайсетгодишният камерунец казва, че получава храна два пъти на ден (мляко и бисквити за закуска и сандвич и плодов сок за вечеря), докато чака полицията да провери самоличността му и да му позволи да напусне най-голямото испанско пристанище. „Както виждате, трудно е. Тук е толкова топло“, каза той вчера пред АФП, показвайки леглото си от кашони, което предпазва от слънцето с одеяло на Червения кръст, опънато между бариера и бетонна стена. „Не очаквах да остана толкова дълго така. Няма да се върна“, казва Албан, който живял две години в Мароко, преди да прекоси Гибралтарския проток. Пристигащите в Испания са повече от тези в Италия Албан е част от вълна от мигранти, които пристигат по море в Испания от Северна Африка, подлагайки силите на реда и социалните служби на сериозно изпитание. Испания тази година изпревари Италия по брой пристигнали мигранти, след като либийските сили затегнаха контрола, за да попречат на трафика към Италия, която иска да затвори пристанищата си за мигрантите. От началото на годината в Испания са пристигнали близо 23 000 мигранти – повече, отколкото през цялата минала година, сочат данните на Международната организация по миграцията. Загинали са 307 души. Над 1500 души са пристигнали само от петък насам в провинция Кадис. В нея се намира и Алхесирас, където са настанени повечето от тях. Десетки мигранти бяха заснети във видео как пристигат на плажа в Тарифа (рай за кайтсърфинга близо до Алхесирас), а после бързо се отправят към гората, пред удивения поглед на летовниците. Видеото бързо беше разпространено в социалните мрежи. „Липса на средства“ Много мигранти са прекарали нощта на кораб на бреговата охрана или на кея в пристанището на Алхесирас, където той акостирал, тъй като полицейските участъци и приемните центрове, разкрити в спортни зали, били пълни. В събота министърът на вътрешните работи Фернандо Гранде-Марласка, дошъл да се запознае на място със ситуацията, отрече местата за прием на мигранти да са пред срив и увери, че положението „се контролира“. Полицията и неправителствените организации обаче казват, че потокът от пристигащи показал ясно, че мерките за справяне с положението не са достатъчно добре планирани и че липсват работна ръка и пари. „Броят на пристигащите е много сериозен, а липсата на средства за поемането им – също“, каза за АФП Кармен Валиос, която представлява участъка в Кадис в полицейския профсъюз СУП. Няма достатъчно пари за обработването на всяко мигрантско досие за 72 часа, както предвижда законът, въпреки че беше изпратено подкрепление от други служби и че някои служители работиха без почивка през юли. Свидетелство, че полицията се затруднява със ситуацията, бе бягството на 62-ма мигранти в неделя от склад, превърнат в приемен център, на пристанище Барбате, близо до Кадис. „Съвсем претоварени“ Властите не разполагат с достатъчно одеяла, дюшеци и дори храна за мигрантите, пристигнали в последните дни, казва Ана Росадо, активистка на правозащитната организация Андалуска асоциация за човешки права (APDHA). Понякога те се обръщат към местното население да осигури вода и храна: „Съвсем претоварени са“, твърди тя. Армията изпрати вчера камион с монтиран кран на пристанището в Сан Роке, близо до Алхесирас, за да се построи нов приемен център за 600 души, който се очаква да отвори врати тази седмица. Политиката беше превзета от темата за миграцията, откакто новият водач на социалистическото правителство Педро Санчес, дошъл на власт през юни, след като свали кабинета на консерватора Мариано Рахой, се съгласи да приеме два кораба с мигранти, отхвърлени от Италия. Консервативната опозиция го обвинява, че така е създал „тяга“, но правителството отвърна, че броят на пристигащите расте от повече от година. Новото правителство упреква предишното, че не се е подготвило за тази предвидима вълна.", "date": "2018.08.02", "title": "Мигрантите тръгнаха отново към Испания"}
{"url": "http://www.classa.bg/%D1%81%D0%B2%D1%8F%D1%82/item/384755-%D0%BA%D0%B0%D0%BA%D0%B2%D0%B8-%D0%B3%D0%B8-%D0%B3%D0%BE%D0%B2%D0%BE%D1%80%D0%B8-%D1%82%D1%80%D1%8A%D0%BC%D0%BF-%D0%B7%D0%B0-%D0%BD%D0%B0%D1%82%D0%BE", "text": "Президентът Доналд Тръмп не разказва достоверната история за НАТО. В понеделник той говори за НАТО, все едно, че „в основата си“ това е бизнес, който е линеел преди той да се появи. Това беше най-новото извъртане в една от най-трайните му измислици. Това въобще не е бизнес, а разбира се, военен съюз. Той не е на път да фалира, а Тръмп не е направил обрат. Поглед към неговите изявления на пресконференцията с италианския министър-председател Джузепе Конте: ТРЪМП: За неотдавнашната среща на НАТО: „Отидох в НАТО. А НАТО по същество излизаше от бизнеса, ‘щото хората не плащаха и тя западаше все повече, и повече, и повече“. За генералния секретар на НАТО Йенс Столтенберг: „Той каза, че не е можел да събира пари преди да се появи президентът Тръмп. Миналата година каза, че сме събрали 44 милиарда долара. А тази година парите се изливат вътре. И така, поуката е, че страните от НАТО сега плащат много повече пари“. ФАКТИТЕ: Държавите не плащат, за да бъдат в НАТО и не дължат на организацията нищо повече от вноски за предимно административен фонд, за който Тръмп не говори. Страните членки не са в дълг към НАТО. Сега парите „не се изливат“ вътре. Събираемостта не се е повишила, както заяви той. Всъщност Тръмп роптае заради това колко харчат страните членки за националните си бюджети за отбрана. Правителството на Тръмп не е първото, което тласка страните в НАТО да харчат повече за собствените си въоръжени сили, за да намалят зависимостта си от САЩ. Всъщност, през 2014 г., при правителството на Обама, членките на НАТО се съгласиха да се насочат към изразходване на 2 процента от техния БВП за собствената им отбрана до 2024 г. Донякъде неясно формулираният ангажимент беше поет в отговор на действията на Русия в Украйна и анексията на Крим. Никой не очакваше всички съюзници веднага да се придвижат до 2 процента; повишението трябваше да е постепенно. Възможно е, макар да не е установено, настъпателността на Тръмп да е пришпорила някои държави да увеличат разходите по-бързо от планираното или да погледнат по-сериозно на достигане на целта от 2 процента. Но срещата на върха на НАТО този месец, когато Тръмп заяви, че е извоювал нов ангажимент на партньорите от НАТО за техните военни разходи, тези партньори не го подкрепиха. Няколко европейски лидери казаха, че те просто са се съгласили да продължат да вършат това, което са правили и досега – да повишават военните разходи съгласно целта, поставена през 2014 г. Невярното твърдение на Тръмп, че НАТО „събрала“ 44 милиарда долара през 2017 г., се отнася до оценката колко от партньорите на Вашингтон в алианса са повишили общо военните си разходи през миналата година. ТРЪМП: Ние даваме рамо навсякъде с между 70 и 90 процента от разходите за НАТО. Не е честно. Това не е честно. Особено, когато вземеш Германия, а Германия плаща 1 процент, малко повече от 1 процент“. ФАКТИТЕ: Това не е вярно. Военният бюджет на САЩ съставлява около 70 процента от военните разходи на страните от НАТО, взети заедно, но това важи за военни ангажименти по целия свят, не само в Европа. Макар да порица Германия, че харчи само 1 процент от БВП за въоръжените си сили (всъщност 1,24 процента за 2017 и 2018 г.), той не спомена пред „новия си приятел“ Конте, стоящ до него, че Италия изразходва дори по-малко: около 1,15 процента през 2017 и 2018 г.", "date": "2018.08.02", "title": "Какви ги говори Тръмп за НАТО"}
{"url": "http://www.classa.bg/%D1%81%D0%B2%D1%8F%D1%82/item/384756-%D1%83%D0%B6%D0%B0%D1%81%D1%8F%D0%B2%D0%B0%D1%89-%D0%B2%D1%8A%D0%BB%D0%BA-%D1%80%D0%BE%D0%B1%D0%BE%D1%82-%D0%BF%D0%B0%D0%B7%D0%B8-%D1%8F%D0%BF%D0%BE%D0%BD%D1%81%D0%BA%D0%B8%D1%82%D0%B5-%D1%84%D0%B5%D1%80%D0%BC%D0%B8", "text": "За последните 8 месеца фермите в района на град Кисаразу в Япония са се превърнали в дом за ужасяващ вълк – робот. Той е предназначен да пази нивите на фермерите – модернизирано плашило. \r\n Всъщност историята е малко тъжна, защото вълците в Япония са напълно изчезнали още през 19 век. Причината за това е спонсорирана от държавата кампания по изтребването им. Сега части от Япония са пренаселени от елени и диви прасета. Те нападат посевите на фермерите и нанасят големи щети. Затова сега, 200 години по-късно, хората заменят изтребения вид с робот. \r\n   \r\n   Първият официален тест на вълка-робот току що приключи и се оценява като успех. Толкова голям успех, че вълкът влиза в серийно производство още от април тази година, съобщава  . \r\n Ефективният радиус на вълка е около 1 км, което означава, че ефективността му е по-висока от тази на електрическите огради. Все пак фермерите ще трябва да купуват по няколко вълка, защото засега роботът е неподвижен. \r\n Цената на неподвожния вълк – плашило – робот е доста солена. Можете да го купите за около 4840 долара (514,000 йени), но има и опция с месечни лизингови вноски. \r\n Вълкът усеща присъствието на дивите животни и започва да издава широк набор от звуци, включително изстрел на пушка, сова и човешки глас. \r\n    ", "date": "2018.08.02", "title": "Ужасяващ вълк робот пази японските ферми"}
{"url": "http://www.classa.bg/%D1%81%D0%B2%D1%8F%D1%82/item/384757-%D0%B5%D1%80%D0%B4%D0%BE%D0%B3%D0%B0%D0%BD-%D0%B3%D0%BE%D1%82%D0%BE%D0%B2-%D0%B4%D0%B0-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D0%B8-%D1%81%D0%BC%D1%8A%D1%80%D1%82%D0%BD%D0%BE%D1%82%D0%BE-%D0%BD%D0%B0%D0%BA%D0%B0%D0%B7%D0%B0%D0%BD%D0%B8%D0%B5-%D0%B2-%D1%82%D1%83%D1%80%D1%86%D0%B8%D1%8F", "text": "Президентът на Турция   изрази готовност да възстанови смъртното наказание в Турция. Той съобщи това пред телевизионния канал NTV, предава ТАСС. , че има такава готовност, при положение, че съответстващият законопроект бъде приет в парламента. „Вие знаете, че ние се отнасяме много чувствително към тази тема. Ако законът мине в парламента, то аз ще го ратифицирам. Знаем, че те са длъжни да платят със същото за извършеното злодеяние“, цитира думите на Ердоган телевизионния канал.", "date": "2018.08.02", "title": "Ердоган готов да възстанови смъртното наказание в Турция"}
{"url": "http://www.classa.bg/%D1%81%D0%B2%D1%8F%D1%82/item/384758-%D0%B3%D1%80%D1%83%D0%B7%D0%B8%D0%BD%D1%81%D0%BA%D0%B8%D1%8F%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D1%80%D1%83%D1%81%D0%B8%D1%8F-%D0%B5-%D0%BE%D0%BA%D1%83%D0%BF%D0%B0%D1%82%D0%BE%D1%80", "text": "В реч на церемония по откриването на съвместни военни учения на Грузия, САЩ и още няколко страни от НАТО Маргвелашвили каза: \"Днес вие сте на територията на една страна, двайсет процента от която е абсолютно незаконно окупирана от нашата съседка Русия\". През август 2008 г. Русия и Грузия водиха война заради отцепилата се грузинска област Южна Осетия. Москва продължава да поддържа свой гарнизон в Южна Осетия и да подкрепя другия отцепил се регион Абхазия. Русия е признала тези две територии за независими държави. Учението \"Благороден партньор\" (Noble Partner) се провежда в Грузия за четвърти път. В миналото Москва е казвала, че учението дестабилизира района. Тази година в \"Благороден партньор\" в базата \"Вазилиани\" край столицата Тбилиси участват 1300 войници от Грузия, 1170 военни от САЩ и неколкостотин от осем натовски държави. Азербайджан, Армения и Украйна също са пратили свои военни. САЩ участват в двуседмичните учения с механизирана рота, включваща 12 бойни машини на пехотата \"Брадли\", пет танка \"Ем1Ей2 Ейбрамс\" и девет хеликоптера \"Блекхоук\" и \"Апачи\".", "date": "2018.08.02", "title": "Грузинският президент: Русия е окупатор"}
{"url": "http://www.classa.bg/%D1%81%D0%B2%D1%8F%D1%82/item/384759-%D0%B7%D0%B0%D1%85%D0%B0%D1%80%D0%BE%D0%B2%D0%B0-%D0%BD%D1%8F%D0%BC%D0%B0-%D0%BD%D0%B8%D1%89%D0%BE-%D1%81%D0%B5%D0%BD%D0%B7%D0%B0%D1%86%D0%B8%D0%BE%D0%BD%D0%BD%D0%BE-%D0%B2-%D0%BF%D1%80%D0%B8%D1%81%D1%8A%D1%81%D1%82%D0%B2%D0%B8%D0%B5%D1%82%D0%BE-%D0%B2-%D1%86%D0%B0%D1%80-%D0%BD%D0%B0-%D1%80%D1%83%D1%81%D0%BA%D0%B8-%D0%B8%D0%BD%D1%81%D1%82%D1%80%D1%83%D0%BA%D1%82%D0%BE%D1%80%D0%B8", "text": "Захарова заяви това на страницата си във Фейсбук по повод медийни съобщения, че тримата загинали в африканската страна руски журналисти са разследвали дейността там на руски частни военни компании. Тя нарече \"глупости\" твърденията за \"разследванията\" за частни компании в ЦАР, а постовете на тази тема \"чудовищно непрофесионални\". Захарова помести и линк към коментар на руското външно министерство от март т.г., в който се казва, че със знанието на един от комитетите на Съвета за сигурност на ООН в ЦАР са били командировани петима военни и 170 руски граждански инструктори, които да обучават местни военни. В поста си Захарова пише, че остава отворен въпросът какво всъщност са правели журналистите, които са били предупредени, че напускат зоната, контролирана от местните правоохранителни органи. По телевизия \"Дожд\" говорителката опроверга появилата се информация, че шофьорът на убитите журналисти е бил свързан или препоръчан от ООН. Руското посолство в Банги, столицата на ЦАР, съобщи, че телата на тримата журналисти ще бъдат изпратени на 3 август в Русия.", "date": "2018.08.02", "title": "Захарова: Няма нищо сензационно в присъствието в ЦАР на руски инструктори"}
{"url": "http://www.classa.bg/%D1%81%D0%B2%D1%8F%D1%82/item/384760-%D1%82%D0%B0%D0%BC,-%D0%BA%D1%8A%D0%B4%D0%B5%D1%82%D0%BE-%D0%B4%D0%B0-%D1%81%D0%B8-%D0%B0%D1%82%D0%B5%D0%B8%D1%81%D1%82-%D0%BC%D0%BE%D0%B6%D0%B5-%D0%B4%D0%BE%D1%80%D0%B8-%D0%B4%D0%B0-%D1%82%D0%B8-%D0%BA%D0%BE%D1%81%D1%82%D0%B2%D0%B0-%D0%B6%D0%B8%D0%B2%D0%BE%D1%82%D0%B0", "text": "25-годишната Ситра, индонезийски студент по медицина, приема две кибер-идентичности. Сутрин тя публикува своя снимка с ислямската забрадка; следобед тя публикува в другия си акаунт в социалните медии философско есе, отстояващо тезата, че Бог не съществува. Заради различните си акаунти, тя получава коренно различни реакции на постовете си. В едната група се обсъжда съществуването на Бог и аргументите защо Бог не съществува.  Но сред приятелите й мюсюлмани, тя получава много \"харесвания\" за снимката в хиджаб. Ситра е индонезийски атеист и като такава приема две идентичности, за да намери мястото си в общество, което отказва да приеме хора, с атеистични възгледи за света. Нещо повече - атеизмът в Индонезия може да ти навлече заплахи за убийство и преследване. В началото на август миналата година снимка на атеистка среща в Малайзия придоби вирусна популярност. Фотографията не само предизвика изявления от политици и висши чиновници, но и провокира много коментари в социалните медии. И не бяха малко тези, които на висок глас изразиха мнението, че обществото не трябва да толерира атеистите и че вероотстъпниците заслужават да умрат. Когато става въпрос за религията, Индонезия се слави като сравнително либерална по темата, макар да е най-голямата мюсюлманска страна в света. Същото обаче не важи за атеизма и отричането на Бог и религиите по принцип. Антропологично проучване сред десетки нерелигиозни хора в Индонезия показва, че животът на тези хора преминава в сянката на крайно негативни възгледи за секуларизма и атеизма. Стигма, която не е базирана на реалността На практика повечето атеисти, живеещи в Индонезия, не се вписват в стереотипа. Например повечето не отхвърлят първия принцип на индонезийската национална идеология - Pancasila, \"вярата в единия бог\" - защото разбират, че религията и вярата са важни за много граждани. Индонезия не е нито светска, нито ислямска държава. Но след демократичните промени от 1998 г. религията става все по-важна. Този консервативен обрат е засегнал ежедневния живот на нерелигиозните, включително и на атеистите. Така през 2005 г. Индонезийският съвет на Улама (MUI) издаде фатва през 2005 г., според която плурализмът, либерализмът и светският живот противоречат на ислямското учение. Друг пример е решението на Конституционния съд от 2010 г. по съдебно преразглеждане на религиозен закон за богохулството. Конституционният съд отхвърли искането за съдебно преразглеждане на закона, отправено от няколко неправителствени организации, като заяви, че принципът на \"вярата в един бог\" в националната идеология означва, че не може да има разделение между религия и държава. За съдилищата \"вярата в един бог\" не е трансцедентална идея. Те възприемат религията като институция. И фатвата на MUI, и аргументите на съдиите демонстрират убеждение, че секуларизмът е идеология, враждебна към религията, макар това да е дълбоко погрешно - в повечето случаи светските държави не забраняват религиите. Секуларизмът означава, че държавата възприема неутрална позиция спрямо религията, но все пак може да признае, че религиите са важни за някои от гражданите й. Също така религиите могат да насърчават политиците да се придържат към религиозни ценности. Това, което важи за държавите, е в сила и за отделните хора: за разлика от това, в което вярват много хора в Индонезия, липсата на вяра в Бога не означава непременно противопоставяне на религиозните хора. Светските индонезийци: вярващи, агностици и атеисти Нерелигиозните хора в Индонезия са изключително разнородна група. Както и в други държави, много нерелигиозни все още спазват вярата си, но се наричат секуларни, защото желаят разделение между религия и държава, доколкото то позволява държавата да е неутрална и да осигурява едни и същи закони и задължения за всички граждани. Извън вярващите, има и агностици - хора, които не са сигурни дали Бог съществува или не. Другата група са атеистите, които са многобройни, особено в градските райони. В Индонезия обаче те са като цяло невидими, защото големи групи от обществото и държавата не приемат публични демонстрации на атеизъм. И обществото в основната си част, и държавните институции вярват, че религията е основата на хармонията. Хората, които заявяват, че не вярват в Бога, биват възприемани като рушители на социалната хармония и изглежда, че повечето индонезийци са неспособни да обсъждат спокойно атеизма, без дискусията да става емоционална. Много индонезийци дори възприемат липсата на вяра у другите като заплаха за тяхната собствена вяра. Мълчание, признаване на атеизма или многобройни идентичности Затова и повечето секулярни хора, особено атеистите, запазват мълчание на обществени места, когато става дума за идентичността и убежденията им. Дори вярващите не изтъкват своята светска идеология, защото съзнават, че много хора приемат \"секуларен\" за мръсна дума. Дори се стига дотам, че много често атеистите се преструват на религиозни, за да избегнат съмнения. Има някои, които се молят и носят забрадки, когато са у дома. Тяхната религия е показна и няма никакъв смисъл за тях, освен за да угодят на роднините и набожните си приятели. Много от хората, участвали в изследването, които открито заявяват липсата си на вяра, имат проблеми със семействата си. Атеизмът понякога дори е причина за разводи и изхвърляне на деца от родния им дом. Не е необичайно обаче след период на конфликт да се случи помирение между атеистите и семействата им. В тези случаи обаче те обикновено решават да не говорят повече по религиозни въпроси. За да избегнат конфликти, много атеисти не разкриват убежденията си пред родителите си. Не само че те се боят от санкции от обществото, но и не искат да разочароват или натъжат своите родители. Тези млади атеисти търсят групи със сходни убеждения извън семействата си, и в тази дигитална ера не е трудно да бъдат намерени хора-привърженици на същата идеология. Много атеисти се разкриват само пред близките си приятели. В социалните медии и в затворени групи те комуникират много с други атеисти. Атеистките групи и форуми в социалните медии са безопасно място, където те да говорят открито за религията и атеизма. Най-интересният феномен са атеистите, които възприемат две идентичности. Едната е за семейството и религиозните приятели, а другата е тяхната \"истинска\" идентичност за непредубедените приятели. Някои дори имат два Facebook акаунта, така че да могат да съществуват в кибер-света с различни идентичности. Атеизмът в Индонезия: ляв и десен Въпреки че Интернет става безопасното място за тези атеисти, те не винаги са едни и същи позиции и спорят доста в групите си. И те се разграничават помежду си като \"леви атеисти\" и \"десни атеисти\". Десните атеисти са повлияни от десния либерализъм, включително икономическия либерализъм; те отхвърлят религиите, защото смятат, че те не съответстват на научни аргументи, и че религиите насърчават нетолерантността. Някои от тях дори са повлияни от крайнодесни дискурси в Европа или САЩ, представящи исляма като заплаха за мира. Десните атеисти приемат религиите, особено исляма, за древна и опасна отживелица. За разлика от тях, левите атеисти са по–загрижени за социални въпроси и се вдъхновяват от леви идеологии, включително марксизма, но не са тотално антирелигиозни. Повлияни от глобалните дискурси, левите атеисти приемат за основен враг капитализма, а религията просто като негово проявление. Левите атеисти виждат потенциал за освобождение в религията: те признават религията, защото тя може да бъде инструмент за борба на потиснатите групи. Много леви атеисти са отворени за сътрудничество с религиозни организации, които те считат за прогресивни. Реалността на атеистите в Индонезия като цяло противоречи на общото възприятие в индонезийското общество, което все още представя атеизма в контекста на Студената война и пропагандата за комунизма на индонезийския режим на \"Новия ред\".", "date": "2018.08.02", "title": "Там, където да си атеист може дори да ти коства живота"}
{"url": "http://www.classa.bg/%D1%81%D0%B2%D1%8F%D1%82/item/384752-%D1%88%D0%B5%D1%81%D1%82-%D0%BC%D0%B5%D1%81%D0%B5%D1%86%D0%B0-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D0%BD%D0%BE%D1%81%D0%B5%D0%BD%D0%B5-%D0%BD%D0%B0-%D0%B1%D1%83%D1%80%D0%BA%D0%B0-%D0%B2-%D0%B4%D0%B0%D0%BD%D0%B8%D1%8F", "text": "о 6 месеца затвор или 1600 долара глоба за носене на бурки в Дания От днес в скандинавската страна влиза в сила закон за забрана на облекло, което напълно покрива лицето, включително никаб и бурка.     Текстът разрешава покриване на лицето, когато има “видима причина” като студено време или управление на мотор с каска.", "date": "2018.08.02", "title": "Шест месеца затвор за носене на бурка в Дания"}
{"url": "http://www.classa.bg/%D1%81%D0%B2%D1%8F%D1%82/item/384753-%D0%B2%D0%BB%D0%B8%D0%B7%D0%B0%D0%BD%D0%B5%D1%82%D0%BE-%D0%BD%D0%B0-%D1%82%D1%83%D1%80%D1%86%D0%B8%D1%8F-%D0%B2-%D0%B1%D1%80%D0%B8%D0%BA%D1%81-%D0%BC%D0%BE%D0%B6%D0%B5-%D0%B4%D0%B0-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0-%E2%80%9E%D0%B3%D0%B5%D0%BE%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D1%88%D0%BE%D0%BA%E2%80%9C", "text": "Обединението на страните, почти случайно навремето получило името БРИКС все повече разширява влиянието си. В клуба, в който влиза и Русия, сега иска да влезе и Турция. Има ли Анкара (член на НАТО) шансове да се присъедини към БРИКС и какъв ще бъде глобалният геополитически ефект в такъв случай? Президентът на Турция Реджеп Тайип Ердоган обяви желанието си да се присъедини към страните от БРИКС, където влизат Бразилия, Русия, Индия, Китай и ЮАР, съобщи вестник „Хюриет“. „Влизаме в Г-20 в пет от тези страни. Бих желал те да разгледат необходимите мерки, които да ни позволят да влезем в обединението и да заемем своето място в БРИКС“, заяви Ердоган. „Ако ни вземете в тази платформа, то тя ще започне да се нарича БРИКСТ“, допълни той. Според негов членовете на БРИКС „са приветствали топло“ това предложение. „Особено Китай заяви, че подкрепя разширението. Видях, че те разглеждат възможността за участие на други страни в тази платформа. Те нямат нищо против“, заяви президентът на Турция. Според него има голям потенциал за партньорство в сферите на икономиката, инвестициите и проектите за развитие. Турция, разбира се, далеч не е единствената страна, която желае да стане част от БРИКС и проявява голям интерес към работата на съюза. За желанието си да влезе в БРИКС преди години говори Аржентина, а тя е втората икономика в Южна Америка. Но засега всички остават на местата си. Има ли Турция шансове да влезе в клуба? Фактът, че Ердоган е поканен на десетата ежегодна среща на БРИКС в Йоханесбург говори в полза за тази възможност. От друга страна президентът на Русия Владимир Путин по време на наскоро провелата се среща заяви, че засега разширяването на БРИКС с нови участници не се планира. И все пак той не изключи напълно възможността. „Увеличаването на формалния брой на членовете на БРИКС засега го няма в плановете, защото тези формати, които са се наложили, показват своята ефективност“, заяви Путин. „Но това не значи, че организацията е закрита. Просто въпросът засега не се обсъжда. Трябва да проработим това по съответен начин“, допълни той. Всъщност засега няма ясно разбиране на правилата и процедурите как БРИКС може да се попълва с нови членове, какви изисквания да има към новите членове, какви задължения ще му наложат. А що е това БРИКС? Преди 17 години това бе просто абревиатура, измислена от аналитик на „Голдман Захс“ за обозначаване на петте развиващи се страни, които растат много по-бързо от западните икономики и затова представляват интерес за инвеститорите. По-късно тези страни се превърнаха от умозрително обединение в някакво подобие на реален съюз. Това е геополитическа цел – да се създаде многополюсен световен ред в противовес на еднополюсния начело със САЩ. Това е история не за вътрешната икономика на всяка от страните, това е опит на развиващите се страни да съобщят за присъствието си на световната арена, да разнообразят външноикономическите връзки и да привлекат допълнителни инвестиции. В противовес на МВФ и СБ, благодарение на които САЩ и ЕС засилват своето влияние в другите страни, БРИКС създава собствени структури – Банката за развитие и басейн от валутни резерви. Те искат от една страна да инвестират в чуждестранни проекти, които са им изгодни на тях, а не на западния свят и така да повишат своето влияние в тези страни. От друга да направят страните от БРИКС по-малко зависими от доларовата икономическа система. Дали Турция ще се впише в този клуб по интереси? Икономически Турция изглежда напълно привлекателна. По размер на БВП Турция заема 17-то място в света – 848 милиарда долара. По този показател турската икономика отстъпва на другите страни от БРИКС. Китайската икономика е втората на света след САЩ с БВП от повече от 12 трилиона долара. Индийският БВП е 2,6 трилиона долара, на Бразилия над два трилиона, на Русия – 1,5. Но, влизайки в БРИКС, Турция няма да остане аутсайдер. На първо място икономиката на ЮАР, още един член на БРИКС е много по-малка и слаба. На второ място по БВП, коригиран по паритет на покупателната способност на гражданите (ППС) Турция настига не само Русия, но и Китай. Така турският БВП по ППС на глава от населението е 27 хил. долара, на Русия е 25,7 хил. долара, а на Китай 16,2 хил. Този показател се смята за по релевантен при оценяването на равнището на икономическото развитие. Турция също така се вписва във формалния признак на обединението БРИКС. „Икономиката на Турция е една от най-бързо развиващите се в света, въпреки политическите събития от последните години и географската близост на страната до горещите точки“, смята експертът от „Международния финансов център“ Владимир Рожанковский. Освен това Турция като светска държава с преимуществено мюсюлманско население се отличава положително на фона на околните религиозни ислямски страни и монархии. „Турция в геополитически план няма да мамени нито една друга страна от региона, затова и влизането на Турция в блока на страните с вектора Русия-Китай ще бъде сериозен геополитически шок за Европа и САЩ“, смята Рожанковский. „Турция претендира за водеща роля както в тюркския, така и в ислямския свят. И шансовете ѝ да стане главен център на сила в ислямския свят при нея са много по-големи отколкото у Саудитска Арабия или шиитски Иран“, смята директорът на аналитичния департамент на „Алпари“ Александър Разуваев. „Налице е тенденцията Западът постепенно да губи контролния си пакет акции в глобалната икономика, а единството на страните от НАТО става все по-призрачно. Може би много скоро Берлин и Париж много скоро ще съжаляват, че не са приели навремето Турция в Евросъюза“, допълни той. За самия БРИКС, в частност за Китай и Русия като формообразуващи страни, влизането в този клуб на силни страни членки със силни икономики е крайно изгодно, убеден е Рожанковский. Това ще помогне за укрепването на клуба, както в геополитическо, така и във финансово отношение. Самата Турция разчита да бъде сред победителите при разпад на глобалната доларова зона. Тогава страните от БРИКС имат всички шансове да станат центрове на регионални валутни зони, където Турция се стреми да играе водеща роля в тюркския свят, казва Разуваев. Наистина, той отбелязва възможен сблъсък между Турция и Русия по отношение на геополитическите интереси в Казахстан и Киргизия (,които влизат в Евразийския съюз с Руската федерация). Засега отношенията на Русия и Турция и без членството в БРИКС се намират на приятелско равнище и от скорошното охлаждане на практика не е останала и следа. Анкара скоро ще стане нов транзитен на руски газ към Европа (ако бъде построено второто разклонение на „Турски поток“). „След сделката с Турция за доставка на комплекса С-400 Русия започна да разглежда Турция като едно от най-привлекателните потенциални пазари за износ на въоръжение. Турция също така е една от малкото страни, които, въпреки натиска на Вашингтон, се отказаха да въвеждат санкции срещу Русия. Нямаме нищо сериозно за делене с Турция“, смята Разуваев.", "date": "2018.08.02", "title": "Влизането на Турция в БРИКС може да предизвика „геополитически шок“"}
