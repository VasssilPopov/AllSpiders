{"url": "http://www.classa.bg/%D1%81%D0%B2%D1%8F%D1%82/item/400993-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BC%D0%B5%D0%BA%D1%81%D0%B8%D0%BA%D0%BE-%D0%B0%D1%80%D0%B5%D1%81%D1%82%D1%83%D0%B2%D0%B0-%D0%B8-%D0%BF%D0%BE%D1%81%D0%BB%D0%B5-%D0%BE%D1%81%D0%B2%D0%BE%D0%B1%D0%BE%D0%B4%D0%B8-%D1%81%D0%B8%D0%BD%D0%B0-%D0%BD%D0%B0-%D0%B5%D0%BB-%D1%87%D0%B0%D0%BF%D0%BE-%D0%B3%D1%83%D0%B7%D0%BC%D0%B0%D0%BD", "text": "Мексиканските власти освободиха Овидио Гузман Лопес, син на мексиканския бос Хоакин 'Ел Чапо' Гузман Лоера, когото заловиха в четвъртък вечер в къща заедно с още трима души по време на конфронтация в Кулиакан, Синалоа. Решението за освобождаване на сина на „Ел Чапо\" е взето от федералните власти след вълната на насилие и разстрели между въоръжени групировки, които избухнаха в града след неговия арест. Секретарят по сигурността и защитата на гражданите Алфонсо Дуразо първо съобщи на медиите новината за ареста на четиримата, от членове на Националната гвардия и Министерството на националната отбрана (Седена), но по-късно заяви, че са решили „ да прекратят споменатите действия за защита на целостта и спокойствието на обществото\". По-късно той потвърди пред агенция Ройтерс, че решението за освобождаване на сина на Гузман е взето от Кабинета за сигурност. \"Взето е решение да се оттеглим от къщата, без Гузман, за да се опитаме да избегнем още насилие в района, да запазим живота на нашите служители и да възстановим спокойствието в града\", каза Дуразо. Сред хаоса, записан по улиците на Кулиакан, десетина затворници избягаха от затвора Агуаруто. Начинът, по който федералното правителство призна, че е освободило боса, след като се оказа числено превъзхождано от членове на организираната престъпност, отприщи вълна от възмущение в Мексико, поради официалното признание, че мексиканската държава е „надвита\" от наркокартелите. Това породи коментари за институционалната слабост на Мексико, като някои потребители на мрежата оцениха страната като пример за „провалена държава\". Депутати от опозицията дори нарекоха събитието \"най-голямото поражение в историята на страната ни\". Няколко часа след освобождаването на Овидио Гузман бяха регистрирани няколко стрелби в столицата на щата Синалоа, въпреки че аргументът на правителството на Мексико за да освободи боса, бе „опит да се избегне още насилие\". 28-годишният Гузман Лопес е син на втория брак на Гузман Лоера и е издирван от американските власти. Министерството на финансите го определи като важен член на картела Синалоа. През август 2012 г. Службата за контрол на активите на Министерството на финансите на САЩ включи Гузман Лопес заедно с Иван Архивалдо Гузман Салазар, „Ел Чапито\", в Закона за определяне на лидери на наркотрафика и замрази имуществото им в Съединените щати.", "date": "2019.10.19", "title": "Правителството на Мексико арестува и после освободи сина на \"Ел Чапо\" Гузман"}
{"url": "http://www.classa.bg/%D1%81%D0%B2%D1%8F%D1%82/item/400995-%D1%84%D1%80%D0%B0%D0%BD%D1%86%D0%B8%D1%8F-%D0%BE%D1%81%D1%83%D0%B5%D1%82%D0%B8-%D0%B7%D0%B0%D0%B3%D0%BE%D0%B2%D0%BE%D1%80,-%D0%B2%D0%B4%D1%8A%D1%85%D0%BD%D0%BE%D0%B2%D0%B5%D0%BD-%D0%BE%D1%82-%D0%B0%D1%82%D0%B0%D0%BA%D0%B8%D1%82%D0%B5-%D0%BD%D0%B0-11-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "Терористичен заговор, вдъхновен от атаките на 11 септември 2001 г. в САЩ, наскоро е бил осуетен от френската полиция, разкри министърът на вътрешните работи Кристоф Кастанер, по време на интервю за френската телевизия, съобщава Reuters. \"Лице, вдъхновено от събитията от 11 септември и самолетите, разрушили кулите на Световния търговски център, беше арестувано от нашите разузнавателни служби\", заяви той. Мъжът е имал планове да „отвлече самолет и се е организирал, за да го направи\", така че полицията действала незабавно, за да го спре, обясни Кастанер, без да предлага повече подробности, съобщават местните медии. Полицейски източници разкриха, че заподозреният е мъж с френска националност, под 30 години, който е живял в апартамент, разположен западно от Париж. Според сведения задържаният е обмислял да извърши нападението в друга държава от Европейския съюз, тъй като смятал, че Франция е \"твърде охранявана\". Полицията успяла да го спре заради дейността, която той имал в социалните мрежи, където набирал съучастници. Министърът обяви този арест, докато докладваше за клането, което се случи на 3 октомври в централата на парижката полиция, при което загинаха четирима души. Този опит е една от 60-те терористични атаки, които са осуетени във Франция от 2013 г. насам.", "date": "2019.10.19", "title": "Франция осуети заговор, вдъхновен от атаките на 11 септември"}
{"url": "http://www.classa.bg/%D1%81%D0%B2%D1%8F%D1%82/item/400996-%D1%81%D1%82%D1%80%D0%B0%D0%BD%D0%B8%D1%82%D0%B5-%D1%81-%D0%BD%D0%B0%D0%B9-%D0%B4%D0%BE%D0%B1%D1%80%D0%B0-%D1%80%D0%B5%D0%BF%D1%83%D1%82%D0%B0%D1%86%D0%B8%D1%8F-%D0%B2-%D1%81%D0%B2%D0%B5%D1%82%D0%B0", "text": "Компанията Reputation Institute представи годишната си „класация\" на страните с най-добра репутация в света RepTrak, която оценява 55 държави, като отчита напредъка на икономиката, привлекателността на околната среда и ефективността на правителството им. Резултатите са измерени чрез възприятията на повече от 58 000 души от бившите G8 (Канада, Франция, Германия, Италия, Япония, Русия, Обединеното кралство и САЩ), изследвани между март и април 2019 г. За втора поредна година Швеция оглавява списъка, резултат който авторите на класирането приписват на усилията на скандинавската държава да се грижи за имиджа си и за своите граждани, хвалени от дълго време се за тяхната универсална здравна система и ангажираността им към равенство между половете. Швейцария, Норвегия, Финландия и Нова Зеландия - страни, които също работят за преодоляване на разликата в заплащането между половете - са класирани съответно на второ, трето, четвърто и пето места съответно. Другите държави от топ 10 са Канада, Дания, Австралия, Холандия и Ирландия. Най-добре позиционирана държава от Латинска Америка е Перу, която се появява на 25-о място в класирането, следвана в региона от Чили (28-о място), Аржентина (29) и Бразилия (34). От друга страна, всички споменати южноамерикански държави се появяват в списъка преди САЩ, чиято репутация е в упадък от 2016 г. САЩ заемат 36-то място в списъка, точно следд Филипините. За Стивън Хан-Грифитс, директор за репутациите на RI, този резултат \"говори за липсата на емоционална привлекателност около американската марка, която изглежда е загубила доверие както в международен, така и в национален мащаб, вероятно в резултат на на националистическата реторика, която се излъчва от Белия дом.\" „САЩ са на етичен и морален кръстопът\", казва Хан-Грифитс, като подчертава, че „не е достатъчно да имаш напреднала икономика, защото всъщност става дума за това, което правиш, за да помогнеш на обществото да прогресира по правилен начин \", цитира го Forbes.", "date": "2019.10.19", "title": "Страните с най-добра репутация в света"}
{"url": "http://www.classa.bg/%D1%81%D0%B2%D1%8F%D1%82/item/400997-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D1%89%D0%B5-%D0%BD%D0%B0%D0%BF%D1%83%D1%81%D0%BD%D0%B5-%D0%B5%D1%81-%D0%BD%D0%B0-31-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "Великобритания ще напусне ЕС на 31 октомври дори ако споразумението за Брекзит бъде отхвърлено от депутатите й, заяви британският премиер Борис Джонсън, цитиран от Ройтерс и Франс прес. \"Ще напуснем ЕС на 31 октомври\", заяви Джонсън за Би Би Си преди очакваното утре гласуване по споразумението в британския парламент. Джонсън увери, че договореното с ЕС споразумение осигурява най-добрия изход от кризата на Брекзита, предаде Франс прес. \"Няма по-добър изход от този, който ще защитавам утре. Приканвам всички да си представят утре вечер, че сме уредили всичко и сме изпълнили волята на народа и тогава ще имаме възможност да продължим напред\", каза Джонсън.", "date": "2019.10.19", "title": "Великобритания ще напусне ЕС на 31 октомври"}
{"url": "http://www.classa.bg/%D1%81%D0%B2%D1%8F%D1%82/item/400998-%D1%81%D0%B0%D1%89-%D1%81%D0%B0-%D1%80%D0%B0%D0%B7%D0%BE%D1%87%D0%B0%D1%80%D0%BE%D0%B2%D0%B0%D0%BD%D0%B8-%D0%BE%D1%82-%D1%80%D0%B5%D1%88%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B5%D1%81-%D0%B4%D0%B0-%D0%BE%D1%82%D0%BB%D0%BE%D0%B6%D0%B8-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D1%81%D1%8A%D1%81-%D1%81%D0%B5%D0%B2%D0%B5%D1%80%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B8-%D0%B0%D0%BB%D0%B1%D0%B0%D0%BD%D0%B8%D1%8F", "text": "САЩ съжаляват, че на срещата на върха на ЕС е било взето решение да бъдат отложени преговорите за влизане на Северна Македония и Албания в Европейския съюз. Това се казва в разпространено вчера изявление на американския Държавен департамент, цитирано от ТАСС. В него се потвърждава, че САЩ подкрепят желанието на двете страни да се присъединят към ЕС. „Разочаровани сме, че ЕС не подкрепи стремежа на всяка от страните и не започна този път преговори\", се казва още в комюникето. Държавният департамент изрази надежда, че ЕС ще започне преговори за присъединяването на двете страни на следващата среща на върха през май. Дипломатическото ведомство потвърди, че САЩ остават стратегически партньор на Северна Македония и Албания и ще подкрепят тези държави за развитието на икономиката, в борбата им с корупцията и организираната престъпност. Албания ще продължи да полага усилия за начало на преговорите за влизане в ЕС. Това заяви албанският премиер Еди Рама в коментар на решението на Европейския съвет да отложи датата за начало на преговорите с Албания и Северна Македония за присъединяване към ЕС. „Просто трябва да продължим, защото няма друга алтернатива. Европейска Албания - това е единствената алтернатива и това е сериозно и необходимо задължение към бъдещите поколения\", каза албанският премиер. На въпрос за възможно намерение да подаде оставка във връзка с исканията на опозицията Рама отговори, че не възнамерява „да губи време с хора, които нямат с какво друго да се занимават\".", "date": "2019.10.19", "title": "САЩ са разочаровани от решението на ЕС да отложи преговорите със Северна Македония и Албания"}
{"url": "http://www.classa.bg/%D1%81%D0%B2%D1%8F%D1%82/item/400999-%D0%BC%D0%B5%D0%B4%D0%B2%D0%B5%D0%B4%D0%B5%D0%B2-%D0%BF%D1%80%D0%B5%D0%B4%D0%B8-%D0%B2%D0%B8%D0%B7%D0%B8%D1%82%D0%B0%D1%82%D0%B0-%D1%81%D0%B8-%D0%B2-%D0%B1%D0%B5%D0%BB%D0%B3%D1%80%D0%B0%D0%B4-%D0%BD%D1%8F%D0%BC%D0%B0-%D0%B4%D0%B0-%D0%B4%D0%BE%D0%BF%D1%83%D1%81%D0%BD%D0%B5%D0%BC-%D0%BF%D1%80%D0%B5%D0%BD%D0%B0%D1%87%D0%B5%D1%80%D1%82%D0%B0%D0%B2%D0%B0%D0%BD%D0%B5-%D0%BD%D0%B0-%D0%BA%D0%B0%D1%80%D1%82%D0%B0%D1%82%D0%B0-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5", "text": "Медведев заяви, че най-голяма вреда на Балканите причинява стремежът на САЩ да доминират в целия свят Руският премиер Дмитрий Медведев заяви, че в никакъв случай не бива да бъде допускано едностранно преначертаване на картата на Балканите и действия, които могат да доведат до хуманитарна катастрофа в региона. Такова мнение изрази той в интервю за сръбския вестник \"Вечерне новости\" в навечерието на визитата си в Белград, цитирано от ТАСС.  \"Балканите и досега остават достатъчно неспокоен регион и не трябва в никакъв случай да допускаме повторение на каквито и да било проявления на насилие, опити за едностранно преначертаване на картата на Балканите или каквито и да било други действия, които могат да доведат до хуманитарна катастрофа\", подчерта руският премиер.  Русия е готова да развива отношения с всички балкански държави, ако те самите покажат политическа воля за това, заяви Медведев в интервюто в коментар за демонстрираното от Северна Македония и Черна гора желание да възстановят отношенията си с Москва, отбелязва ТАСС. По думите на руския премиер Москва винаги е заемала премерена позиция.  \"Тя се състои в това, че искаме да сме приятели с всички страни и, разбира се, имаме нормални отношения с държавите на Балканите, без значение от принадлежността им към един или друг военно-политически блок. Стараем се да развиваме тези отношения\", каза той. В същото време руският премиер акцентира на това, че Русия не може да не вижда, че едни страни проявяват себе си като приятели, а други \"се намират във фарватера на агресивната политика на САЩ\".  Конкретно за Сърбия Медведев заяви, че Москва винаги е ценяла и ще цени това, че Белград \"зае много премерена позиция в онзи период, когато ЕС и САЩ въвеждаха санкции срещу Русия\".  Медведев допълни, че опитите да бъдат вкарани в НАТО страни с вътрешнополитически противоречия са опасни.  \"Разбирате ли, всички опити в НАТО да бъдат вкарани страни, в които има вътрешни противоречия, са извънредно опасни\", каза той в отговор на въпрос как гледа Русия на опитите в алианса да бъде привлечена Босна и Херцеговина.  \"Вие говорите за Босна и Херцеговина, Република Сръбска, но ние можем да назовем и други страни. А какво става с Грузия? Какво става с Украйна? Тези страни не са в много лесно положение\", добави руският премиер.  Медведев заяви в интервюто, че най-голяма вреда на Балканите причинява стремежът на САЩ да доминират в целия свят, посочва ТАСС.    ", "date": "2019.10.19", "title": "Медведев преди визитата си в Белград: Няма да допуснем преначертаване на картата на Балканите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401000-%D1%81%D1%83%D0%B7%D0%B0%D0%BD%D0%B8%D1%82%D0%B0-%D0%BD%D0%B5-%D0%B7%D0%BD%D0%B0%D0%B5-%D0%BA%D0%B0%D0%BA-%D1%81%D0%B5-%D0%BF%D0%BE%D0%BB%D0%B7%D0%B2%D0%B0%D1%82-%D0%BA%D0%BE%D0%BD%D0%B4%D0%BE%D0%BC%D0%B8,-%D0%B0%D0%BD%D0%B3%D0%BB%D0%B8%D1%87%D0%B0%D0%BD%D0%B8%D1%82%D0%B5-%D1%81%D0%B5-%D0%BE%D0%BB%D1%8F%D1%85%D0%B0", "text": "    „Сузанита не знае как се ползват кондоми“; „Тръмп е позор за човешкия род“; „Расистите ни прославиха“; „Англичаните се оляха“; „Ицо Хазарта убива корумпирани“; „Какво е общото между Каракачанов и Джони Кеш?“; „Бербатов и Стоичков искат драконовски санкции за расизма“.   Да видим в тази съвсем не скучна седмица какво ни/ви държа вниманието.   Все още се опитваме да преценим коя трагедия беше по-жалка – тая на терена или тая на трибуните. Няма да изпадам в детайли. Знаете си ги.  В последствие стана така, че живата легенда   – по изпитан вече английски метод – родните клубове да не играят пет години в европейските клубни турнири, за да се реши проблемът с расизма у нас. \"Трябва да затворим стадионите, да се играе без зрители. Възможно е да е настъпил моментът за сериозни наказания. Англия премина през това. Може би е време и българските клубове да бъдат отстранени от Европа за пет години. Това ще помогне на всички да се успокоят\", заяви Стоичков за телевизия Tudnusа. Бербатов пък заяви, че  да посещават не само футболни мачове, а спортни събития като цяло. Аз лично се съгласявам и с двамата! Дошло е време. Трябва да изрежем тумора, няма начин.  От другата страна пък са англичаните и техните медии от Нарния. Които се оляха.    Пресолиха манджата. Какви ли не ни наричаха. И за капак:    Daily Star пусна материал, в който момиче (явно от неанглосаксонски произход) било разказало, че българите са виновни за това, че нея лично са я нападнали англичани… Така… обяснявам. 24-годишната Фахад от Болтън казала, че младежи (да, англичани) я пресрещнали на улицата, докато си карала колелото, и започнали да я тормозят, имитирайки маймунски звуци. Тя споделила мнение, че (!!!) смята действията им за ВДЪХНОВЕНИ от действията на българските расисти от понеделнишкия мач…   Слушайте какво: че в България има расисти, има; че си имаме чугунени глави, имаме си; че политиката ни (вътрешна и външна) наподобява това да се качиш на скоростно влакче точно зад дебелото дете, което току що е преяло с хотдог и торта, си е така; всичко това си го знаем, но…   … оляхте се. Не може ВСИЧКО да ни го пишете на нашата сметка. Айде стига! Ние сме измислили киселото мляко, компютъра и т.н., но НЕ сме измислили расизма. Взехме си го отвън. Стана прекалено модерен в последно време тук, не отричам, но тук по-скоро все още се учим на расизъм, вървим си към него, но още сме далеч от висотите на някои империи, нали… Учим се, вземайки отвън. Расизмът си го внесохме готов. И май, май… английските хулигани доста спомогнаха с ноу-хау, „добри практики“ и т.н. на нашите дървени зигхайли.  Оляхте се. Спрете се.  Но, да – на тези „патриоти“, които ни докараха тоя срам до главата, трябва да им бъде забранено да присъстват на мачове, да бъдат изхвърлени от всякакви спортни и въобще обществени събития/събирания/мероприятия, щом ги използват за сеене на омраза и умишлено дискредитиране на името на България. Точка. болест--->лекарство--->лечение. Толкова.    ***   Тръмп омаза положението в Сирия и докара мнозина ветерани и активно служещи до крайни емоции, най-вече ярост и срам.  VVAT (Ветерани от Виетнам срещу Тръмп) написаха: „Колкото и гаден да беше Никсън, той си подаде оставката, тая трътка ще трябва да бъде извлечена насила“. Играта на думи е от името на Тръмп, изписано tRump. Rump означава именно „трътка“.      След като изостави съюзниците си кюрди – да бъдат пушечно месо за режима на Ердоган – компрометира бъдещи сътрудничества, защото унищожи доверието в САЩ, като цяло и пряко беше посочен за ОТГОВОРЕН ЗА СМЪРТТА НА ДЕСЕТКИ, избити от турската офанзива, tRump реши за уместно да се пошегувка, че  . И той, видите ли, ги оставил да си поотупат прахта малко. Сладур…    ***   У нас Ицо Хазарта пусна нов клип – към парчето „Имам човек“. И трябва да кажем, че колкото е готина песента, толкова се усилва ефектът ѝ от клипа. На мен, честно казано, ми стана малко тъжно. Всъщност доста. За това, че клипът е само клип, а не действителност – ликвидирането на корумпирани тарикати, киселяци и тъпаци, които живуркат на гърба на всички ни, убивайки всякакви опити за нормалност още в зародиш. Стана ми тъжно, защото текстът отразява действителността ми – тая, от която тъпо и упорито продължавам да не бягам през Терминал 2. Но дори и само чрез изкуство, социалният бунт си е социален бунт и си заслужава подкрепа с две (или колкото там са ви останали, след здравните реформи) ръце.    ***   „ “. Така… Може би е време вече родителите ѝ да седнат с нея и да проведат „онзи“ разговор с момичето. Да ѝ обяснят къде и как всъщност се използват кондомите. Никой не се е родил научен, така е.    ***   Предизборните трепети продължават. Кандидати дебнат отвсякъде и ми предлагат всичко – от реформи в гей-парадите до безплатно всичко, което си поискам. Сà… изпитвам известно съмнение. Така – едно двоумене се надига у мене. Някак си избуява леко съмнение… Ама си викам: щом обещават, сигурно е вярно. Защо ли биха ме излъгали? Само ме притеснява нещо. Реклами, реклами, гледам всички станали кандидати – я за кметове, я за общински съветници – страх ме е да излезна от нас, че да не се окажа изведнъж и аз кандидат за общински съветник. Като ги гледам по рекламите, явно на принципа на някаква случайна лотария ги избират, може би от файла с изтеклите данни от НАП, или просто излизат и хващат първия срещнат на улицата… Затова не излизам.    ***   Група английски учени (да, именно същите тия, дето откриват всичко по тоя свят – оказа се, че били истински, а не въображаемите приятели на някой скучаещ редактор в схлупена редакция на последния етаж на изоставен хамбар) откриха жълта плесен, която обаче има изумителните свойства да демонстрира животински качества и способности да се обучава.  Странното нещо няма мозък, разбира се, но именно това е озадачило учените – как успява да се приспособява така „животински“ към средата. Нарекоха плесента „Жълт плазмодий“, което пък накара мнозина „фенове“ на британския премиер   да направят това:   *** И накрая:  …?   Откъде да знам, бе!       ", "date": "2019.10.19", "title": "Сузанита не знае как се ползват кондоми, Англичаните се оляха!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/401001-%D0%B1%D0%B0%D0%B1%D1%85-%D1%81-%D0%BF%D0%BE%D0%B4%D1%80%D0%BE%D0%B1%D0%BD%D0%BE%D1%81%D1%82%D0%B8-%D0%B7%D0%B0-%D0%BE%D0%BF%D0%B0%D1%81%D0%BD%D0%B0%D1%82%D0%B0-%D0%BF%D1%83%D1%88%D0%B5%D0%BD%D0%B0-%D1%80%D0%B8%D0%B1%D0%B0,-%D1%80%D0%B0%D0%B7%D0%BF%D1%80%D0%BE%D1%81%D1%82%D1%80%D0%B0%D0%BD%D0%B5%D0%BD%D0%B0-%D0%B8%D0%B7-%D1%81%D1%82%D1%80%D0%B0%D0%BD%D0%B0%D1%82%D0%B0", "text": "Опасна пушена риба  . Рибата е внесена от Румъния.    \"Заразената риба е разпространена из цялата страна - над 200 вериги. Иззети са над 250 кг, които ще бъдат унищожени. Закупеното количество от клиенти е над 500 кг\", това заяви пред БТВ д-р Кремена Стоева, началник на отдел в дирекция „Контрол на храните“ в БАБХ.     \"Листерията е заразна болест, която е опасна за организма. Проявата  ѝ  зависи от много фактори и количеството приета заразена храна\", каза още експертът. \"Към този момент в БАБХ няма сигнали от граждани за нарушено здравословно състояние. Всеки, който се почувства неразположен да потърси лекар. Първите симптоми са общи – гадене, висока температура и виене на свят\", разкри д-р Кремена Стоева.", "date": "2019.10.19", "title": "БАБХ с подробности за опасната пушена риба, разпространена из страната"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401002-%D0%BA%D1%8A%D1%80%D0%B2%D0%B0%D0%B2%D0%B0%D1%82%D0%B0-%D0%B3%D1%80%D0%B0%D1%84%D0%B8%D0%BD%D1%8F-%D0%B2%D0%B0%D0%BC%D0%BF%D0%B8%D1%80-%D0%B5%D0%BB%D0%B8%D0%B7%D0%B0%D0%B1%D0%B5%D1%82-%D0%B1%D0%B0%D1%82%D0%BE%D1%80%D0%B8", "text": "Елизабет (Ержебет) Батори е родена през 1560 и умира през 1614 г. Унгарската графиня е жесток сериен убиец и е получила заслужено прозвището „Кървавата графиня”. Нейният чичо Стефан Батори бил крал на Полша, а брат й Стефан – принц на Трансилвания. Смята се, че Елизабет е убила в замъка си около 600 млади момичета. Няма доказателства за мотивите за убийствата, но се предполага, че е клиничен случай на  садист, като едновременно е вярвала в местни  поверия, че къпането в кръв запазва младостта.     През 1906 г. приказките за смъртоносните наклонности на графинята стигат до унгарският крал Матиас ІІ. Той  изпраща група мъже в обитавания  от Елизабет замък Чахтице  да проверят верността за слуховете за насилственото задържане и убийства на млади жени от околността. На път към замъка те разбрали, че същата вечер графинята организира поредното си тайно сборище и искали да присъстват на него тайно, за да могат да я уличат на място в приписваните й престъпления – ако не в убийство, поне във вещерство.     В групата влизал и свещеникът,  подал сигнала срещу графинята, местният управник и няколко войника.  За тяхна изненада, масивната дървена порта била открехната и те влезли безпрепятствено в замъка. Изведнъж от тъмните ъгли на коридорите започнали да излизат черни котки. Свещеникът се прекръстил от ужас.  И в следващия миг пред тях се появило първото доказателство, което търсели. На студения каменен под в голямата зала лежало полуголо младо момиче. Отдалеч изглеждала така, сякаш спи. Един от мъжете я докоснал и установил, че е мъртва. Тялото й било безжизнено и бледо, сякаш всичката кръв била източена от нея, каквито били и слуховете. Преди да решат какво да правят с трупа, мъжете чули глухо стенание. Само на няколко крачки от тях, простряно на земята, лежало друго полуживо момиче. Тялото му било прободено на много места, а от раните вече не излизала кръв. Мъжете разбрали, че е късно да помогнат на  момичето  и навлезли още по-навътре в замъка. До обонянието им достигнала ужасната миризма на разлагаща се плът. Миризмата се носела от още един женски труп, вързан с вериги за една колона. По тялото имало следи от побой и изгаряния, и тя също била обезкървена. Шокирани от находките, мъжете заслизали пипнешком по каменните стълби, водещи към тъмниците на замъка.  Не след дълго чули шум от движение в мрака, последвано от жаловит плач. Тръгнали по посока на звука и се натъкнали на затворнически килии с жени и деца, повечето от които едва се движели от липсата на кръв. Смъртта им била неизбежна, но извадили късмет да бъдат намерени и спасени. Мъжете извели пленничките навън и продължили претърсването на по-горните етажи. Там, в една голяма, осветена с факли зала, открили следи от чудовищна садо-мазо оргия.  Властите задържали всички отговорни за безнравствените деяния в замъка, отвели протестиращата графиня в една стая в нейния собствен замък, където я затворили, докато вземат решение за съдбата й. ПСИХОПАТИЯ И ГЕНЕТИЧНО НАСЛЕДСТВО Братът на Елизабет, Стефан, също бил известен с жестокостта си и не било безопасно около него да се навъртат жени и деца. Затова се предполага, че умствените разстройства при него и сестра му са генетично  онаследени. Лелята на Елизабет Батори, изтъкната дама от кралския двор, била известна като лезбийка и вещица. Вещерските учения придобила от чичо си-алхимик и поклонник на дявола. За капак и дойката на Елизбает, Илона Джу – практикувала черна магия, ритуалите на която изисквали жертвоприношения с костите и кръвта на деца. Илона Джу също била арестувана заедно с графинята. В своята книга „Истински вампири в историята“ Доналд Глът разказва, че Елизабет е вещица и носела със себе си пергамент, на който било изписано заклинание за защита. Тя се молела на богинята Истен за помощ, здраве и дълъг живот. „Когато съм в опасност“- гласял пергаментът, – „изпрати ми деветдесет и девет котки. Заръчвам ти да го направиш, защото ти си великата повелителка на котките… нека деветдесет и девет котки дойдат бързо и отхапят сърцето на крал Матиас… И запази Елизабет от беда.“       Елизабет започва да води полов живот доста рано и забременява на 14-годишна възраст от някакъв селянин, след което е изпратена в уединение, за да се избегне скандала. На 15 години я омъжват за граф Ференц Надажди, велик воин, който често отсъствал от дома. Тя се премества в замъка Сарвар и се прочува с издевателствата си над прислугата. Въпреки че по онова време било нормално аристократите да бият до смърт слугите и графиня, Елизабет отбелязала своеобразен рекорд по измисляне на мъчения. Граф Надажди се оказал също почитател на садистичните удоволствия и споделил с нея своя опит. Той показал на съпругата си тъмниците, запознал я с правилата за дисциплиниране на персонала. Едно от любимите му занимания било да намазва с мед голото тяло на някоя слугиня, да я завърже навън, за да бъде жилена и хапана от насекомите. Той окуражавал Елизабет да бие слугините почти до смърт- задача, която тя приемала с огромно удоволствие. Понякога зашивала устните на слугините, карала ги да ядат ивици от собствената им плът или горяла гениталиите им. Графът запознава Елизабет и с техниката за замразяване на голо момиче. През зимата извеждали навън някоя прислужница, поливали тялото й със студена вода, докато не замръзне и престане да помръдва. Когато бил на война в чужди страни, граф Ференц Надазди често изпращал на жена си съставки и указания за черни магии, които тя да изпробва у дома. Съпрузите-садисти стават родители на  три момчета и едно момиче, но през 1601 г. Надажди се разболява тежко и през 1604 г. умира на 44-годишна възраст.  Вдовицата Елизабет се премества в семейния замък във Виена, където започва да води по-активен социален живот. Не след дълго  й омръзва и се завръща в имението си в Унгария, където продължава със садистичните си занимания. СЪУЧАСТНИЦИ До 1609 г. партньор в престъпленията на графинята била малко позната жена на име Анна Дарвулиа, а след това и вдовицата Ержи Маджорова. Екипната им „работа“ води до отвличане  на хубави, млади момичета и деца. Семействата виждали как теглената от черни коне каляска отвежда в замъка момичета, но си мълчали от страх и ужас. Годините минавали и никой не се осмелявал да се противопостави на графинята. Но когато селските девойки свършили, Маджорова окуражила графинята да отвличат момичета и от нисшето дворянство.  За прикритие  тя предлагала обучение на девойките от знатни фамилии на „добри обноски“. Но едва след убийството на една млада дама през 1609 г., което тя се опитала да представи за самоубийство, властите най-сетне решават да проверят и верността на слуховете, разпространявани от години. ПРЕСТЪПЛЕНИЯ И ПОКАЗАНИЯ Докато Елизабет очаквала началото на процеса, в замъка й били открити кости и други човешки останки, както и дрехи и лични вещи, принадлежащи на изчезналите момичета. По време на обиска разследващите се се натъквали на мъртво момиче зад всеки ъгъл в замъка. Много от телата били с липсващи ръце или очи, а в  камината намерили един почернял труп. В плитки гробове около замъка също били намерени тела. Свидетелствата на оцелелите жертви и пълните признания от съучастниците обещавали тежка присъда за Елизабет Батори . Самата графиня  не се явила на делото, останала в килията на замъка си и упорито твърдяла, че е невинна. Заседанията на специалния трибунал от 21 съдии започват на 2 януари 1611 г., председателствани от съдия Теодосиус де Жуло от Кралския върховен съд. Те призовали много свидетели, понякога по 35 на ден, включително и семействата на изчезналите момичета и оцелелите жертви.  Съучастниците на графинята били разпитвани кого точно са убили, кой  е довел жертвите в замъка, разказвали с потресаващи подробности за участието на графинята в престъпленията. Разказите им поставят  Елизабет Батори на първо място сред най-жестоките хора  в историята. Дойката на Елизабет признава за убийството на около 50 момичета. Използвала нагорещена до червено маша за мъчения, като я завирали в устата на някоя от жертвите. Самата господарка принуждавала отвлечените жени  да участват в сексуални перверзии с нея. И при отказ, и при съгласие ги измъчвала до смърт: на едно момиче разчекнала устата, на други  забивала игли по цялото тяло или разкъсвала плътта им с остри щипци.   Понякога хапела момичетата до смърт и карала мъжете от прислугата да ядат от плътта им. Илона Джу разказала още, че господарката й обичала да слага намаслена хартия между краката на момичетата и да я подпалва. Около леглото на графинята се леела такова количество кръв, че се наложило да посипват пода с пепел, за да се абсорбира. ПРИСЪДАТА Съдиите били ужасени от чутото, особено от разказите на оцелелите жертви.  А с всеки изминал ден свидетелите добавяли нови и нови ужасяващи подробности за изтезания и трупове. Въз основа на откритите скелети и човешки останки, както и на показанията на очевидците, графиня Батори и нейните съучастници били осъдени за 80 убийства. Във втората част от процеса било представено новооткрито доказателство- списък, в който с почерка на Батори били записани имената на повече от 650 жени. Съучастници на Батори получи адекватна съдебна присъда – били измъчвани и екзекутирани по също толкова ужасяващи начини, с каквито ти умъртвявали момичета. На някои от тях изтръгнали пръстите, други погребали живи, а трети обезглавили. Крал Матиас настоявал за екзекуцията и на Елизабет Батори, но се изисквал специален указ, чрез който да бъде снет кралския й имунитет. Но нейният роднина, премиер-министърът Турзо, се изказал в нейна защита: не била състояние да разбере чудовищността на деянията си. В крайна сметка графиня Батори била осъдена на доживотен затвор в нейния замък Чахтице, с право да обитава няколко стаи. Но прозорците и вратите били зазидани, оставили само малки процепи, през които да й дават храна. След три и половина години, през лятото на 1614  (или 1613 г.), Елизабет умира на 54-годишна възраст. Пазачите забелязали, че тя не е докоснала вечерята си и когато погледнали през отворите я видели просната по очи на пода.    МЕЖДУ РЕДОВЕТЕ.СОМ", "date": "2019.10.19", "title": "Кървавата графиня-вампир Елизабет Батори"}
{"url": "http://www.classa.bg/%D1%81%D0%B2%D1%8F%D1%82/item/401003-%D0%BC%D1%80%D0%B0%D1%87%D0%BD%D0%B0-%D0%BF%D1%80%D0%BE%D0%B3%D0%BD%D0%BE%D0%B7%D0%B0-%D0%B7%D0%B0-%D0%BF%D0%B5%D1%82%D1%80%D0%BE%D0%BB%D0%B0-%D0%BE%D1%82-%D0%BF%D1%80%D0%B5%D0%B4%D0%B8-%D0%B2%D0%B5%D0%BA-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D0%BF%D1%80%D0%B5%D0%B2%D1%8A%D1%80%D0%BD%D0%B5-%D0%B2-%D1%80%D0%B5%D0%B0%D0%BB%D0%BD%D0%BE%D1%81%D1%82", "text": "Елитната правителствена група Национална комисия по консервация е била натоварена да направи цялостен опис на природните ресурси в САЩ и да открие къде ресурсите се обработват неефективно. След направения преглед нейните представители се връщат в Конгреса с доклад, който буди тревога. Групата предупреждава, че наличните ресурси на петрол в САЩ ще бъдат изцяло изразходвани в рамките на 25 или 30 години. Това се случва през 1909 г., пише Хейли Заремба за Oilprice. Предупреждението, направено тогава, сега изглежда като смешен гаф от нашето минало. Сега знаем, че констатациите на Националната комисия по консервиране, докладвани на Конгреса при администрацията на 25-ия президент Теодор Рузвелт, объркват няколко неща. Вътрешното предлагане на петрол всъщност не срива до 1939 г. И въпреки че сега използваме около 7 млрд. барела петрол годишно (в сравнение със 750-те милиона барела годишно през 1927 г.), индустрията за производство на петрол в САЩ продължава да работи на високи обороти. Всъщност ние се намираме в пика на шистовата революция, а петролът както в САЩ, така и в другите страни, продължава да поддържа света и до голяма степен контролира международните пазари и глобалната икономика.     Когато първият търговски петролен кладенец е бил пробит в Тайтъсвил, Пенсилвания, където находищата на петрол са били толкова близо до повърхността, че учени откриват, че те буквално плават по местните подпочвени водни пътища, петролът все още не е бил достъпен в Близкия изток. „Първият търговски сондаж в Америка е създаден в Тайтъсвил, щата Пенсилвания, когато новата техника е въведена с помощта на тръбопровод, който да свърже сондажите, за да се позволи по-дълбоко пробиване“, уточняват от BBC. „Успехът на кладенеца, плюс търсенето на керосин, предизвика петролен бум и поставя началото на нова индустрия.“ Зад откриването и използването на петрола обаче не стоят САЩ. От гледна точка на времевата линия, съставена от BBC, „някои от най-ранните цивилизации са разчитали изключително много на петрола.“ Древните вавилонци, живеещи в днешен Ирак, населяват такива богати на петрол земи, че суровият петрол буквално извирал на повърхността, където местните жители са го използвали, за да подобрят водоустойчивостта на лодките и за смесване с хоросан за строителството. Китай също започна да използва петрола поне още през 600 г. пр. Хр., като вече транспортира ресурса посредством тръбопроводи, изработени от бамбук, вместо от стомана и пластмаса. Въпреки всичко САЩ влизат в историята, като бързо индустриализират ресурса, който сега достига рекордно високи ценови стойности. След сондажа в Тайтъсвил започва бум на нови петролни кладенци и петролни компании, които бързо се разрастват в региона, привличайки вниманието на младия предприемач на име Джон Д. Рокфелер, който поставя основите на бъдещата Standard Oil през 1867 г. Благодарение на бързото разширяване в производството на петрол и въвеждането на тръбопроводите, когато Кливланд се очертава като основен преработвателен петролен център, производството и транспортирането на петрол скоро става изключително евтино, което води до ценови шок и пазарна паника. След като първият барел петрол бива продаден за 16 долара през 1859 г., според данни на американската Администрация за енергийна информация, цените се сриват до по-малко от 50 цента за барел до 1861 г. При сериозния спад на цените последвалата паника довежда до началото на алианса Standard Oil през 1871 г. В рамките на единадесет години компанията стана частично интегрирана в хоризонтално и вертикално отношение и се превръща в една от големите световни корпорации. Но историята показва, че това не е последното сериозно ценово колебание на петрола на вътрешния или външния пазар. Всъщност 50 години по-късно, по време на Голямата депресия, петролът преживява своя най-голям ценови шок, когато цената на суровината пада до около 10 цента за барел, по данни на  .     Въз основа на информация от Международната агенция за енергия (МАЕ), през 2015 г.  Ройтерс разкрива, че„ запасите от суров петрол в рафинериите и хранилищата в цялата страна нарастват до почти 407 млн. барела на 23 януари, спрямо 398 милиона барела седмица по-рано, най-високото ниво, което е било достигано, откакто агенцията започва да събира данни за през 1982 г. Статията на Ройтерс квалифицира тези констатации, като посочва, че„ паралелите не са точни, тъй като производството и потреблението вече са много по-високи в сравнение с 30-те години на миналия век. През 1931 г. запасите от 407 милиона барела са били еквивалентни на 160 дни общонационално производство, докато през 2015 г. същите запаси представляват едва 44 дни производство. Но месечните отчети, простиращи се до 1920 г., показват, че запасите се връщат на нива, за кратко достигнати през април 1981 г.     Петролната индустрия на САЩ винаги е била белязана от нестабилност и борба между желанието за енергийна независимост и необходимостта от сътрудничество с глобалните пазари, които са силно повлияни от играчи като Организацията на страните износителки на петрол (ОПЕК). Бъдещето на петрола никога не е било по-мрачно, тъй като американската шистова революция се забавя, но все пак създава приливна вълна от евтин петрол, докато глобалните общности и организации като Организацията на обединените нации (ООН), Междуправителствената експертна група по климатични промени (IPCC) и милионите недоволни младежи по целия свят призовават за прекратяване на въглеродните емисии и твърда позиция в борбата с изменението на климата. Нещо повече, ако светът продължи да действа, както досега, ние ще продължаваме да се доближаваме до времето, в което предупрежденията за изчерпване на запасите от петрол се окажат реалност. Ако историята на петролната индустрия ни учи на всичко, то очаквайте неочакваното.", "date": "2019.10.19", "title": "Мрачна прогноза за петрола от преди век може да се превърне в реалност"}
{"url": "http://www.classa.bg/%D1%81%D0%B2%D1%8F%D1%82/item/400984-%D0%BF%D0%BE%D0%BB%D1%88%D0%B0-%D1%82%D1%80%D0%B8-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80-%D0%B7%D0%B0%D1%80%D0%B0%D0%B4%D0%B8-%D1%81%D0%B5%D0%BA%D1%81%D1%83%D0%B0%D0%BB%D0%BD%D0%BE-%D0%BE%D0%B1%D1%80%D0%B0%D0%B7%D0%BE%D0%B2%D0%B0%D0%BD%D0%B8%D0%B5", "text": "Управляващите в Полша искат да защитават децата от \"сексуални изкушения и деморализация\". Те готвят законопроект, според който сексуалното образование в училище ще се наказва със затвор. \"Болна идея\", казват критиците.       Полша е разделена включително и по този въпрос. Според критиците предложеното затягане на закона представлява опит за забрана на съвременното сексуално образование, докато застъпниците му твърдят, че той “защитава децата от педофилия“. Според авторите на законопроекта в полските училища се насърчават хомосексуалните наклонности, а те от своя страна се възприемат като заплаха за здравето на учениците. Отговорни са тези, които преподават сексуално образование в училищата. Тези часове, които са част от избираемия предмет „Възпитание за живот в семейството“, също билха могли да увеличат интереса на младите хора към порнографията и да насърчат по-честия секс. Всичко това трябва да се промени. Именно затова непосредствено след изборите новото-старо правителство реши да спази своето обещание: да преразгледа подробно часовете по сексуално образование в полските училища и да обсъди законопроект, чиято цел е „защитата на децата и юношите от сексуални изкушения и деморализация“. Зад законопроекта стои гражданската инициатива „Спрете педофилията“. Всъщност става въпрос за разширяване на член 200б от полския наказателен кодекс. В закона, който съществува от 1997 година, „публичната пропаганда на педофилско съдържание“ е криминализирана; присъдата варира от парична глоба до две години затвор. В текста става въпрос обаче само за сексуален контакт между възрастен и непълнолетно лице, но не и за секс между непълнолетни. \"Правната система не бива да изостава от напредващите промени в обществото\", аргументират се авторите на законопроекта. Според предложеното изменение в бъдеще всеки, който публично \"пропагандира\" или \"одобрява” сексуален контакт между непълнолетни или използва за целта професионалното си положение в работата си с деца и младежи, трябва да бъде наказан с до три години затвор. Широко поле за интерпретации Олгиерд Панкиевич, един от инициаторите на законопроекта, казва: \"Насърчаването на сексуални контакти между непълнолетни и подтикването им да изразяват своите сексуални нужди ги прави идеални жертви на педофилите.\" Предложението е подкрепено и от управляващата партия “Право и справедливост”, според която този проект съживява едно най-важните конституционни правила на полската правна система, а именно защитата на детето. Опозицията тълкува законопроекта по друг начин: според нея става въпрос за забрана на сексуалното образование в училищата и за оказване на натиск върху учители и терапевти. И не само върху тях, защото измението засяга и други професионални групи, занимаващи се с деца, включително лекари, терапевти и вероятно дори свещеници. Това отваря широко поле за интерпретации. Какво да кажем за гинеколозите, които предписват противозачатъчни хапчета на непълнолетните момичета? И това ли ще се счита за “подбуждане към полов акт?\" „Самата идея е болна, прилагането й е опасно и вредно за всички, но най-вече за децата“, казва Йоана Шеринг-Вилгус от опозицията. В тази идея тя разпознава образеца на една тоталитарна система. Протести срещу законопроекта Във вторник вечерта стотици хора се събраха пред Сейма, за да протестират срещу законопроекта. Сред демонстрантите бе и полският топмодел Аня Рубик, която от години участва в образователни инициативи в Полша и подчертава, че сексуалната тема е табу в нейната страна. \"Няма да спра да се боря за сексуално образование. То е от съществено значение за едно здраво общество, за да ни предпази от сексуално насилие.\" Тя е ужасена, че полските политици обмислят подобни инициативи. \"Целият свят гледа към Полша и се хваща за главата.\" Протести имаше и в други полски градове. Организаторите подчертаха, че ако законът бъде приет, затвор ще грози и онези, които информират за начините за предпазване от зарази като ХИВ и ЧПВ. Затягането на закона беше критикувано и от Върховния съд, тъй като според закона сексът над 15-годишна възраст не подлежи на наказание. В крайна сметка и двете страни не искат нищо друго, освен най-доброто за децата си. Въпросът е кое е най-доброто при наличието на толкова много противоположни, несъвместими позиции в  Полша.", "date": "2019.10.19", "title": "Полша: три години затвор заради сексуално образование?"}
{"url": "http://www.classa.bg/%D1%81%D0%B2%D1%8F%D1%82/item/400985-%D0%B1%D0%B5%D0%B7-%D0%BD%D0%B0%D1%81%D0%B5%D0%BA%D0%BE%D0%BC%D0%B8%D1%82%D0%B5-%D0%B6%D0%B8%D0%B2%D0%BE%D1%82%D1%8A%D1%82-%D0%BD%D1%8F%D0%BC%D0%B0-%D0%B4%D0%B0-%D0%B5-%D1%81%D1%8A%D1%89%D0%B8%D1%8F%D1%82", "text": "Учените предупреждават, че през следващите десетилетия 10% от видовете насекоми могат да изчезнат. Каква е причината? И защо това би било фатално?         Планетата на насекомите Ръчно опрашване вместо пчели? По-празни чинии Природни чистачи Храна за други видове Бавна адаптация Бездомните опрашители Дом за насекоми", "date": "2019.10.19", "title": "Без насекомите животът няма да е същият"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400986-%D0%BD%D0%B8%D0%BA%D0%BE%D0%BB%D0%B5%D1%82%D0%B0-%D0%BF%D0%BE%D0%B1%D1%8A%D1%80%D0%BA%D0%B0-%D0%BC%D1%80%D0%B5%D0%B6%D0%B0%D1%82%D0%B0", "text": "Николета Лозанова за пореден път разпали мъжките фантазии. Бившата Мис Плеймейт позира чиста гола за специална фотосесия, в която не остави почни нищо скрито.         На снимката Лозанова е опасана само с верига, която до известна степен прикрива интимните й части.", "date": "2019.10.19", "title": "Николета побърка мрежата"}
{"url": "http://www.classa.bg/%D1%81%D0%B2%D1%8F%D1%82/item/400987-%D1%83%D1%87%D0%B5%D0%BD%D0%B8-%D0%BE%D1%82-%D0%B4%D1%80%D0%B5%D0%B7%D0%B4%D0%B5%D0%BD-%D0%BD%D0%B0%D0%BC%D0%B5%D1%80%D0%B8%D0%BB%D0%B8-%D0%B7%D0%B0%D0%B2%D0%B5%D1%89%D0%B0%D0%BD%D0%B8%D0%B5%D1%82%D0%BE-%D0%BD%D0%B0-%D1%85%D0%B8%D1%82%D0%BB%D0%B5%D1%80-%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D0%B8-%D0%BD%D0%B0-%D0%BA%D0%BE%D0%B3%D0%BE-%D0%B5-%D0%BE%D1%81%D1%82%D0%B0%D0%B2%D0%B8%D0%BB", "text": "За съкровищата на лидера на нацистка Германия се носят много слухове, в което няма нищо учудващо. Адолф Хитлер е притежавал огромни запаси от злато, местонахождението на голяма част от които и до момента оставят в неизвестност, пише mymistic.      В колекцията му е имало уникални артефакти, в това число и легендарното Копие на съдбата, с което е бил прободен Христос. Говори се, че благодарение на него Хитлер практически е можел да почини целия свят. Някои изследователи и до днес продължават да търсят съкровищата на Третия райх и Хитлер, но опитите им остават безрезултатни. Наскоро учени от немския град Дрезден обявиха, че са открили завещанието на Фюрера. То е било направено в момент, когато Хитлер вече е осъзнавал положението си на губеща страна, а именно през пролетта на 1945 година.      В документа той е посочил избран кръг хора, които е трябвало да получат огромното му състояние и древни артефакти. Мартин Борман и Ялмар Шахт , които били сред най-приближението му, са получили достъп до златния запас на Германия. Най-вероятно тези запаси са били изнесени в страни от Латинска Америка. Към момента обаче местонахождението им е неизвестно. На Ева Браун Фюрерът е оставил няколко сметки в банки в Швейцария и Бразилия. Тя е можела да се възползва от средствата, само ако Хитлер умре. Някои експерти се съмняват в автентичността на документа. Поради тази причина ще бъдат направени нови изследвания. Ако документът се окаже оригинален, може да бъде продаден на търг.", "date": "2019.10.19", "title": "Учени от Дрезден намерили завещанието на Хитлер! Ето какво и на кого е оставил"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400988-%D1%82%D0%B5%D0%B6%D0%BA%D0%B0%D1%82%D0%B0-%D1%81%D1%8A%D0%B4%D0%B1%D0%B0-%D0%BD%D0%B0-%D0%BA%D1%80%D0%B0%D1%81%D0%B8%D0%B2%D0%B8%D1%82%D0%B5-%D0%BD%D0%B5%D1%87%D0%B8%D1%81%D1%82%D0%BE%D0%BA%D1%80%D1%8A%D0%B2%D0%BD%D0%B8-%D1%8F%D0%BF%D0%BE%D0%BD%D1%86%D0%B8", "text": "Японците са една от страните, чиито граждани са изключително горди от чистокръвния си произход.   Въпреки факта, че броят на многонационалните бракове в страната ежегодно расте, отношението към тези, които са само наполовина японци, си остава осезаемо по-различно. За такива граждани дори има официално название – хафу. В превод „хафу“ означава „полукръвен“. Но това политкоректно име „полуяпонците“ невинаги са го имали.     След края на Втората световна война, когато японките започнали да раждат от американски войници, децата им били наричани с далеч по-обидното „айноко“ – „изрод“.     Още по-тежко било положението за онези, чийто чуждестранен родител бил чернокож. На такива деца било забранено да посещават училище, а като възрастни били наемани за най-мръсната работа. С времето обществото станало по-толерантно към „полуяпонците“. След 70-те години хифу стават популярни като модели и в шоубизнеса.     Появяват се актьори, музиканти, спортисти, телевизионни водещи, които не могат да се похвалят с чиста японска кръв, но за сметка на това имат изключителен външен вид.     От друга страна, модата по хафу формира определени стереотипи, свързани с техния начин на живот. Много модели, певци и актьори не се отличават по скромност, поради което у японците се затвърждава мнението, че „полукръвните“ са склонни към неморален начин на живот и е по-добре с тях да не се встъпва в брак.     В наши дни отношението към японците зависи изцяло от социалния им статус. Богатите „полуяпонците“ се ползват голямо уважение. Но ако хафу е лош, той все още усеща враждебността на чистокръвните японци.     Мнозина не издържат на такъв начин на живот и предпочитат да отидат в чужбина, тъй като в повечето страни отдавна не обръщат внимание на цвета на кожата и националността.", "date": "2019.10.19", "title": "Тежката съдба на красивите нечистокръвни японци"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/400989-%E2%80%9D%D0%B2%D0%BE%D0%B9%D0%B2%D0%BE%D0%B4%D0%B0%E2%80%9D-%D0%BF%D0%BE-%D0%B4%D1%8A%D0%BD%D0%BA%D0%B8-%D0%BF%D1%80%D0%B8%D0%B2%D0%B5%D1%82%D1%81%D1%82%D0%B2%D0%B0-%D0%B2%D0%BE%D0%B8%D0%BD%D0%B8%D1%82%D0%B5-%D0%BE%D1%82-%D0%B5%D0%BB%D0%B8%D1%82%D0%BD%D0%BE-%D1%81%D1%8A%D0%B5%D0%B4%D0%B8%D0%BD%D0%B5%D0%BD%D0%B8%D0%B5", "text": "По дънки и с карирано сако като от магазин за втора употреба, на 17 октомври Красимир Каракачанов приема строя на парашутистите от 68-а бригада специални сили и ги поздравява с утрешния им боен празник. Илиян Василев споделя възмущението си. Това не е военен министър, това е циркаджия. Армията е институция, това е най-високата чест за повечето мъже, защото тези мъже са готови на саможертва в името на защитата на Отечеството.   Този пълен нещастник си позволява в този вид да се яви и да прави преглед пред 68-а  ЕЛИТНА десанта част?! Не, не и не. Всички да си ходят в къщи, нямат място в управлението. Това е по-страшно от средния пръст, защото е среден пръст на тази велика държавна институция - армията.    ", "date": "2019.10.19", "title": "”Войвода” по дънки приветства воините от елитно съединение"}
{"url": "http://www.classa.bg/%D1%81%D0%B2%D1%8F%D1%82/item/400994-%C2%AB%D0%BA%D0%B8%D0%BC-%D1%87%D0%B5%D0%BD-%D1%83%D0%BD-%D1%81%D0%B5-%D1%83%D1%87%D0%B8-%D0%BE%D1%82-%D0%BF%D1%83%D1%82%D0%B8%D0%BD%C2%BB", "text": "Онзи ден Ким Чен Ун на бял кон изкачи свещената планина Пектусан. Тази фотосесия много бързо стана популярна, включително сред китайските читатели. Някои направиха паралел с Владимир Путин, други изразиха загриженост за коня, който вероятно e имал трудности с такъв «кръгъл принц».         Това изкачване е важно събитие за революционната история на Северна Корея, пише «Гуанча», позовавайки се на Централната телеграфна агенция на Корея.   Ким Чен Ун инспектира строителната площадка в окръг Самжон, разположен близо до планината. Той каза, че Северна Корея може да «се справи самостоятелно», «да следва собствения си път на развитие», призовавайки тя да завърши строителството на 75-годишнината от основаването на партията, «превръщайки родния край на другаря Ким Чен Ир в най-красивия социалистически рай». Ким Чен Ун инспектира променящата се столица (столиците в Северна Корея са местата на народните комитети) и изслуша подробни доклади за напредъка на втория етап от строителството.   Той подчерта, че болката, която враждебните американски сили под ръководството на САЩ, които се противопоставят на КНДР, нанесена на корейския народ, вече не е такава и се е превърнала в гняв.   «Колкото по-строго врагът дърпа веригата, опитвайки се да удуши Северна Корея, толкова по-упорито трябва да вършим нещата със собстевни сили, да се изпълим с дух и, надявайки се само на себе си, да прокараме собствения си път на развитие, да продължаваме да живеем, да не оставяме врага да се отпусне, поддържайки го в постоянно напрежение».       Читатели:  Йо ши: Всъщност семейство Ким управлява добрe държава, по-добрe от Лий. Той се учи от Путин. Северна Корея има най-добри резултати сред държавите, в които БВП на глава от населението е 700 долара. uesama: Ако не бяха американските санкции, Северна Корея би била по-развита от Южна. Милитаристичната политика в КНДР, недостигът на материални ресурси — всичко това се дължи на санкците. Ако Северна Корея имаше същите възможности за финансиране и развитие като Южна Корея, тя щеше да бъде много по-силна. Република Корея се развива поради подкрепата на Съединените щати и сама по себе си не е способна на нищо. В същото време мнозина вярват в мита за „либералните ценности“, подкрепяни от САЩ.        ", "date": "2019.10.19", "title": "«Ким Чен Ун се учи от Путин»"}
{"url": "http://www.classa.bg/%D1%81%D0%B2%D1%8F%D1%82/item/400990-%D0%BA%D0%B8%D1%82%D0%BE%D0%B2%D0%B5-%E2%80%9E%D0%BF%D0%BE%D0%BB%D1%83%D0%B4%D1%8F%D1%85%D0%B0%E2%80%9C-%D1%81%D0%BB%D0%B5%D0%B4-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D0%B2-%D0%BA%D0%B0%D0%BB%D0%B8%D1%84%D0%BE%D1%80%D0%BD%D0%B8%D1%8F", "text": "Група гърбати китове бяха снимани край бреговете на Калифорния (САЩ), докато скачат синхронизирано и много по-често от обикновено. Инцидентът е заснет във вторник, малко след като земетресение с магнитуд 4,7 разтърси градовете Холистър и Салинас, близо до залива Монтерей. Очевидно китовете са реагирали на звука, генериран от сеизмичното движение, но пък предложиха на туристите необичаен спектакъл. \"Общо седем кита на по-малко от четири мили от нас (шест километра) скачаха като луди\", заяви Кейт Къммингс, капитан на туристически услуги на корабчето High Spirits. Странното поведение на китовете е видяно едновременно в три различни области на океана. По онова време не е имало обяснение за причините за тяхното поведение. По-късно специалистите откриха, че всичко се е случило едновременно с тремора. \"Веднага щом казахме по радиото, че китовете във всички посоки полудяват, друг капитан каза, че е получил предупреждение за земетресение\", каза Катлин Тейлър, пасажер на борда. Експертите обясняват, че китовете имат отличен слух и тяхната активност на повърхността е била в отговор на тремора. Подводният звук, генериран от тремора, е бил засечен от хидрофон, а специалистите посочват, че „се е чувал силно и ясно\".", "date": "2019.10.19", "title": "Китове „полудяха“ след земетресение в Калифорния"}
{"url": "http://www.classa.bg/%D1%81%D0%B2%D1%8F%D1%82/item/400991-%D0%BC%D0%BB%D0%B0%D0%B4%D0%B5%D0%B6-%D0%BA%D1%83%D0%BF%D0%B8-%D1%80%D0%B0%D0%B7%D0%B1%D0%B8%D1%82-%D0%BB%D0%B0%D0%BF%D1%82%D0%BE%D0%BF-apple-%D0%B7%D0%B0-100-%D0%B4%D0%BE%D0%BB%D0%B0%D1%80%D0%B0-%D0%B8-%D0%B3%D0%BE-%D0%BF%D0%BE%D0%B4%D0%BD%D0%BE%D0%B2%D0%B8-%D1%81-%D0%BC%D0%B8%D0%BD%D0%B8%D0%BC%D0%B0%D0%BB%D0%BD%D0%B8-%D1%80%D0%B0%D0%B7%D1%85%D0%BE%D0%B4%D0%B8", "text": "Австралийски блогър успя да възстанови с минимум разходи MacBook Pro - от устройство, което е напълно разбито, остаряло и мръсно, до чисто ново. Хю Джефрис разказва във публикуваното от него видео, че го е купил за 100 долара, като предложението е включвало и ново зарядно за Apple, като само то струва 120 долара. Това го накарало да размисли, че си купува „чисто ново зарядно устройство и получава безплатен, но повреден MacBook Pro\". В случая екранното стъкло е било счупено, пантата счупена, кутията огъната, вдлъбната и надраскана, с два липсващи крака, и портове излезли извън техните прорези. Когато го отворил, младежът видял, че лаптопът е пълен с мръсотия и прах, но когато почистил мръсотията, продухал вентилатора и махнал счупеното предпазно стъкло на екрана, той успял да го стартира и да разбере, че екранът все още работи добре. Наложило се да купи допълнително резервна батерия, двете части на корпуса, капак, стъклото на екрана и хард диск от 500 GB. Джефрис показва в записа как премахва всички повредени и стари части и ги заменя с новите. Той довършил обновяването на лаптопа като възстановил логото на Apple на капака и го оцветил виолетово по свой вкус. Цялата работата му отнела между 15 и 20 минути. В крайна сметка той оценил резултата като отличен, а почти 1 200 000 потребители на мрежата, които са гледали видеото, единодушно лайкнаха успеха му. Най-доволен остава самият той, защото се е сдобил с работещ лаптоп, струващ поне 2000 долара, за скромните 350 долара.", "date": "2019.10.19", "title": "Младеж купи разбит лаптоп Apple за 100 долара и го поднови с минимални разходи"}
{"url": "http://www.classa.bg/%D1%81%D0%B2%D1%8F%D1%82/item/400992-%D0%B0%D0%BB%D0%B8%D1%81%D0%B8%D1%8F-%D0%B0%D0%BB%D0%BE%D0%BD%D1%81%D0%BE,-%D0%BA%D1%83%D0%B1%D0%B8%D0%BD%D1%81%D0%BA%D0%B0%D1%82%D0%B0-%D0%B1%D0%B0%D0%BB%D0%B5%D1%82%D0%BD%D0%B0-%D0%BB%D0%B5%D0%B3%D0%B5%D0%BD%D0%B4%D0%B0,-%D0%BF%D0%BE%D1%87%D0%B8%D0%BD%D0%B0-%D0%BD%D0%B0-98-%D0%B3%D0%BE%D0%B4%D0%B8%D0%BD%D0%B8", "text": "Кубинската балерина Алисия Алонсо почина в четвъртък на 98-годишна възраст в болница в Хавана, където тя бе приета часове по-рано поради значителен спад на кръвното налягане. Тази легенда на класическия балет бе призната по целия свят, участвала в известни трупи, и главно в САЩ с ансамбъла на Балетния театър. На Карибския остров през 1948 г. тя сформира балетната група „Алисия Алонсо\", която по-късно става Национален балет на Куба и започва работа като негов хореограф. Освен големите й успехи, забележително е, че през цялата си кариера е претърпяла три очни операции, а през 1972 г. лекарите препоръчват оттеглянето й от балета, за да запази поне част от зрението си. Въпреки това, тя решава да не спира и да продължи да се усъвършенства, въпреки че прогресивно губи зрение. Някои от най-акламираните й изпълнения са: „Pas de Quatre\", „Apollon Musageta\", „Jardin de lilas\", „Gala performance\", „Romeo and Julieta\" и „Aleko\". Алисия Алонсо е носителка на редица национални и международни награди.", "date": "2019.10.19", "title": "Алисия Алонсо, кубинската балетна легенда, почина на 98 години"}
{"url": "http://www.classa.bg/%D1%81%D0%B2%D1%8F%D1%82/item/400974-%D0%B7%D0%B0%D1%89%D0%BE-%D1%81%D0%BE%D1%80%D0%BE%D1%81-%D0%BD%D0%B5-%D0%BE%D0%B1%D0%B8%D1%87%D0%B0-%D1%80%D1%83%D1%81%D0%B8%D1%8F", "text": "Както знаете, финансистът Джордж Сорос, почитател на цветните революции и либералните ценности, никак не харесва Русия и нейния президент. Политическите възгледи, разбира се, имат значение, но вероятно има личен финансов момент в тази история. Историята е стара и определено си заслужава да се припомни. Консорциумът Mustcom е създаден специално за участие в търга за акции на “Связинвест” през 1997 г. Холдингът притежава почти всички регионални телефонни оператори плюс “Ростелеком”. 25% плюс една акция бяха закупени от Mustcom за 1,875 млрд долара. Групата ONEXIM-IFC бе представена от ICFI Кипър. От името “Ренесанс Капитал” действа “Ренесанс Интернешънъл”. “Дойче Банк” е представяна от дъщерното си дружество Deutsche Morgan Grenfell. Още двама съоснователи на консорциума са “Морган Стенли” - най-голямата брокерска фирма в САЩ, и Quantum Investment Fund, представляващ интересите на Джордж Сорос, който първоначално притежава повече от 50% от Mustcom. През 2000 г. г-н Сорос изкупува останалите акции от съдружниците. Размерът на тези транзакции не е разкрит, но е ясно, че като цяло Джордж Сорос е платил 25% плюс една акция на телекомуникационен холдинг за много повече от 1 млрд. долара. През 2004 година Сорос продава своята компания Mustcom, чийто единствен актив е блокиращият пакет акции на “Связинвест” за сумата от 625 милиона долара. Загубите са повече от сериозни. Естествено, г-н Сорос се опита да спести инвестициите си. През 2001 г. той се опитва да преобразува своя дял в принадлежащи на държавата чрез “Связинвест” пакети акции на телефонните оператори. Документите са сравнително ликвидни и могат да бъдат продадени на фондовия пазар, който тогава се възражда след държавния фалит от 1998 г. След това “Связинвест”активно се ангажира с консолидирането на своя бизнес и капитализацията на компаниите. Ако идеята на Сорос беше реализирана, държавата щеше да загуби контрол над отрасъла , включително над телефонните комуникации. Смята се, че ФСБ е категорично против последното. Така или иначе идеята за известния борсов спекулант не намира разбиране в Кремъл. Идеята да се приватизира “Связинвест” изцяло, което освен останалото значи увеличаване на капитализацията му, е отхвърлена от Путин през 2003 г. И в крайна сметка, въпреки връзките си в тогавашна Русия, Сорос е принуден да претърпи загуба. Възможно ли е по някакъв начин да се спести инвестицията? Можело ли е акциите на г-н Сорос в \"Связинвест\" постепенно да се продадат на световните пазари? Не е сигурно обаче дали щеше да има добри цени. Тогава основният интерес към телекомуникационния сектор е съсредоточен не върху фиксираните, а върху мобилните комуникации. Те се развиват в Русия много бързо. И основните инвестиции отиват в капитала на MTS и VimpelCom. Като цяло, г-н Сорос залага на грешния кон в Русия, трябваше да купи акциите на мобилните оператори, а не на телефонните. Исторически, първото първично предлагане на акции на руска компания се проведе през 1996 г., когато VimpelCom постави акции от трето ниво на Нюйоркската фондова борса. Да признаеш сам на себе си, че си сбъркал е трудно. Особено, ако имаш репутация на сериозен и успешен играч на борсата. По-лесно и по-удобно е да обвиняваш Русия и нейния президент за всичко.    ", "date": "2019.10.19", "title": "Защо Сорос не обича Русия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/400975-%D0%B2%D0%B0%D0%BB%D0%B5%D0%BD%D1%82%D0%B8%D0%BD-%D0%B2%D0%B0%D1%86%D0%B5%D0%B2-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BB%D1%8F%D0%B2%D0%BE%D1%82%D0%BE-%D0%B5-%D0%B4%D1%83%D0%BD%D0%B0%D0%BF%D1%80%D0%B5%D0%BD%D0%B5%D0%BD%D0%BE,-%D0%B0-%D0%B4%D1%8F%D1%81%D0%BD%D0%BE%D1%82%D0%BE-%E2%80%93-%D1%81%D1%82%D0%B8%D1%80%D0%BE%D0%BF%D0%BE%D1%80%D0%B5%D0%BD%D0%BE", "text": "Затънахме във феодална стилистика, така нареченият преход стана под знака на страстите и апетитите на номенклатурата – От позицията на времето, доц. Вацев, къде се оказаха слабите точки на така наречения преход и защо за разлика от други страни в Източна Европа, тук носталгията по „бай-Тошово време“ е позната като тема дори и на родените след 1989 година? – Носталгия има на много места. Носталгията не е белег на обществен проблем, а е по-скоро начин на свързване на човека с миналото. Не носталгията ни е големият проблем, а неверния ход, който беше направен в началото. И сега аз от височината на тези 30 години мога да кажа, че това, което Вие нарекохте „преход“, не е преход, а е друго. Думата е фалшива. Началният тласък беше сбъркан радикално. Спомнете си кои бяха основните политически сили, които претендираха да ръководят някакви значими процеси. СДС беше късният социалистически лумпениат на големите градове, когото магнетизираха и канализираха в определена насока. Организацията се провали на десетата си година – оказа се, че периодът на полуразпад е толкова. Те се прославиха с преименуване на улици, събаряне на паметници и други такива радикално културни дейности. Приватизацията се състоя не в тяхна полза, те имаха само помощна функция. Главните надежди се възлагаха на БСП. Разбира се, в общата отговорност слагам и своята. Тогава искрено вярвах, че е дошло време Българската комунистическа партия да стане социалистическа, забележете, да стане – а не просто да се именува. – Как беше решено БКП да се преименува на БСП? – Трудно е да си спомня на кого точно беше идеята. Мисля, че беше на Луканов. Но точно това няма значение. Аз разсъждавах съвсем логично, че общественото напрежение е спаднало и че класовата борба е останала в миналото и вярвах, че социализмът или социал-демокрацията, разбирайки по-скоро западно-европейските модели от германски тип, че точно са станали адекватни на ситуацията в България. Мога да Ви уверя, че теоретически всичко беше много добре. Писал съм много програми, в т.ч. участвах и в тази на БСП навремето. В програмата на БСП нямаше нищо комунистическо. За това, впрочем, трябва да помислят много добре днешните борци срещу комунизма, защото забелязвам как в наше време разни хора се борят срещу комунизма, без да са го виждали в очите когато и да било. БСП беше в много удобна позиция да реализира програмата си, но нищо от това не стана. Още тогава имах чувството, след първите две-три години, когато всичко още изглеждаше успешно, но се оказа, че нищо не върви. Оказа се, че по-важна от официалната програма е реалната програма. А реалната програма е съвкупността от нещата, които ръководителите на една партия трява да извършат истински, а не пропагандно. Тогава основният импулс на движението беше да се задоволи искането на българската номенклатура – да станат от властници също и собственици. А събитията около 10 ноември не бяха резултат от всенароден подем и никой не бива да се заблуждава в обратното. Това, което стана, беше разрушаване на ръководството на БКП отвътре от съветските тайни служби и от нашите руски агенти на влияние. – Първото голямо разделение сред хората, което помня като очевидец, бе в последните месеци на 1989 година – след 10 ноември. Какво се случи тогава, че предизвика дори разводи в българските семейства? – Този процес на разкъсване на социалните тъкани започна тогава, когато се появиха факторите, които ние не бяхме отчели. Оказа се, че още тогава в България е имало, а и сега има, нещо много опасно. Нещо, което е несъвместимо със самата идея за демокрация. Както и да разбирате демокрацията, тя се основава върху това, че в обществата няма значими групи от хора, които да мечтаят за смъртта на други значими групи. Демокрацията е идеализирана форма на социален конфликт, при който не се лее кръв. В България, в онзи период, който много добре помня, ние живеехме с идеята да реформираме БСП, но имахме и много здрави контакти с разумната част на СДС. Повечето от моите приятели бяха седесари, с които нямахме никакви особени противоречия. И тогава се появи факторът, който отначало започна да действа, без дори да си даваме сметка, че го има. Появиха се хора, които смятаха, че България ще се оправи, ако се унищожат някои други – и то големи – групи хора. А това няма нищо общо с демокрацията. Помня един момент преди изборите за Велико народно събрание, когато една приятелка – седесарка, която аз ориентирах – като й давах да чете Солженицин и я научих как да си настройва радиото, че да слуша „Свободна Европа“, та тя дойде вкъщи и каза: „Колко е хубаво сега – като спечелим изборите, ще избием 1,2 млн. комунисти и България ще се оправи“. В политическата култура се появи един особен тон – на геноцида, на унищожението на ближния. Това го има и до сега. Появата на идея, че обществото може да бъде оптимизирано чрез масови убийства, и то „по закон“, по „Пиночетовски“, е една от главните причини в България да не става нищо. Откъде дойдоха тези хора – мисля си, че това са наследници на някои съсловия и класи отпреди 9 септември 1944 година. Следя българските форуми, разбирам, че става дума за тролска тактика, но нали и троловете могат да са различни. А тук непрекъснато се говори за смърт, за убийства, за бесилки и удушаване, за масово унищожаване на „камунизите“, за разстрели по стадионите – това го няма в другите европейски страни. – Няма да можем да живеем заедно тук – това казахте наскоро. Толкова ли се мразим вече в България? – Това е духът на българската гражданска война, която е започнала през 20-те години на миналия век в България и е продължила до 1944-45 година, когато е затихнала за десетилетия. Тази гражданска война включва преврати, експлозии в софийски катедрали, унищожаване на противника с телена примка. Междувоенният период в България е обременен с духа на гражданската война – и този дух днес е събуден, или го събудиха нарочно. Но за да обобщя – през 80-те години БКП вече не беше комунистическа. Тя беше просто една властова структура – за да направиш кариера и да се реализираш, трябваше да си член на БКП. За да бъдеш номенклатура, трябва да членуваш там – ето затова Борисов не желаеше да си хвърля партийната книжка. Но нямаше никакви формални идеологически изисквания. По това време върхушката на компартията вече нямаше никакви идеологически ангажименти. Т.нар. „преход“ беше процес, при който българската номенклатура се бореше да стане собственик. И никакви други идеологически пискюли нямаха никакво значение. Представителите на номенклатурата станаха собственици, разпределиха активите, а немалка част от българската държавна собственост беше и попиляна. Номенклатурата се възпроизведе с децата си – днес те са и в ГЕРБ. Официалният и формален процес на декомунизация и социализация на БКП беше задача за БСП. А реалният процес се изля в това, което виждаме днес. Структурите на онази власт днес се възпроизвеждат по същия начин – пак без идеология, пак без цели. В провинцията около две трети от оная номенклатура успя да завоюва командни позиции, в столицата бройката е по-малка – около половината. Днешното историческо безвремие е продължение на абсолютното безвремие на България от 80-те години, когато нямаше никакви тенденции за развитие на обществото. Тогава България тъпчеше на едно място и не знаеше какво иска. И, разбира се, други хора решиха вместо нас. Т. нар. „преход“ беше победа на българската държавна комунистическа номенклатура. Моделът беше, разбира се, съветски – просто защото никоя друга държава от Източния блок не е била толкова зависима от Съветския съюз колкото България. Но тази лудница в Русия спря в 21 век. Русия в момента се лекува от тази болест, а ние – не. А мегатонният ядрен заряд на антикомунизъм, който избухна над България, заради който се разделяха съпрузи и братя се убиваха с „комунист мръсен“, той избухна от ЦК на БКП – просто превратът почна оттам. Това го гледах с очите си. – Какво имате предвид? – Видях партийни функционери, които мечтаеха „да съчетаят предимствата на социализма с достиженията на западния прогрес“, което, преведено на български език означава буквално: „Да си остана окръжен секретар на БКП, децата да получат моите привилегии, а черната волга да стане мерцедес, пак черен, ако може“. Това беше бесният натиск на тогавашната номенклатура да стане класа, да има собственост. Ако не беше станал превратът под ръководството на ген. Виктор Шарапов от резидентурата на КГБ и на Андрей Луканов в края на 1989 година, БКП бездруго щеше да стане ГЕРБ. На някакъв конгрес щяха да се откажат от идеологията си и щяха да обяснят, че сега е времето на превръщането на „съсловните привилегии в класови позиции“. Днес България се управлява от съсловия и от тук идва тази тънка феодална миризма, която моите студенти, например, чувстват много ясно. Защото в България няма значение колко се стараеш, с каква оценка ще завършиш висшето си образование. Важното е чий си, важен е родът, племето, съссловието, клана, кастата в която се раждаш. Точно същото положение беше във втората половина на 80-те години. Събитията от 1989 година бяха неуспешен опит да излезем от феодалната задръстеност на България през 80-те години. БКП се провали. А БСП като явление не е социализъм. То е нещо друго – ляв либерализъм. Така, както и ГЕРБ не е дясна партия. Така нашето ляво е дунапренено, а дясното е стиропорено. Затова и живеем в свят на овеществени сенки, на материализирани илюзии. 10 ноември беше опит да се излезе от новия феодализъм, в резултат на 10 ноември обаче се влезе още по-надълбоко в същия този нов феодализъм. А истинска национална буржоазия няма. Има „компрадорска буржоазия“, която забогатява, търгувайки с националната ни сигурност. – Ще се случи ли тогава преход на „прехода“? – Ето това е интересен въпрос. Въпрос за бъдещето. Но това означава да започне промяна на социалната структура на българското общество. В България имаме път към утрешния ден само, ако се преодолее съсловността. В такива случаи водещата класа би следвало да е средната класа. В България имаше протосредна класа, която в края на 80-те беше умъртвена с икономически и политически средства. Днес източникът на това отчаяние, което се носи във въздуха, източникът на безвремие идва от остатъците на умъртвената средна класа. Моите студенти, които биха могли да бъдат средна класа в България, предпочитат да станат средна класа в Англия, Франция или в Германия – или поне да се опитат, макар и с неясен шанс. Развитието на средна класа е един възможен път за излизане на България от безвремието. В този смисъл днес България има нужда от буржоазно-демократични преобразувания. От поява на трето съсловие – то се е появило вече и днес мечтае да дойде на власт. Да се изтласкат наследниците на хищната номенклатура, които също се провалиха – защото не можаха да станат класа. Те станаха просто богати хора с дебели банкови сметки, просто обикновена форма на социален паразитизъм. – С какво е свързана промяната? – С появата на нови политически сили, на производители, на индустриалци. А днешната политическа система не дава място на ново политическо представителство. Но България е загадъчна страна – когато в България всичко замре, когато историята тук спре – нещо става в международния климат и не силите на доброто, а вече силите на злото принуждават българите да търсят посока. Днес Европейският съюз е в криза, либералното ядро в лицето на ПЕС и ЕНП вече не контролира Съюза. Новото разби старото, но не може все още да се утвърди. Общото разбъркване на европейските структури, с които ние сме съдбовно свързани, вероятно ще доведе до свои български проекции. В ЕС се засилва ролята както на новите леви, така и на новите десни. Мисля, че точно тези процеси ще намерят реализация и в България. Но за тази цел българите трябва да спрат да се занимават с никому неинтересната БСП – просто защото социалистите извън БСП са вече повече от тези, които са вътре. Но не бива да се обръща внимание и на ГЕРБ – обикновена чиновническа машина. Вижте, аз имам емоционални ангажименти с БСП. Аз съм един от тези, които вероятно трябва да поемат и отговорността за нейното създаване, тъй като бях един от тези стотина човека, които писаха, работиха, напрягаха се с надежда за по-добро. Днес уважавам искрено българските социалисти, а Ръководството им е нещо съвсем друго. Имам и приятели гербаджии, които също осъзнават, че е безвремие и не знаят какво да правят. Не смятам, че едните или другите са виновни. Това е просто българското историческо безвремие, тъй като живеем в господството на съсловното начало. Но вижте Франция – господството на съсловията след няколко десетилетия мъки е довело до жестоката Френска революция, в хода на която, както знаете, третото съсловие е унищожило първите две. А омразата – да, тя е налице, но нейната логика идва от невъзможността да се формират общи цели, в името на които ние да забравим различията си. И затова доминират различията, а те инфектират и се превръщат в абцеси. Цял живот съм вярвал, че няма проблеми, които да не могат да се решат с диалог. Сега вече знам, че има такива проблеми. Българският диалог е спрял – диалогът като моята способност да погледна с вашите очи за секунда и вашата способност да погледнете с моите очи, пак за секунда. Това е размяната на гледни точки, която в България сега не се случва. На мястото на диалога е дошла омразата – защо ти не умреш, за да живея аз! Защо не изтрепахме комунягите? Няма комунисти или комуняги – има ненавист като закон на днешния български живот. А демокрация е тогава, когато хората са се съгласили на несъгласие. Демокрация е в онзи лозунг на Волтер, който е казал „Ненавиждам вашите възгледи, но съм готов да умра, за да може вие да ги изкажете“. Днес това в България отсъства. Обитаваме царството на омразата.    ", "date": "2019.10.19", "title": "Валентин Вацев: В България лявото е дунапренено, а дясното – стиропорено"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/400976-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D0%BE%D0%B8%D1%81%D0%BA%D0%B0-%D0%BE%D1%82-%D0%BF%D0%BB%D0%B5%D0%B2%D0%BD%D0%B5%D0%BB%D0%B8%D0%B5%D0%B2-%D0%B4%D0%B0-%D1%81%D0%BF%D1%80%D0%B5-%D0%B4%D0%B0-%D0%BD%D0%B0%D1%82%D0%B8%D1%81%D0%BA%D0%B0-%E2%80%9C%D1%84%D0%BE%D0%BB%D0%BA%D1%81%D0%B2%D0%B0%D0%B3%D0%B5%D0%BD%E2%80%9D", "text": "  “Фолксваген” е частна компания, която си взема своите решения къде и как да инвестира. Подготвихме се и влязохме в първата двойка на държавите, от които избира “Фолксваген”. Контрапродуктивен е вече натискът, който им прилагаме.” С тези думи пред журналисти в Брюксел премиерът Бойко Борисов се обърна към лобистите на България по привличането на нов завод на “Фолксваген” в страната. Той изрично подчерта, че говори, за да го чуят тези, които опитват да натискат германската компания. Думите му дойдоха само ден след като бившият президент Росен Плевнелиев, който в момента работи за българския автомобилен клъстер, с интервю в германски вестник предложи удвояване на държавната субсидия за новата фабрика от 135 на 260 млн. евро. Преди дни пък Плевнелиев се закани, че България ще сезира ЕК за сделката между компанията и Турция.  ", "date": "2019.10.19", "title": "Борисов поиска от Плевнелиев да спре да натиска “Фолксваген”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/400977-%D0%B7%D0%B0%D1%85%D0%B0%D1%80%D0%B8%D0%B5%D0%B2%D0%B0-%D0%BF%D1%80%D0%B5%D0%B4-%D1%82%D0%B0%D1%81%D1%81-%D1%81%D0%BF%D0%BE%D1%80%D0%BE%D0%B2%D0%B5%D1%82%D0%B5-%D0%B7%D0%B0-9-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-%D0%B8-%D1%88%D0%BF%D0%B8%D0%BE%D0%BD%D1%81%D0%BA%D0%B8%D1%8F%D1%82-%D1%81%D0%BA%D0%B0%D0%BD%D0%B4%D0%B0%D0%BB-%D0%BD%D0%B5-%D1%81%D0%B0-%D1%82%D0%B5%D0%BC%D0%B0-%D0%BD%D0%B0-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D0%BD%D0%B8-%D1%81-%D1%80%D1%83%D1%81%D0%B8%D1%8F", "text": "България е заинтересована от равноправен и взаимноизгоден диалог с Русия. Това казва в интервю за ТАСС външният министър на страната Екатерина Захариева преди посещението си в Москва на 21 октомври.  \"Български външен министър не е посещавал Москва от осем години. За мен, от момента в който заех поста вицепремиер и министър на външните работи през 2017 г., това ще бъде първото ми посещение в Русия. Радвам се, че това посещение се провежда във време, когато нашите страни празнуват 140 години от установяването на дипломатически отношения, благодаря на (външния министър на Русия) Сергей Лавров за поканата“, заяви тя. Българският външен министър изрази надежда, че визитата ще се проведе в атмосфера на двустранен диалог, „основан на конструктивно сътрудничество и отчитане на взаимните интереси“ на двете страни. „Ние сме заинтересовани да водим равноправен и взаимноизгоден диалог, в който да се ръководим от националните интереси и общите политики на ЕС и НАТО“, подчерта още Захариева. Вицепремиерът коментира и напрежението, възникнало в двустранните отношения във връзка с изявлението на българското външно министерство по повод историческата изложба, посветена на 75-годишнината от освобождението на Източна Европа от нацизма, открита на 9 септември в Руския културно-информационен център в София, както и скандала с обвинението в шпионаж срещу председателя на Национално движение „Русофили“ Николай Малинов. „Бих искала да подчертая, че нашата реакция по повод изложбата на посолството на Русия в София, открита на 9 септември, няма нищо общо с операцията на нашите спецслужби. Още преди 20 години върховният законодателен орган на България – Народното събрание, даде своята оценка за тези събития и настъпилите от тях последици за българската държава и общество и прие закон за обявяване на комунистическия режим за престъпен. Бъдете уверени, че нямаше да реагираме, ако изложбата „75 години от освобождението на Източна Европа от нацизма“ беше организирана на 9 май, а не на 9 септември“, обяснява Захариева. \"Що се отнася до операцията на нашите специални служби по отношение на движение „Русофили“, с която не съм запозната в детайли, тъй като тя се ръководи от прокуратурата, която в България е част от съдебната власт, която е независима от изпълнителната, бих могла да кажа – изхождайки от публично известните до момента информации – че тази операция няма отношение към юридически лица, непосредствено свързани с официалните власти. Разследването се отнася до конкретни лица, за които съществуват подозрения за извършени престъпления“, казва Захариева, цитирана от ТАСС. \"Нито дискусиите около датата 9 септември 1944 г., нито разследването срещу Национално движение „Русофили“ са тема на двустранните отношения. В дневния ред на българо-руските отношения има много по-сериозни теми и очаквам, че именно те ще бъдат предмет на обсъждане по време на моето посещение в Москва“, допълва българският външен министър.", "date": "2019.10.19", "title": "Захариева пред ТАСС: Споровете за 9 септември и шпионският скандал не са тема на отношенията ни с Русия"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/item/400978-%D0%B4%D0%B8%D0%BC%D0%B8%D1%82%D1%8A%D1%80-%D1%80%D0%B0%D0%B4%D0%B5%D0%B2-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%B1%D0%B0%D0%BD%D0%BA%D0%B8-%D0%B1%D1%8F%D1%85%D0%B0-%D0%B4%D0%BE%D0%B1%D1%80%D0%B5-%D0%BF%D0%BE%D0%B4%D0%B3%D0%BE%D1%82%D0%B2%D0%B5%D0%BD%D0%B8-%D0%B7%D0%B0-%D0%BC%D1%81%D1%84%D0%BE-9", "text": "Г-н Радев, как оценявате резултатите от прегледа на качеството на активите на шест български банки, проведен от ЕЦБ? Как се развива след него комуникацията с Франкфурт от гледна точка на целта за членство на лева в ERM II? Резултатите не са изненадващи. Те съответстват на нашите собствени оценки. Комуникацията с ЕЦБ беше и остава отлична както в работата, свързана с прегледа на качеството на активите и стрес теста, така и в цялостния процес на подготовка за включването на лева в ERM II и присъединяването ни към Единния надзорен механизъм и Единния механизъм за преструктуриране. По дефиниция параметрите при подобни стрес тестове са подчертано консервативни. Но в подхода на ЕЦБ имаше и някои доста невероятни допускания – например повишаване на корпоративния данък до 30% в близките три години. Това би могло да е негативен сценарий за страни като Гърция, с 28% данък, или Испания, с 25%, но изглежда направо фантастика за България с нейните 10%. Не беше ли логично методиката на Европейския банков орган, разработена за стрес теста на най-големите западноевропейски банки преди година, да бъде адаптирана към условията в България? Техническите допускания в методологията при базовия и негативния сценарий на стрес теста са еднакви с тези, прилагани за всички страни членки в стрес теста на Европейския банков орган. В общия контекст на упражнението ефектът от конкретно цитираното допускане върху баланса на банките се оказа пренебрежимо малък и затова при разговорите ни с ЕЦБ не се наложи да търсим коригиращи действия. При този преглед бе приложен и новият счетоводен стандарт МСФО 9. Според експерти като доц. Сарийски обаче този стандарт допуска повече субективни модели и не предвижда никакъв арбитраж, който да решава спорове между проверяващия и проверявания. Има ли основания за подобни критики? Говорим за нов международен стандарт, който е задължителен за банките. Българските банки бяха добре подготвени за неговото въвеждане. Това беше и една от основните препоръки, които отправихме към тях след прегледа на качеството на активите през 2016 г. Има установени формати за обсъждане и променяне на съществуващи – както и за приемане на нови – международни счетоводни стандарти. С евентуалното влизане в механизъм на „близко сътрудничество“ БНБ ще трябва да започне да прилага мерките и препоръките на Единния надзорен механизъм. Какви практически промени би наложило това в работата на банковия надзор? Промените са от нормативен и административен характер. Голяма част от тях вече са подготвени и имаме готовност за тяхното въвеждане от датата на ефективното ни присъединяване. В условията на Единния надзорен механизъм ЕЦБ упражнява директен надзор върху най-големите банки и там БНБ ще бъде ангажирана с участието на наши експерти в надзорните екипи. По отношение на останалите банки, които ще останат под прекия надзор на БНБ, между нас и ЕЦБ ще бъде установен непрекъснат активен обмен на надзорна информация. Страни като Унгария, Полша и особено Чехия подчертано не желаят присъединяване към еврозоната на този етап. Валутният борд ли е основната разлика между тях и България, обясняваща тази разлика в политиката, или има и други фактори? Става въпрос преди всичко друго за политическо решение. Положителното в нашия случай е, че това решение е взето на основата на стратегически, а не конюнктурни съображения. На практика няма сериозен политически фактор в страната, който да не подкрепя това решение. На техническо равнище паричният режим в страната дава възможност за неговото реализиране по-бързо и по-безпроблемно.  В едно интервю за Market News през пролетта казахте, че забавянето в Европа може и да се окаже временно, но ще трябва да изчакаме и да видим. Как оценявате развитието в последните месеци? Несигурността се увеличава и много текущи данни дават индикации за продължаващо забавяне в икономиката на еврозоната. Това мотивира ЕЦБ да вземе решения за още по-стимулираща монетарна политика. Техническите детайли и степента, в която ЕЦБ реши да активизира своята политика, са обект на коментари, но – погледнато по-принципно – базисната макроикономическа мотивация, стояща зад тези решения, е ясна. В отговор на въпрос от Investor.bg БНБ заявява, че предвид фиксирания курс на лева „забавянето на членството в ERM II не може да създаде директни финансови и макроикономически рискове за българската икономика“. Възможно ли е обаче обратното? Възможно ли е членството в ERM II, ако дойде в неблагоприятен за европейската икономика момент, да донесе негативи на България? Иначе казано, трябва ли на всяка цена да бързаме за еврозоната или тази цел трябва да бъде съобразена и с моментните условия и тенденции? Трябва да следваме стратегическия си план с фокус върху качеството на процеса. Поради естеството на нашия паричен режим, базиран на фиксиран валутен курс, и твърдия ни ангажимент да не го променяме до влизането на страната в еврозоната, участието на нашата валута в ЕRM II, само по себе си, няма да доведе до промени в нашата макроикономическа позиция. Преките ефекти ще бъдат по-скоро положителни, например повишаване на кредитния рейтинг на България и подобряване на общата инвестиционна среда. Испанският икономист  , че според него политиката на стимулиране на ЕЦБ е изчерпила ефективността си отдавна и че в момента единствено прехвърля средства от продуктивните сектори в икономиката към непродуктивните. Лакайе напомня също, че отрицателните лихви според много изследвания са изиграли значителна роля за затрудненията на Япония с инфлацията и растежа. Какво мислите вие? Има ли реална заплаха еврозоната да тръгне по „японски“ сценарий? Глобалната икономическа среда е далече от това да бъде наречена конвенционална. В този смисъл, отговорът на ЕЦБ с неконвенционални мерки е напълно логичен. При прилагането на неконвенционални мерки е нормално да има различни виждания за техния ефект, включително възможността за „японски“ сценарий. Ще бъде погрешно обаче, ако акцентът се поставя единствено върху монетарната политика, без да се отчита това, което се прави или не се прави за разрешаване на глобалната икономическа несигурност, а също така в сферата на структурните реформи и фискалната политика. Неведнъж сте казвал, че за да са ефективни, опитите на политиците за стимулиране на икономиката трябва да са насочени към структурни области като пазара на труда, пенсионните реформи и образованието. Какво пространство за действие имат българските политици, когато става дума за тези три области? Смятате ли, че има неизползвани възможности? Такива възможности има, но са свързани с комплексни и понякога продължителни за изпълнение мерки. Те включват не само пазара на труда, пенсионните реформи и образованието, но и сфери като здравеопазването, отбраната, модернизирането на техническата и социалната инфраструктура. Някои стъпки в тези сфери ангажират сериозен публичен ресурс. Добър знак е, че те се реализират в една като цяло дисциплинирана фискална рамка. Немалко икономисти изразяват мнение, че заложената от ЕЦБ цел от около 2% инфлация е вече отживелица в среда на застаряващо население и структурно преобразяващи технологии. Има ли основания според вас да се мисли за корекция в тази цел? Това, за което има основание, е да се направи стратегически преглед на целите на монетарната политика. За последен път това беше направено през вече далечната 2003 г. Очакванията са, че новото ръководство на ЕЦБ ще инициира подобен преглед. Какъв е ефектът от ниските лихви в българската икономика? Непосредственият ефект е положителен. Увеличената кредитна активност е един от показателите в това отношение. Подобно развитие обаче е свързано и със сериозни предизвикателства, например за рентабилността на банките поради топящите се лихвени маржове. Трябва да посоча, че засега българските банки се справят добре с това предизвикателство. Акумулират се и циклични рискове, за неутрализиране на които БНБ активира и след това повиши нивото на антицикличния капиталов буфер за банките. В последните години станахме свидетели на няколко големи сделки в българската банкова система. Очаквате ли консолидацията да продължи и занапред? Изцяло положително явление ли е тя? Консолидацията е един от възможните отговори на предизвикателствата, пред които са изправени банките. Очаквам, че този процес ще продължи.  ", "date": "2019.10.19", "title": "Димитър Радев: Българските банки бяха добре подготвени за МСФО 9*"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/400979-%D0%B7%D0%B0-%D1%81%D1%8A%D1%80-%D1%87%D1%8A%D1%80%D1%87%D0%B8%D0%BB,-%D0%B7%D0%B0-%E2%80%9E%D1%87%D0%B5%D1%81%D1%82%D0%B8%D1%82%D0%B0-%D0%B1%D0%B0%D0%BD%D1%8F-%E2%80%9D-%D0%B8-%D0%BD%D0%B5%D0%BC%D0%B8%D1%82%D0%B0%D1%82%D0%B0-%D0%B7%D0%B0%D0%BF%D0%B0%D0%B4%D0%BD%D0%B0-%D0%B5%D0%B2%D1%80%D0%BE%D0%BF%D0%B0", "text": "През своята повече от 1300 годишна история нашата изстрадала страна, преживяла общо повече 700 години под чужда власт / византийска, турска и съветска/ е имала повече врагове/ чужди монарси, премиери и президенти, политици/, отколкото приятели. Но един от най- заклетите ни противници е бил Сър Уинстън Чърчил. Той е и основният виновник за безсмислените, разрушителни бомбардировките през 1943 година над София / всъщност били са и на доста други места в България/, същият българомразец е произнесъл и проклятието, че: „ България трябва да бъде изтрита от лицето на Европа”, а София „срината до основи и превърната в картофено поле.” Също той презрително е говорил за нас, че си честитим след баня!     Та по този повод седнах и написах тези редове. За хигиената и чистотата. Припомних си и мемоарната книга на един от любимите ми артисти още от детството, Сър Лорънс Оливие, излязла и у нас през 1988. Когато разказва за детството си, той споделя, че през 1923 година семейството му / от 5 души/ изразходвало годишно едва 4000 литра вода за всички свои нужди и заплащало за това по- малко от една лира! Майка му и сестра му се къпели във вана с една и съща вода, а той – с двамата си братя също се редували в една и съща вода /!/ и когато идвал неговия ред, както буквално пише той: „водата вече едва ли можеше да измие какво и да е било!”. Спомних си и за един красив френски филм с Ален Делон. В един епизод поредната му чаровна любовница се изкъпа във ваната, излезе цяла насапунисана и без да отмие сапуна и пяната по тялото си, облече хавлията!..     Жители на Париж се движат на кокили по улица в центъра на града, превърнала се в мръсна, воняща река.   Да, културната Западна Европа, пред която ние, българите, все още изпитваме някакви глупави, неоправдани комплекси, всъщност не е била чиста и наистина „културна” векове наред. Там все още течащата вода в домакинствата, особено в кухните е рядкост. Дори и да не сте ходили на Запад, сигурно поне от филмите ви е направило впечатление как се мият съдовете там. Мивката се запушва, съдовете се оставят във водата, премиват се надве- натри без течаща струя, всички заедно и в сетне се изваждат от тази помия и се избърсват с кърпа. Затова и англичаните- туристи, когато пристигнат у нас, искат в хотелите мивките да имали запушалки, защото просто не са свикнали с чистата течаща вода. В пансионите на изисканите световни колежи на Оксфорд и Кембридж мивките и баните са без кран смесител за водата, а с два отделни крана – за студената и топлата, нещо което в „балканска” България отдавна го няма, нали?! Но да направим един кратък исторически преглед. Тук трябва да споменем, че северните народи винаги са използвали сауната, римляните – термите, а славяните и народите от Османската империя – баните от „турски” тип, които всъщност са продължение на римските. Докато след падането на Рим, от пети до дванайсти век, цели 700 години/!/ Западна Европа потъва в мръсотия и заразни болести. Консервативната католическа църква анатемосва римските бани като „места на разврата” и хората започват просто да не се къпят, а също и почти да не се мият. Например, великата Изабела Кастилска, покровителката на Колумб, се е къпала през целия си живот само два пъти – като бебе, в деня на раждането си, и в деня на сватбата си с крал Фердинанд. Също като нея, само два пъти през живота си се изкъпал и френския крал Луи XIV. Той просто изпитвал панически страх от водата и слугите му го напили, за да успеят да го измият насила. Не се отличавали с чистоплътност дори и духовниците, включително и висшия клир. Папа Климент Пети умрял от дизентерия, а неговият приемник Климент Седми от проказа. Повечето френски и английски крале просто не знаели какво е това сапун и баня. Неуките лекари са твърдели, че парната баня разширявала порите и човек ставал силно уязвим откъм инфекциите и това водело до бърза смърт. В резултат на тези смешни, лъже научни твърдения, повечето европейци са избягвали да се мият и да сменят дрехите си. Дори в прочутия със своята изисканост и разкош френски кралски двор се разнасяла миризма на пот, която са се опитвали да заглушат със скъпи парфюми, розова вода, кремове и помади. Някои са поставяли в подмишниците си платнени торбички с ароматни треви. Но, разбира се, не успявали. И като се прибавели огромните перуки, тежките, многопластови одежди, всичко това водело до кожни обриви и болести, а бълхите и въшките били нещо съвсем обичайно. За бълхите се произвеждали специални чесалки като за най-богатите били от слонова кост с позлата и скъпоценни камъни. С тях чистели перуките и кожата си от мръсните напластявания. Картината на Леонардо на Мадоната с невестулката ни напомня как по това време са използвали тези животинчета да ловят бълхите по телата на знатните дами. Рицарите- кръстоносци направо удивлявали византийците и арабите със своята нечистоплътност. А един от френските крале буквално бягал от водата като „дявола от тамян”. Неговите слуги успели с огромни усилия да го изкъпят само два пъти през живота му, когато бил малко момче и в деня на коронацията му! За хигиената в домовете и градовете в „цивилизованата Европа” / която винаги ни е презирала!/ по онова време има цели трудове. Освен липсата на бани, до 19 век в Европа повечето от градовете са тънели в мръсотия. Един френски хронист пише, че когато един ден крал Филип Втори Август решил да се разходи по улиците из Париж, скоро припаднал, само след като усетил ужасната смрад, разнасяща се по улиците на града. Нямало никаква канализация, парижани изхвърляли не само мръсната вода от прозорците направо в средата на улиците, но своите отпадъчни продукти, защото просто тоалетни нямало. Всъщност, тоалетни не е имало и дворците, дори аристократите са си свършвали работата из коридорите и това не се приемало като нещо съвсем нормално. А лекарите, дори „светилата” на тогавашната европейска медицина, били убедени, че водата се отразявала „негативно върху хигиената на човека” /така пише в един френски трактат от 16 век!/ . Според тях, с водата в организма ни навлизали хиляди опасни микроби. Препоръчвали само от време на време да се измиват ръцете, при това много внимателно и с оскъдно количество от „опасната течност”- това щяло да доведе до „отслабване на имунитета”! Така един от херцозите на Норфолк не се мил почти през целия си живот, заради което тялото се покрило от гнойни рани и довело до безвременната му смърт. Липсата на елементарна хигиена, на канализация, повсеместната мръсотия , избиването на котките и други фактори, сред тях и презморската търговия, довели до редица епидемии, включително и чумни, отнели живота на милиони от нашия континент. Само през 1866 година, в родината на Сър Чърчил, поради лошата хигиена в Лондон и големите градове, от холера починали повече от 60 000 англичани. И едва към края на 19 век и началото на 20 век, с развитието на медицината, Европа става малко по- чиста. Но за истинска хигиена в западната й част можем да говорим едва през 20 век. Германия е първата страна, в която се обръща голямо внимание на чистотата и здравето. Известно е, че където и да са отидели, немските войници първо са изграждали баня и тоалетни. За щастие, у нас никога не е било така. Старите българи, както и останалите източни славяни / от Русия, Украйна, Белорусия/ винаги са били чисти и са уважавали течащата вода. По нашите земи от древни времена е имало римски терми, бани, акведукти, кладенци и чешми. А руснаците и финландците се славят от древността със своите парни бани.  ", "date": "2019.10.19", "title": "За Сър Чърчил, за „честита баня!” и немитата Западна Европа"}
{"url": "http://www.classa.bg/%D1%81%D0%B2%D1%8F%D1%82/item/400980-%D0%BC%D0%B0%D1%81%D0%B8%D1%80%D0%B0%D0%BD%D0%B0-%D0%B0%D1%82%D0%B0%D0%BA%D0%B0-%D1%81%D0%B2%D0%BE%D0%B8-%D1%87%D1%83%D0%B6%D0%B4%D0%B8-%D0%B2-%D0%BD%D0%B5%D0%B1%D0%B5%D1%82%D0%BE-%D0%BD%D0%B0%D0%B4-%D0%BA%D1%80%D0%B8%D0%BC", "text": "Командването на армията провери колко ефективно работи системата за противовъздушна отбрана на Крим. За целта генералите симулираха масирана атака над полуострова с бойни самолети и хеликоптери на Черноморския флот. „Атаката“ включваше въздушно-разузнавателни самолети Су-24МР, бомбардировачи Су-24М и изтребители Су-30СМ, както и екипажи на вертолети Ми-8 и Ка-27. Те действаха от различни посоки, летяха с екстремни скорости и свръх ниска височина. За да избегнат откриването с радари, те се опитаха да не влизат в зоните им за откриване, използвайки релефа за прикритие. Тези маневри не донесоха успех. Екипажите на зенитно-ракетната система С-400 и ракетно-артилерийските системи „Панцир” бързо откриха „чуждите” обекти в небето и нанесоха точни изстрели по тях. Разбира се, никой не извърши истинска стрелба по въздушни цели. Въпросът беше ограничен до изстрелването на електронни ракети, което потвърждаваше: ако тези атаки бяха истински, вражеските самолети и хеликоптери щяха бъдат свалени. Системите С-400 покриват Крим от въздушни атаки от януари 2017 г. Екипажите \"Триумфи\" са разположени близо до Феодосия, в района на Севастопол, Евпатория и Джанкой. Заедно с тях екипажите на противовъздушните ракетно-артилерийски “Панцир-С1” също поемат бойно дежурство. В Крим има и други системи за противовъздушна отбрана, по-специално системата С-300ПМУ, способна да поразява аеродинамични цели на разстояние от 150 км. Триумфите имат много повече възможности - поразяват вражески самолет или ракета на разстояние до 400 километра.    ", "date": "2019.10.19", "title": "Масирана атака свои-чужди в небето над Крим"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/400981-%D0%B1%D0%BD%D1%80-%D1%81-%D0%B4%D0%B2%D0%B0%D0%BC%D0%B0-%D1%88%D0%B5%D1%84%D0%BE%D0%B2%D0%B5-%D1%81%D0%B5%D0%BC-%D0%BD%D0%B0%D0%B7%D0%BD%D0%B0%D1%87%D0%B8-%D0%BD%D0%BE%D0%B2%D0%B8%D1%8F,-%D0%BD%D0%BE-%D0%BE%D1%89%D0%B5-%D0%BD%D0%B5-%D0%B5-%D0%BE%D1%81%D0%B2%D0%BE%D0%B1%D0%BE%D0%B4%D0%B8%D0%BB-%D1%81%D1%82%D0%B0%D1%80%D0%B8%D1%8F", "text": "До куриозна ситуация се стигна в Българското национално радио /БНР/, след като днес то все още е с двама директори.  Досегашният шеф Светослав Костов все още не е получил решението на СЕМ за предсрочното му освобождаване, докато в същото време посоченият за временно изпълняващ генерален директор на БНР Антон Митов вече е назначен. Нещо повече - той е бил назначен веднага, още вчера следобед, само няколко часа след гласуването в медийния регулатор за прекратяването на мандата на Костов. Аз решение за прекратяване на договора нямам\", коментира Светослав Костов по обед днес. Той уточни, че още вчера следобед Антон Митов е получил своето решение за назначаване.  \"Явно много са бързали с назначаването\", коментира Костов нелогичната ситуация. По думите му нормалното би било първо единият директор да бъде освободен, а след това другият да бъде назначен. Юристката на СЕМ Емилия Станева също коментира казуса. \"Ще си получи решението по надлежния ред\", увери тя във връзка с липсата на документа. В отговор на въпроса защо все още не е в ръцете му решението за освобождаване, юристката обясни: \"Официалното получаване на решението не отлага във времето неговото изпълнение\". \"Считано от днес, той не е генерален директор, а е Митов\". , добави Станева по повод казуса с двамата шефове на радиото, които и в момента са под неговия покрив. Светослав Костов вече е отстъпил кабинета си на вр. и. д. Антон Митов, но не си тръгва от радиото, защото си чака решението от СЕМ. По повод информацията, оповестена вчера, че журналисти, които бяха опонентите на Костов при избухването на скандала, са препоръчали в писмо до СЕМ именно бащата на своя колега, съдебен репортер, юристката на СЕМ категорично го отрече. \"Това са инсинуации. Никакви предложения не са правени\", заяви Емилия Станева. Светослав Костов бе освободен вчера с единодушно гласуване в СЕМ и от петимата му членове заради спирането на \"Хоризонт\" за пет часа на 13 септември. От медийния регулатор се мотивираха с нарушение на Закона за радио и телевизия. Според адвоката на Светослав Костов обаче решението на СЕМ няма законово основание и то ще бъде обжалвано в съда още следващата седмица.", "date": "2019.10.19", "title": "БНР с двама шефове: СЕМ назначи новия, но още не е освободил стария"}
{"url": "http://www.classa.bg/%D1%81%D0%B2%D1%8F%D1%82/item/400982-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D1%81%D1%82%D0%B5%D0%B2%D0%BE-%D0%BF%D0%B5%D0%BD%D0%B4%D0%B0%D1%80%D0%BE%D0%B2%D1%81%D0%BA%D0%B8-%D0%B5%D0%B2%D1%80%D0%BE%D0%BF%D0%B0-%D0%B5-%D0%BD%D0%B0%D1%88%D0%B5%D1%82%D0%BE-%D0%B1%D1%8A%D0%B4%D0%B5%D1%89%D0%B5,-%D0%BE%D1%81%D1%82%D0%B0%D0%B2%D0%B0%D0%BC%D0%B5-%D0%BF%D1%80%D0%B8%D1%8F%D1%82%D0%B5%D0%BB%D0%B8-%D1%81-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Македония категорично продължава по европейския път. Основателно е разочарованието, защото ние изпълнихме всички необходими условия за започване на преговори. Договорите с България и Гърция ще бъдат изпълнявани, защото те са в основата на добросъседските ни отношения. Това заяви македонският президент Стево Пендаровски в извънредно обръщение, след като стана ясно, че Франция е блокирала започването на преговори за присъединяване към ЕС. Държавният глава съобщи, че в неделя 20 октомври под негово ръководство ще се проведе лидерска среща за анализ на новата ситуация. Според Пендаровски в момента е най-важно всички заедно да демонстрират единство и да препотвърдят безалтернативността на евроатлантическата интеграция на Македония. “, заяви президентът.", "date": "2019.10.19", "title": "Президентът Стево Пендаровски: Европа е нашето бъдеще, оставаме приятели с България"}
{"url": "http://www.classa.bg/%D1%81%D0%B2%D1%8F%D1%82/item/400983-%D1%82%D0%B0%D0%B9%D0%BD%D0%B8-%D0%B2%D0%B8%D0%B4%D0%B5%D0%BE%D0%B7%D0%B0%D0%BF%D0%B8%D1%81%D0%B8-%D1%80%D0%B0%D0%B7%D0%BA%D1%80%D0%B8%D0%B2%D0%B0%D1%82-%D0%B7%D0%BB%D0%BE%D0%B2%D0%B5%D1%89%D0%B8-%D0%BE%D0%BF%D0%B8%D1%82%D0%B8-%D1%81-%D0%B6%D0%B8%D0%B2%D0%BE%D1%82%D0%BD%D0%B8-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "Кадрите, заснети от активист на германска асоциация за защита на животните, са шокиращи. На тях се виждат сцени на насилие спрямо маймуни, кучета и котки, използвани за експерименти от немска лаборатория за фармацевтични анализи. \r\n   Според представители на асоциацията, цитирани от в. „Ди Велт“, кадрите са заснети в периода декември 2018 – март 2019 г. в лабораторията LPT, намираща се в предградие на Хамбург. Направени са със скрита камера от представител на асоциацията за защита на животните „Soko Tierschutz“, внедрен в лабораторията, за да разкрие ужасяващите експерименти. \r\n Във видеото се виждат завързани с метални гривни за врата маймуни, които се опитват да се освободят, кучета и котки в безпомощно състояние. \r\n           Активистът, заснел кадрите, твърди, че лично е присъствал на експерименти с маймуни, кучета, котки и зайци, провеждани по поръчка на фирми от цял свят. \r\n „Най-зле са третирани маймуните. Обикновено те са дребен вид макаци, не особено силни. Държат ги в ужасни условия, в тесни клетки. Много от тях развиват компулсивни разстройства и непрестанно жестикулират в клетките“, обяснява авторът на скандалното видео. \r\n Според защитниците на животни германското законодателство в тази област не е достатъчно строго и позволява провеждането на опити с животни. \r\n Записите са предадени в полицията, която е започнала разследване. \r\n     \r\n", "date": "2019.10.19", "title": "Тайни видеозаписи разкриват зловещи опити с животни в Германия"}
{"url": "http://www.classa.bg/%D1%81%D0%B2%D1%8F%D1%82/item/400971-%D1%82%D0%B0%D0%B9%D0%BD%D0%B0-%D0%BE%D1%82-%D0%BA%D1%83%D1%85%D0%BD%D1%8F%D1%82%D0%B0-%D0%BD%D0%B0-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0", "text": "В момента в ЕС и в НАТО се обсъжда вариантът за разполагане на западни полицейски части и войници на нашите и гръцките граници с Турция. Вкл. и английски, които ще бъдат с голям контингент.   Не е нужно да обяснявам защо се обсъжда такъв вариант на фона на заплахите на Ердоган към ЕС и вече неприкрития от нищо съюз, вкл. и военен между него, Башар Асад, молите в Техеран и Кремъл. Този вариант е пазената в най-дълбока тайна тема на срещата на най-високо равнище в Брюксел на фона на другите въпроси, които се обявиха. Заради това предложение за полицейска и военна помощ  . Роди се, за да се настрои общественото мнение у нас срещу такъв вариант за помощ за Родината и срещу английския контингент – по план най-многоброен. Затова се влагат такива усилия в опити за опровержение на разкритията, че това заглавие за българите като животни е фейк, лъжа, изхождащ от Гъделнюз – сайт за измислици и фантазии. Затова практически всички медии, вкл. така наречените демократически, си мълчат за фейка. Затова в кампанията срещу тези разкрития бяха подключени като последен аргумент поради липса на други доказателства колеги с авторитет  , сайтът Лентата на колегата Карбовски и др. (в сайта, свързан с Карбовски, в постнатата от тях снимка на фейка обаче са спестили фалшивото заглавие. Вероятно от страх “Сън” да не ги засъди). Аз съм за чужда полиция и чужди войски на границата ни. Политиците от различни партии, вероятно и президентът ни ще са против. Бойко Борисов сега е против, както и навремето! Тогава посочих и доказах, че той отказа предложената при миграционното цунами преди години безплатна помощ с полицейски и военни части от страните от Вишеградската четворка и Австрия. Отказа предложените от “лошия Запад” безплатни пари за истинска гранична ограда, понеже от родната илюзия на ограда може да се спечелят маса пари, като обаче се превърнат в лични за олигархични и политически джобове. Фейкът е видимостта на стартиралото геополитическо сражение на нашата територия. Затова и аз реагирах с разкрития толкова остро срещу него, за да предупредя за опасността. Господ да пази България, защото явно сами не можем, не искаме и се страхуваме да я опазим!      ", "date": "2019.10.19", "title": "Тайна от кухнята на голямата политика"}
{"url": "http://www.classa.bg/%D1%81%D0%B2%D1%8F%D1%82/item/400972-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D1%8F%D1%82%D0%B0-%D0%BD%D1%8F%D0%BC%D0%B0%D1%82-%D0%BF%D0%BE%D0%BB", "text": "    Заподозрените са изправени пред редица обвинения, включително убийства, трафик на хора и наркотици, насилие над деца и финансови престъпления и т.н. От Европол дават някои от най-интересните примери сред \"Най-издирваните\" в тази тяхна кампания. Сред тях е Зорка Рогич, издирвана в Хърватия във връзка с обвинения в трафик на наркотици и оръжия. Друг интересен случай е този на нигерийката Джесика Едосомван, за която се твърди, че е част от група за трафик на хора. Самата тя е примамила във Франция 60 жени, които след това са били принудени да проституират. Полякинята Дорота Казмиерска също попада в списъка на Европол, след като в родината си е осъдена задочно на 25 години затвор за убийство от 2008 г. Интерес предизвиква и случаят на Хилде ван Акер, която от 1996 г. насам се укрива заедно със своя съучастник за убийството на британския бизнесмен Маркъс Джон Мичъл в белгийския град Де Хаан. Ако бъде заловена, тя ще бъде вкарана в затвора до живот - такава е присъдата на съда в Белгия. В листа на европейската правоприлагаща агенция има и българско участие - това е Радина Жечева, осъдена задочно на 5 години затвор у нас през 2018 г. за серия измами между 2010 и 2011 г. с обещания за работа на българи зад границя.   Тя е действала като неофициален брокер, представяйки се пред жертвите с фалшифицирани документи. Във всеки от 10-те случая на измама, в които е намесено нейното име, тя събира от жертвите - както граждани, така и фирми - си големи суми пари и ценности. Преди да бъде заловена обаче, тя успява да избяга.     \"Хората обикновено смятат, че тези престъпления не могат да бъдат извършени от жени, но те са и са също толкова сериозни, колкото тези, извършени от мъже\", заяви говорителят на Европол Тине Холевоет пред АФП. Интерактивната кампания на уебсайта на Европол първоначално показва заподозрените, скрити от призрачни неонови маски (наподобяващи тези в поредицата филми The Purge), преди лицата им (а с това и полът им) да бъдат разкрити. „Идеята е да привлечем възможно най-много посетители, като опитът ни показва, че колкото повече очи следят за търсените бегълци, толкова по-голям е шансът издирваните лица да бъдат намерени и арестувани за деянията си\", добави Холевоет. От Европол също така мотивират действията си по кампанията с това, че ако най-търсените страници получават дневно по около 12 хил. посещения, докато трае някоя от тези информационни кампании посещенията често се увеличават до няколкостотин хиляди. Оттам също така обясняват, че следи и сигнали могат да бъдат изпращани анонимно чрез уебсайта или директно до органите на реда в конкретната държавата на ЕС, която издирва въпросния забелязан беглец. Казва се още, че предишните кампании на Европол за \"най-издирваните\" са довели до ареста на общо 69 престъпници - някои от тях са се предали сами, след като снимките им са били разпространени публично. Представители на Европол също коментират, че докато много академични изследователи проучват ролята, която полът играе в престъпността, по-голямата част от изследванията са насочени към пола на жертвата, а не към този на извършителя. Това оставя темата с много интересни и неотговорени въпроси по темата.     Нещата стават още по-интересни и на фона на статистиката, с която разполагат от правоприлагащата агенция - през последните години броят на жените, участващи в престъпни действия, се е увеличил прогресивно. Затова и от Европол призоват учените и изследователите за за повече проучвания по темата, които да дадат отговор на въпроса нужно ли е политиките за правоприлагане да бъдат адаптирани в посока противодействие на престъпленията, извършени от жени.", "date": "2019.10.19", "title": "\"Престъпленията нямат пол\""}
{"url": "http://www.classa.bg/%D1%81%D0%B2%D1%8F%D1%82/item/400973-tesla-%D0%B8%D1%81%D0%BA%D0%B0-%D0%B4%D0%B0-%D0%B7%D0%B0%D0%B2%D0%BB%D0%B0%D0%B4%D0%B5%D0%B5-%D0%BA%D0%B8%D1%82%D0%B0%D0%B9", "text": "Tesla е компания, която предпочита да действа на много фронтове едновременно. Само за няколко месеца производителят на електромобили успя да подобри представянето на пътя на моделите S и X, достигна рекордни нива на доставки през втората четвърт на 2019 г., а сега смело гледа към завладяването на най-големия автомобилен пазар в света - китайския. Според плановете на Мъск скоро автомобил Tesla с щампа \"Made in China\" няма да бъде нещо необичайно. В четвъртък изпълнителният директор на компанията обяви, че вече има официално разрешение от китайските власти да започне производството на коли в новата фабрика, която той нарича \"Гигафабрика 3\". Първите две Гигафабрики са в щатите Невада и Ню Йорк. Китайският завод за електромобили се намира на изток от Шанхай и инвестицията в него е на стойност 2 млрд. долара. Планът е оттам да излизат по 1000 автомобила от серията Model 3 или над 500 хил. бройки годишно - пет пъти повече, отколкото произвеждат двете фабрики в САЩ. Амбициозната цел е до няколко седмици заводът да е готов и до края на годината от него да излизат напълно готови електромобили. Така новото съоръжение ще даде на Tesla дългоочаквания достъп до китайския автомобилен пазар, който компанията отдавна иска да превземе. Само за изминалата година над половин милион китайци са закупили автомобил тип премиум седан в ценовия клас, в който фирмата на Мъск се прицелва. Именно затова фабриката до Шанхай ще произвежда приоритетно бюджетния Model 3, който идва на цена от около 36 хил. долара. Tesla разчита на Model 3 и за европейския пазар, където се сблъсква с конкуренцията на гиганти като Volkswagen. В Китай обаче брандът ще разработва паралелно и новия Model Y, който ще е в SUV сегмента.     Това ще е първият завод на Tesla извън пределите на Щатите. Те притежават съоръжение в Холандия, в което се работи по електромобилите за европейските доставки, но то е предназначено единствено за довършителни дейности и дистрибуция. Инвестицията в Азия Мъск обобщи с думите, че \"достъпните коли трябва да се произвеждат на континента, за който са предназначени\". Тепърва предстои да видим дали той ще последва съвета си и в Европа. Засега Tesla гледа към Китай - пазар, за който компанията отдавна мечтае. А очевидно Пекин също няма търпение в 26-те магазина на бранда да се появят коли собствено производство. Местните власти в Шанхай вече обещаха съдействие по строежа на фабриката, за да може тя да бъде завършена в обещаните срокове. Освен това те потвърдиха, че електромобилите, които излизат от този завод, няма да бъдат облагани с допълнителни мита. Всичко това показва, че Китай има сериозното намерение да стане по-отворен за автомобили чуждо производство. Именно митата и таксите за внос са основната пречка не само пред Tesla, но и пред редица други автомобилни концерни да навлязат в страната. Високите крайни цени отказват повечето китайци от идеята да притежават американска кола, а търговската война, която се разрази между Вашингтон и Пекин със сигурност само ще влоши нещата. На фона на задълбочаващата се криза в икономическите взаимоотношения между двете страни Илон Мъск прави хитър ход като започва производство именно в Азия. Строежът на фабриката му до Шанхай започна още през януари тази година, а през август той лично посети строителната площадка, за да провери с какви темпове върви изграждането. Посланието на Мъск е повече от ясно - Tesla се цели в Китай и търговската война на Тръмп няма да откаже компанията от сериозните й намерения. Самият Мъск неведнъж се е оплаквал от високите мита при вноса към Азия и според него таксите са основната спънка към навлизането на американски коли на изток. Сега той е намерил най-добрия начин да се справи с тази пречка и то със съдействие не от кого да е, а от властите в Пекин.", "date": "2019.10.19", "title": "Tesla иска да завладее Китай"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/400964-%D1%81%D1%8F%D0%BA%D0%B0%D1%88-%D0%B6%D0%B8%D0%B2%D0%B5%D0%B5%D0%BC-%D0%B2-%D0%B4%D0%B2%D0%B5-%D0%B1%D1%8A%D0%BB%D0%B3%D0%B0%D1%80%D0%B8%D0%B8", "text": "Културните елити ненавиждат чалгата и всичко, произлизащо от нея. Народът пък няма доверие на елитите. Образованите софиянци гледат с насмешка на леденото хоро в Калофер. И още, и още… Сякаш живеем в две Българии.         В България никой не признава никого за елит. Тази дума се употребява само в кавички и с презрение, защото хората са убедени масово, че онези, които държат властта и парите, са местни парвенюта или чужди мекерета и са далеч от всякаква културност, каквато предполага понятието \"елит\". Но възможна ли е нация без собствени елити? Според теорията - не. Според практиката - да. България е едно такова изключение - нация, оглавена от анти-елити. Елитите и нарастващото презрение Още по-проблематично е понятието народ. В него се смесват етнос (в какво си приличаме, какви хора играем, какви ракии пием), демос (граждани с права и задължения) и плебс (масата унижени и оскърбени). Популистите ловко играят с трите значения: народът ту се представя като идиличен фолклорен субстат, който трябва да бъде прочистен от чужди елементи. Ту става горд суверен, въставащ срещу ЕС или платени от чужбина неправителствени организации. Ту бива деградиран до роби, експлоатирани преди от османците, а днес от олигарсите. В България антиелитарните страсти бушуват поне от времето на Стамболийски и единственото, което предпазва хората от тях, е това, че мераклиите за лидерство са много и често се карат помежду си. Работата е там, че елитите не остават длъжни на народа си във всичките му същности. На недоверието те отвръщат с нарастващо презрение. Презрение към етноса с неговите хорá за книгата на Гинес. Но и презрение към демоса, който си мисли, че разбира какво иска и глупаво се бърка в политиката, футбола или избирателната система. Презрение накрая към плебса, който само чака помощи от държавата.  - даваше пример с леденото хоро в Калофер, което никак не се харесва на либералната интелигенция от София. Е добре, но хората му се радват, по някакъв начин хорото укрепва самочувствието им. Нали те не карат и останалите да го играят (макар че в някои училища се правят опити)? Тогава защо толкова агресия? Важният му извод беше в това, че сме престанали да си говорим, че се разпадаме на затворени, презиращи се взаимно общности. Нещо подобно писа и Бойко Василев в по-политически план. Въз основа на опитите си в събиране на събеседници за \"Панорама\" той констатираше тревожно нараснала нетърпимост, неспособността на опонентите дори да поставят проблемите в едни и същи термини, камо ли да стигат до някакви общи решения. Защо се различаваме все повече? Всъщност това днес е проблем не само на България. Всички различия се радикализират мигновено, независимо дали става дума за аборти, Брекзит, данъчно преразпределение или носене на ислямски забрадки. Периодически терористи, неофашисти или обикновени психопати дават израз на нетърпимостта към останалите с някоя стрелба в тълпата. Причина за това вероятно е новата геометрия на глобалния свят. Далечното е станало близко, близкото е далече, хората живеят, работят, забавляват се във виртуални светове, които нямат нищо общо с непосредственото им обкръжение, а то от своя страна се е превърнало единствено в източник на раздразнение. Защо сме тук заедно, какво ни свързва? Вместо тези въпроси днес индивиди, групи и цели държави си мислят как да предоговорят принадлежностите си, да се изтъргуват по-добре. На интернет дължим термина ехо-стаи: всеки се затваря в своята, където общува само с хора, които е подбрал, които разбира. Излизаш от своята приятелска мрежа и се сблъскваш със застрашителните думи на другите; понякога дори не разбираш кога се шегуват. Най-очевидният пример на ритуалното презрение в България е свързан с чалгата. Нетърпимостта отива далеч отвъд музиката - човек, който се смята за част от културните елити, се чувства длъжен да изразява публично погнуса от бръснатите глави, от силиконовите девойки, от хвърлянето на салфетки в заведението, от колите, парите, бизнеса и в последна сметка - от държавата като такава. Но какво ми пречи, че някакви хора живеят в тази тоналност? Ако аз пък слушам Дебюси и харесвам интелектуалки? В един друг свят това дори би могло да ми даде усещане за превъзходство. Ще кажете: чалгарите са по-богати, това ме потиска. Не, тук има нещо друго. Самият аз очевидно не съм сигурен в културната си идентичност. В разбъркания съвременен свят вече не е съвсем ясно дали Дебюси стои над Преслава и кой има право да съди за такива неща. Дали изобщо има нужда от културни елити, каквито ги помним. И така аз отчаяно презирам вкусовете на другите, за да докажа, че съществувам. Кога ще започнем да си говорим? Да не помислите, че ви призовавам да хвърляте салфетки и да гледате Вип Брадър. Казвам, че около нас съществуват най-различни хора с различни вкусове. Трябва да се научим да живеем едни с други без да напускаме собствените си културни идентичности. Защото нашите собствени комплекси само усилват разпада на българското общество. Наистина образованите ни съграждани трябва не само да разбират, но и да бъдат просветители, пък и социални критици - защото пошлостта днес не идва спонтанно от хората, а е индустриално произведена. Леденото хоро например е плод на телевизионния интерес, привлечен от местна екзотика. А чалгата е най-успешната българска културна индустрия. Геройствата в реалити форматите привличат реклами. Но културните елити няма да изиграят своята роля, ако просто се затварят в себе си, а народът им се явява като виртуален образ на екрана. Културата е общуване. С конкретни, неповторими индивиди.  ", "date": "2019.10.19", "title": "Сякаш живеем в две Българии"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/400965-%D1%81%D0%B2-%D0%BF%D1%80%D0%BE%D1%80%D0%BE%D0%BA-%D0%B8%D0%BE%D0%B8%D0%BB", "text": "  Св. пророк Иоил произхождал от Рувимовото коляно. Живял в деветия век преди Рождество Христово. Чрез неговите уста Господ предупреждавал Своя избран народ, който така често затъвал в нечестие, и го застрашавал с вавилонския плен. Пророкът предсказал връщането на евреите от същия плен и разрушаването на Вавилонското царство. Особено важно за християните е пророчеството на Иоил за слизането на Св. Дух над апостолите и изобщо над повярвалите в Христа люде. Тъй предава той думите на Бога за този божествен акт:     \" Ще познаете, че Аз съм посред Израиля и Аз съм Господ, Бог ваш, и няма други, и Моят народ няма да се посрами вовеки. И ето, след това ще излея от Моя Дух върху всяка плът, и ще пророкуват синовете ви и дъщерите ви; старците ви ще сънуват сънища, а момците ви ще виждат видения. Също и върху роби и робини в ония дни ще излея от Моя Дух. И ще покажа личби на небе и земя; кръв, огън и стълбовете дим. Слънцето ще се превърне в тъмнина, а месечината – в кръв, преди да настъпи денят Господен, велик и страшен. И тогава всеки, който призове името Господне, ще се спаси... И ще загърми Господ от Сион и ще издаде гласа Си от Йерусалим; ще потреперят небе и земя; но Господ ще бъде защита на Своя народ и отбрана за синовете Израилеви. Тогава ще познаете, че Аз съм Господ, Бог ваш, Който обитава на Сион, на светата Моя планина и ще стане Йерусалим светиня, и няма вече другоплеменници да преминават през него... А Иуда ще живее вечно, и Иерусалим - от рода в род.... \" (Книга на пророк Иоиля  ;  ). Дивно е това пророчество на Иоил за новия Израил – Църквата Божия, за новия, вечния Йерусалим, града на Живия бог в небесата, за бъдещия, вечния мир, който Бог ще наложи над своя народ – над цялото възродено и осветено от благодатта на Пресветия Дух Божи човечество.", "date": "2019.10.19", "title": "Св. пророк Иоил"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/400966-19-%D0%BE%D0%BA%D1%82%D0%BE%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "202 г. пр.н.е. - Втора пуническа война: В Битката при Зама легионите на римския главнокомандващ Сципион Африкански разбиват нахлуващата картагенска армия, предвождана от Ханибал.     439 г. - Вандалите, водени от крал Гейзерик, превземат Картаген в Северна Африка.   1469 г. - Фердинанд II Арагонски и Исабела Кастилска сключват брак, който прокарва път към обединението на Арагон и Кастилия в една държава - Испания.   1812 г. - Наполеон I с френската армия се оттегля от Москва.   1813 г. - Приключва Битката при Лайпциг, в която Наполеон Бонапарт претърпява едно от най-лошите си поражения.   1903 г. - В Княжество България се произвеждат избори за 13 Обикновено Народно събрание, спечелени от управляващата Народнолиберална партия. На изборите гласуват 41% от избирателите.   1912 г. - Балканска война: Бой при Еласона - първият сблъсък между армиите на Гърция и Османската империя в хода на Балканската война.   1918 г. - Създадена е Автономната съветска социалистическа република на немците от Поволжието, просъществувала до 1941 г.   1925 г. - Започва гръцко-българския пограничен конфликт останал в историята с името Петрички инцидент.   1943 г. - Изследователи в Рутгерския университет изолират първия антибиотик против туберкулозата - стрептомицин.   1960 г. - Държавният департамент на САЩ налага ембарго на доставките за комунистическа Куба с изключение на храни и лекарства.   1986 г. - Президентът на Мозамбик Самора Машел и други 33 пътници загиват при катастрофа на самолет Ту 134 в планините на Мозамбик.   1987 г. - ЧернияТ понеделник: настъпва борсов срив, когато промишленият индекс Dow Jones пада с 22%.   1987 г. - В отговор на атаките на Иран срещу кораби в Персийския залив, Военноморските сили на САЩ изваждат от строя две ирански петролни платформи.   1991 г. - Земетресение с магнитуд 7,0 по Скалата на Рихтер удря Северна Италия - загиват 2 000 души.   1993 г. - започват предварителни разговори между Виетнам и Китай за уреждане на акваториалния диспут за Тонкинския залив.   2007 г. - Ратифицирана и приета е сегашната Конституция на Черна гора.    ", "date": "2019.10.19", "title": "19 октомври, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/400967-%D0%BA%D0%B0%D0%BA%D0%B2%D0%BE-%D1%82%D0%BE%D1%87%D0%BD%D0%BE-%D0%B4%D0%BE%D0%B3%D0%BE%D0%B2%D0%BE%D1%80%D0%B8%D1%85%D0%B0-%D1%81%D0%B0%D1%89-%D0%B8-%D1%82%D1%83%D1%80%D1%86%D0%B8%D1%8F", "text": "САЩ успяха да убедят Турция, че е време за прекратяване на огъня в Сирия. Кюрдите се съгласиха. Но какво точно е било договорено? По този въпрос мненията се разминават.       Кюрдските сили в североизточна Сирия са готови да се съгласят с прекратяването на огъня, договорено между Съединените щати и Турция. \"Ще направим всичко в името на успеха на примирието\", каза командирът на \"Сирийските демократични сили\" Маслум Абди. Споразумението предвижда завръщане на прогонените в домовете им и изключва демографските промени в района. Договореностите се отнасят до областта между градовете Рас ал-Аин и Тал Абджад, поясни Абди. Това би била само една малка част от т. нар. зона за сигурност, която Турция отдавна иска да създаде по границата, за да може оттам, в рамките на офанзивата си, да прогони кюрдските милиции. В съвместната декларация на САЩ и Турция мащабите на зоната не са дефинирани. Турция не е променила целите си След няколкочасови разговори с американския вицепрезидент Майк Пенс Турция обяви, че прекратява за пет дни своята военна операция в Северна Сирия. Целта е да се изтеглят кюрдските милиции - акция, която вече започна. След пълното изтегляне на милициите офанзивата би трябвало да приключи окончателно, заяви Пенс. Все пак турската страна не говори за примирие, а само за прекъсване на офанзивата. И както каза турският външен министър Мевлют Чавушоглу, неговата страна продължава да се стреми  към следното: \"На 32 км навътре и източно от Ефрат до иракската граница, т.е. на дължина от 444 км да не остане нито един терорист и целият регион да се превърне в зона за сигурност\". Правителството в Анкара иска - по собствените му думи - да засели там сирийските бежанци от Турция. Кюрдите дълго време се явяваха съюзници на САЩ в борбата срещу \"Ислямска държава\". Както казва Пенс, Турция и САЩ се ангажират в рамките на постигнатото споразумение да победят заедно \"Ислямска държава\" в Северна Сирия. Обсъдена е била и координацията на мерки с оглед на  лагера с арестувани бойци на \"Ислямска държава\". Досега кюрдските милиции охраняваха и тях. Преди началото на офанзивата президентът на САЩ Доналд Тръмп разпореди изтеглянето на американските войски от граничния регион и така на практика отвори пътя за офанзивата. Турската акция се натъкна на остри критики в международен план. Държавните и правителствените ръководители на ЕС засега посрещнаха по-скоро сдържано прекратяването на огъня. Заявено бе само, че Европейският съвет приема за сведение американско-турското съглашение за прекъсване на всички военни операции. Вместо да приветства споразумението, ЕС отново призова Турция да прекрати офанзивата и да изтегли войските си.", "date": "2019.10.19", "title": "Какво точно договориха САЩ и Турция?"}
{"url": "http://www.classa.bg/%D1%81%D0%B2%D1%8F%D1%82/item/400968-%D0%B2%D1%82%D0%BE%D1%80%D0%B8-%D0%BE%D0%BF%D0%B8%D1%82-%D0%B4%D1%80%D0%B0%D0%BC%D0%B0%D1%82%D0%B0-%D1%81-%D0%B1%D1%80%D0%B5%D0%BA%D0%B7%D0%B8%D1%82-%D0%BE%D1%89%D0%B5-%D0%BD%D0%B5-%D0%B5-%D0%BF%D1%80%D0%B8%D0%BA%D0%BB%D1%8E%D1%87%D0%B8%D0%BB%D0%B0", "text": "За втори път ЕС договори с британското правителство споразумение за Брекзит. И отново, за втори път не е ясно дали парламентът в Лондон ще го одобри. Драмата с трудния развод още не е приключила, коментира Барбара Везел.       Европейският съюз и британското правителство успяха отново да се споразумеят. Но докато вълнението в Кралството е голямо, в Брюксел цари усещане за дежавю. Защото до такава ситуация вече се стигна веднъж - преди една година, когато Тереза Мей все още беше министър-председател на Великобритания. В момента шансовете сделката да бъде одобрена на следващата сесия на Долната камера също не изглеждат добри. От една страна, много от депутатите в британския парламент  искат да останат в ЕС. От друга страна, мнозина изпитват съмнения относно бъдещата позиция на Великобритания, която според вижданията на Борис Джонсън ще се отдалечи от Европа много повече, отколкото предвиждаше неговата предшественичка.     Много шум за нищо Във втората фаза от преговорите отново беше трудно да се постигне съгласие. То стана възможно след като ирландският премиер предложи на британския си колега ново решение за ирландския проблем. Борис Джонсън обаче осъзна, че с оглед на политическия хаос в Лондон, Брекзит може да бъде осъществен само със споразумение. Затова той направи обратен завой, забрави предишните си глупави приказки и заряза всички скрупули относно неделимостта между Северна Ирландия и Великобритания, които Тереза Мей защитаваше така ревностно. Новите договорености имат много общо със стария предпазен механизъм за Северна Ирландия, който беше предложен първоначално от ЕС, за да се избегне твърдата граница на острова.     За тази цел и двете страни направиха някои отстъпки - британските бяха повече. ЕС позволи на Северна Ирландия да напусне официално митническия съюз. От друга страна, Лондон трябваше да преглътне факта, че Северна Ирландия практически ще продължи да спазва европейските правила, за да се запази статуквото от двете страни на границата. Между другото, не става въпрос само за икономиката и търговията, но и за идентичността, принадлежността и ежедневието на хората в региона. Европейците и правителството в Дъблин могат да живеят с това решение. Освен това ЕС предвидливо е добавил в дребния шрифт, че може да налага своите правила. Като цяло, доста добра сделка за Брюксел, която в същото време позволява на Борис Джонсън да възкликне триумфално, че сега ще изведе Кралството от ЕС и в бъдеще отново ще поеме контрола над страната. Това е просто част от пропагандата на Брекзит, без значение колко малко истина има в нея. Какви са шансовете за одобрение? Споразумението вече е на масата за преговори. Но изгледите за одобрение от страна на британския парламент не изглеждат обещаващи. Ако северноирландската Демократична юнионистка партия не каже „да“ на сделката, тъй като отстъпките отиват твърде далеч, Джонсън може да загуби още няколко от твърдите застъпници за Брекзит. Съмнително е дали той ще може да привлече на своя страна торите, които изхвърли от партията си в пристъп на ярост. Опозицията (с малки изключения) така или иначе е против споразумението. Може би Борис Джонсън ще успее да сътвори чудо до събота вечер, в противен случай темата за Брекзит, на която ЕС би искал най-после да се сложи край, отново ще е на дневен ред в Брюксел. Едно от многото лъжливи обещания на Брекзит е, че с излизането на Великобритания от ЕС въпросът ще бъде приключен. Много британски граждани се надяват, че най-после всичко ще свърши. Това обаче е пълна заблуда, защото едва тогава Брекзит наистина ще започне. Преходният период, който бе договорен трудно, продължава само една година. Ако правителството в Лондон не го удължи, ще последва шокът на несигурността. Всички аспекти на бъдещите взаимоотношения между ЕС и Великобритания трябва да бъдат предоговорени - от въздушния трафик и разрешителните за камиони до академичното сътрудничество и сътрудничеството в областта на сигурността. Така че мирът, който сега обещават на британците, е лъжлив. Особено горчиви могат да станат преговорите по споразумението за свободна търговия, в които Борис Джонсън се стреми към възможно най-малка интеграция. ЕС даде да се разбере, че няма да отстъпи. Британците обаче трябва да решат пред урните дали наистина си представят своето бъдеще по модела „Сингапур на Темза“ с премахването на правата върху интелектуалната собственост и дерегулирания финансов пазар - или не. Въпросът е дали искат чисто неолиберално-англосаксонски или по-европейски модел на икономиката и в живота. Все пак те все още имат шанса да отменят стремглавия бяг към пропастта, който Борис Джонсън обяви за своя цел.", "date": "2019.10.19", "title": "Втори опит. Драмата с Брекзит (още) не е приключила"}
{"url": "http://www.classa.bg/%D1%81%D0%B2%D1%8F%D1%82/item/400969-%D0%B5%D1%80%D0%B8%D1%85-%D1%85%D0%BE%D0%BD%D0%B5%D0%BA%D0%B5%D1%80-%D0%B2%D1%8A%D0%B7%D1%85%D0%BE%D0%B4%D1%8A%D1%82-%D0%B8-%D0%BF%D0%B0%D0%B4%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%8F-%D0%BB%D0%B8%D0%B4%D0%B5%D1%80-%D0%BD%D0%B0-%D0%B3%D0%B4%D1%80", "text": "Той е почти без образование, няма дар слово, говори на диалект. Но е предан на партията и това е оценено. Ерих Хонекер прави устремна кариера, приключила на 18.10.1989 г., когато е освободен от всички заемани длъжности.       Кариерата на Ерих Хонекер, който в последните 18 години от съществуването на ГДР е генерален секретар на ЦК на Германската единна социалистическа партия (ГЕСП), започва още по време на Ваймарската република. Той е роден през 1912 г. в Нойнкирхен, провинция Саарланд. Става член на Комунистическата партия на 18 години. Учи в школата на Коминтерна в Москва, а когато се връща в Германия, става председател на Комсомола в родната си провинция. Не след дълго на власт идва Хитлер. Партийната кариера на Хонекер Пропагандата на ГДР патетично описва героичната борба на Хонекер с нацистите. А всъщност когато го арестуват, те не го осъждат на смърт или на концлагер, а на десет години затвор - меко наказание за онези дни. През 1945-а, след разгрома на нацистите, Хонекер излиза на свобода и веднага оглавява работата с младежта в съветската окупационна зона. Той няма почти никакво образование, няма дар слово, говори на тежък провинциален диалект, но е несъмнено предан на партията и това е оценено. Той става секретар на ЦК на ГЕСП, малко по-късно - и член на Политбюро.      В това си качество е един от инициаторите за издигането на Берлинската стена и на заповедта да се стреля без предупреждение по жителите на ГДР, опитващи се да избягат на Запад. В ЦК Хонекер отговаря за сигурността и това показва колко му се доверява тогавашният партиен и държавен лидер на ГДР Валтер Улбрихт. Но през 1971-а, след като си е осигурил подкрепата на Брежнев, Хонекер организира в Берлин \"дворцов преврат\": изпраща покровителя си в пенсия и заема поста му. Неодобрението на перестройката се оказва фатално В края на 80-те години положението в ГДР е катастрофално за управляващата върхушка. Десетки хиляди източни германци бягат на Запад през Унгария и Чехословакия. В редица големи източногермански градове се провеждат масови демонстрации с искането за демократични реформи. А генералният секретар Хонекер продължава да говори за завоеванията на социализма, за враговете на народа и подривната дейност на световния империализъм. Хонекер е яростен противник на перестройката, поради което през октомври 1989-а е освободен от всички заемани длъжности - уж по здравословни причини. Но ходът на историята вече не може да бъде променен - Берлинската стена пада само три седмици след оставката на Хонекер, състоява се Обединението и ГДР престава да съществува. Що се отнася до бившия генерален секретар, източногерманската прокуратура още преди Обединението е възбудила срещу него дело по обвинения в държавна измяна, злоупотреба с власт, разхищение на социалистическата собственост и корупция. Става дума и за ловните стопанства на Хонекер и другите членове на Политбюро, и за вили, построени с държавни пари. Хонекер, както и още няколко членове на ЦК и на Политбюро, е поставен под домашен арест. Но не задълго - оказва се, че 77-годиш Какво се случва след Обединението? След операцията прокуратурата иска да изпрати Хонекер от болницата направо в затвора, но адвокатите му успяват да се преборят за отмяна на ареста по здравословни причини. И така възниква един неочакван проблем: Хонекер няма къде да живее - разкошната му вила край Берлин е конфискувана. И макар властите да са готови да предоставят жилище на Хонекер и съпругата му, те отказват. В крайна сметка се настаняват в дома на свещеника Уве Холмер, което е доста парадоксално. Пасторът има десет деца, които независимо от високите си оценки в училище не са могли да следват, тъй като баща им е свещеник. Но когато питат Холмер как така е приютил двамата Хонекер, той отговаря: \"И те заслужават християнско милосърдие\".     Хонекер има две съпруги и две дъщери. Първата му жена е Едит Бауман, с която през 50-те години се развежда и се жени за 15 години по-младата Маргот Файст. Дъщеря им Соня се омъжва за чилийски комунист, емигрирал в ГДР, който впоследствие се връща в родината си и именно нататък се отправя Хонекер в крайна сметка, през 1993-а, да доживява дните си. Бягствата на Хонекер Но да се върнем в 1990-а година. Хонекер няма как да остане у пастора до безкрайност, а и не иска. Следствието срещу него тече, здравето му се подобрява след операцията и той започва да се опасява, че ще бъде арестуван. Налага се да бяга, но къде? В Москва са му останали другари в ЦК, обещали да не го изоставят в беда. През април същата година Хонекер и жена му са преведени в съветската военна болница край Потсдам. На десети август се разбира, че към обвиненията срещу Хонекер е добавено и \"съучастие в убийство\" - заради заповедта му да се стреля по опитващите се да преминат границата. Хонекер разбира, че вече наистина го заплашват съд и затвор и започва да бомбардира Москва с молби за предоставянето на политическо убежище. Извозват го от Германия първо с хеликоптер, после - с военно-транспортен самолет до Москва. Семейството е настанено в жилище край Москва, но всичките му покровители са сред главните организатори на пуча срещу Михаил Горбачов. И когато претърпяват поражение, Хонекер се оказва фактически под домашен арест. По същото време в Германия вече се водят първите събедни дела срещу бившите граничари на ГДР, убивали опитващите се да избягат на Запад. Но те са само изпълнителите, а какво става с тези, които са издавали заповедите? Германската общественост все по-активно настоява бившият генсек да бъде съден. И на Хонекер отново му се налага да бяга - този пък към Чили, откъдето е зет му. ният Хонекер е болен от рак. Помага му посланикът на Чили в Москва, който го приютява в посолството, но след това е отзован и Русия екстрадира бившия лидер на ГДР обратно в Берлин. Там той е арестуван и срещу него се провежда и процес. Делото обаче е закрито през 1993-а - съдиите го освобождават заради здравословното му състояние след 169 дни в затвора - има метастази в черния дроб. В крайна сметка той успява да замине за Чили, където умира година по-късно.", "date": "2019.10.19", "title": "Ерих Хонекер: възходът и падението на последния лидер на ГДР"}
{"url": "http://www.classa.bg/%D1%81%D0%B2%D1%8F%D1%82/item/400970-%D0%BC%D0%B5%D0%BA%D1%81%D0%B8%D0%BA%D0%BE-%D0%BD%D0%B0%D0%BA%D1%8A%D0%B4%D0%B5-%D1%81-%D0%B2%D1%81%D0%B8%D1%87%D0%BA%D0%B8%D1%82%D0%B5-%D1%82%D1%80%D1%83%D0%BF%D0%BE%D0%B2%D0%B5", "text": "Да обикаляш с хладилен камион със стотици трупове дни наред из града? Мексико има огромен проблем: неидентифицираните трупове са много, а хладилните помещения - твърде малко.           На помощ се притичат германски специалисти.В хладилните помещения на Института по съдебна медицина в Гуадалахара над 300 тела са натъпкани в чували. Сред тях има разчленени трупове, има и тела, които са изгнили наполовина. Все жертви на убийства. Трупове, извадени от масови гробове. Германският съдебен лекар Кристоф Бирнгрубер, който работи в института от няколко седмици, веднага открива разликите с Германия. \"В Германия за всеки покойник има специална хладилна камера. Изключително рядко се случва няколкостотин трупа да се съберат на една едно място.\" Помощ от Германия Германското правителство е изпратило 37-годишния специалист и негова колежка в град Гуадалахара, щата Халиско, за половин година. Те трябва да окажат подкрепа на мексиканските си колеги при идентифицирането на огромния брой трупове. В момента тук има 600 неидентифицирани мъртви тела, всеки ден пристигат поне по още 15. Съдебните медици просто не смогват. Допреди година институтът дори не е разполагал със система за охлаждане. Затова тогавашният директор наредил труповете да бъдат съхранявани в камиони с хладилни камери. Камионите пътували безспирно из града до момента, в който жителите не се оплакали от миризмата. Скандалът, който шокира цялата страна, принуди политиците да вземат мерки. Институтът получи малко по-добро оборудване и помощ от Германия. Шокиращият брой убийства през изминалата година - 36 000 убити и повече от 40 000 изчезнали хора, накарал Кристоф Бирнгрубер да замине за Мексико. Той непременно искал да помогне на мексиканските си колеги. \"Избягвам да си поставям цели, тъй като ситуацията е непредсказуема и несравнима с германските условия. Опитваме се да дадем най-доброто от себе си и ще се радваме, ако успеем да идентифицираме поне няколко тела и да ги върнем на близките им. В крайна сметка всеки случай е важен: става дума за покойници, които не са били разпознати и чиито семейства не могат да скърбят, защото нямат представа какво се случило с близките им\", казва лекарят. Разчленени трупове в торбички Идентифицирането на трупове в Мексико става все по-трудно, защото извършителите все по-често заравят жертвите си в масови гробове. Само през тази година в Халиско бяха открити 29 масови гроба. Един от последните случаи в Института по съдебна медицина: 119 найлонови торбички, пълни с различни човешки части. Подобни случаи затрудняват специалистите, защото всяка част трябва да бъде анализирана и описана. И точно тук на помощ идват съдебните лекари от Германия.  В Мексико в 98% от случаите извършителите остават ненаказани. Докато това не се промени, няма как да настъпи край на насилието.", "date": "2019.10.19", "title": "Мексико: накъде с всичките трупове?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400959-%D0%B2%D0%B5%D0%BD%D0%B5%D1%82%D0%B0-%D1%80%D0%B0%D0%B9%D0%BA%D0%BE%D0%B2%D0%B0-%D1%81-%D0%BD%D0%BE%D0%B2-%D0%BC%D1%8A%D0%B6", "text": "Миналата година Венета Райкова се разведе с Тихомир след 13-годишен съвместен живот, но ето, че май вече е факт и новия мъж в живота й.   Наскоро тв водещата е забелязана да се прибира късно вечер в приятна мъжка компания и видимо в много добро настроение.   Непознатият мъж се качил заедно с Венета в дома й и се забавил, твърдят съседи на блондинката.  Те забелязали, че в колата до Венета пътувал и още някой, когото виждали за първи път, пише \"Уикенд\". Затова и предполагат, че отношенията му с блондинката са отскоро.     Явно новият приятел на Райкова не е от най-заможните, щом пътувал с нейната кола, но пък за сметка на това пък се държал като голям кавалер. Ако новият придружител на Венета Райкова се окаже и новата й интимна половинка, то той ще е първият мъж, с когото тв водещата излиза след развода си преди година. Въпреки че двамата с Тихомир са разделени, запазиха добрите си отношения в името на 10-годишния си син Патрик и 13-те години брак зад гърба си.     Откакто е сама, Венета не спира да се оплаква от самотата в леглото си, което не било виждало мъж, откакто Тишо се изнесъл.   Явно обаче този тягостен период в живота ѝ е останал в историята, защото понастоящем Райкова направо сияела от щастие.", "date": "2019.10.19", "title": "Венета Райкова с нов мъж?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400960-%D0%BC%D0%B0%D1%80%D0%B8%D0%B0%D0%BD%D0%B0-%D0%B2%D0%B5%D0%BA%D0%B8%D0%BB%D1%81%D0%BA%D0%B0-%D1%81%D0%BC%D0%B5%D0%BD%D0%B8-%D1%81%D0%B8%D0%BC%D0%BE", "text": "Мариана Векилска вече не е част от екипа на bTV, вече не е част и от живота на Симеон Колев, с когото преди бяха семейство. Тв водещата обаче, ни най-малко не страда от драстичните промени в живота си!   Звездата от малкия екран, която се завърна от Брюксел за кратко, все по-често може да бъде забелязана из нощна София. Малките часове на нощта се оказаха любими за брюнетката, която се отдава на музика и танци до зори. Но вместо някой нов мъж до ексводещата на \"Тази събота\" и \"Тази неделя\" неотлъчно в купонджийските моменти бе сестра й Деси.     В полупрозрачна бежова рокля Мариана се забавляваше като луда и разкриваше с удоволствие дори и най-малките подробности от фигурата си. Може би точно заради нея и на по-късен етап от вечерта Векилска се впуснала в диви танци с непознат за нея господин, разказват очевидци. 45-годишната журналистка скрила шапките на младите девойки в бара и доказала, че възрастта няма значение, когато човек е решил да купонясва, пише \"Марица\".     Иначе Мариана Векилска е вече почти от година в Белгия, където замина, за да прави кариера в евроинситуция срещу заплата от 12 бона, но явно спокойствието и дисциплината там са й дошли в повече.  Любопитна подробност е, че след среднощните запои тв звездата се прибирала развеселена не къде да е, а в апартамента, в който живее бившият ѝ мъж Симо заедно със сина им Момчил.     В свое скорошно интервю пък, радиожурналистът, с когото бившата водеща са разведе преди 3 години, призна, че една от причините за раздялата им е именно свободолюбието на Мариана.   \"Водехме паралелни животи, докато уж бяхме заедно\", коментира Симо, който разбрал, че с голямата му любов вървят към разлъка, когато в последното им лято заедно Мариана заминала в приятелска компания за къмпинг \"Градина\", без да се съобрази с неговите желания.", "date": "2019.10.19", "title": "Мариана Векилска смени Симо"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400961-%D0%BF%D1%8A%D1%80%D0%B2%D0%B0%D1%82%D0%B0-%D1%81%D1%80%D1%8A%D0%B1%D1%81%D0%BA%D0%B0-%D1%80%D0%B0%D0%BA%D0%B8%D0%B5%D0%BD%D0%B0-%D0%B1%D0%B0%D0%BD%D0%BA%D0%B0-%D0%B1%D0%B5-%D0%BE%D1%82%D0%BA%D1%80%D0%B8%D1%82%D0%B0-%D0%B2-%D0%B1%D0%B5%D0%BB%D0%B3%D1%80%D0%B0%D0%B4", "text": "Ракията се смята за сръбското злато, а златото се пази най-сигурно в банка, затова днес в Белград бе открита първата Сръбска ракиена банка, предаде Танюг. В нея заинтересованите граждани и фирми ще могат да си изберат вид ракия и да я оставят да отлежава в дъбови бъчви с тяхното име. Сръбската ракиена банка е открита в рамките на Белградската спиртна фабрика и представлява нов туристически продукт на Белград. Ето защо първото буре в банката е наречено на Туристическата организация на Белград и в него се пази дюлева ракия под името \"Белградска ракия\".      \"Първата сръбска банка за ракия е част от промоцията на нашата традиция и култура, както шотландското уиски е традиция на Шотландия и на целия англосаксонски свят\", каза председателят на туристическата организация Миодраг Попович. Той добави, че всяка сръбска добра ракия е по-добра и от най-доброто и най-скъпо уиски, защото е направена от плодове. \"Всичко друго е въпрос на маркетинг и промоция\", каза Попович. Собственикът на спиртната фабрика Бранко Нешич обясни, че банката е място, където всички любители на ракията могат на едно и също място да изберат ракия, да я сложат в бъчва, да я запечатат и да оставят ракията да отлежи между 6 и 36 месеца, което може да увеличи стойността й до 60 процента. Запечатаното буре може да се отвори само от клиент на ракиената банка, а след като ракията отлежи, тя се бутилира в шишета с персонален етикет на клиента.", "date": "2019.10.19", "title": "Първата Сръбска ракиена банка бе открита в Белград"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400962-%D0%B6%D0%B5%D1%81%D1%82%D0%BE%D0%BA%D0%B0-%D0%B3%D0%BB%D0%BE%D0%B1%D0%B0-%D0%B3%D1%80%D0%BE%D0%B7%D0%B8-%D0%B0%D0%BB%D0%B8%D1%81%D0%B8%D1%8F", "text": "Алисия скоро може да отнесе безпрецедентна глоба от \"Маскираният певец\", в който почти сигурно участва.   ,  че се крие не много умело зад маската на Принцесата. Издадоха я не само гласът и характерните стойки по сцената, но и нейната лична невъздържаност броени дни преди старта на формата.     Както вече писахме Алисия е разправяла наляво и надясно, че ще участва в новия формат по Нова тв независимо от категоричното условие в договора си с продуцента Маги Халваджиян да не издава абсолютно нищо дори и на най-близките си. Глобата за подобна проява на непрофесионализъм и недисциплинираност е 15 бона, пише \"Хотарена\".     Алисия е споделила секретната информация не само със сина си и с гаджето си но и с почти всичките си приятели. И ако в този момент продуцентите решат да спазят договорните си условия с изпълнителката, то солената глоба не й мърда.  Любопитна подробност е, че преди две издания на формата Мария Илиева се опита да замаже гафа на Алисия, като сподели в ефир, че знае, че певицата е на участие и няма как точно тя да е Принцесата.     Това веднага създаде условия за ефектни коментари в мрежата и намекна, че панелистите знаят кои са участниците, но се стараят да го играят учудени. \"Само няколко човека знаят кои са хората зад маските. И мога да ви гарантирам, че всички спазват конфиденциалността\", пък каза още преди началото на предаването продуцентът Маги Халваджиян.", "date": "2019.10.19", "title": "Жестока глоба грози Алисия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400963-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-19-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "Препоръчва се \"да включите\" ума си, когато става дума за производствените задачи. Не витайте в облаците, това е безполезно. Ако имате желание да реализирате в нещо ново, учете и вземете пример от по-опитните. Семейните ще трябва да се справят с битови задачи, почистване, ремонти и други проблеми. Затова пък похвалата от вашите близки, ще бъде безкрайна. Още от рано сутринта, веднага ще се хванете за работа. Дори няма да имате нужда от помощници, защото със всичко ще успеете да се справите сами. Ако връзката ви с партньора, се е разрушила, не се самообвинявайте, за всичко. Най-вероятно любовта е отминала, оставяйки тъжен белег върху душата ви. Вечерта ви очаква, изгодно финансово предложение. Трябва да се борите за всичко, което ви принадлежи. И това не е меркантилност, а нещо съвсем нормално. Освен това във вашата среда има хора, които искрено и във всичко ви подкрепят. Отношения с чуждестранни партньори, могат да се влошат и разпаднат. Но не бива да се тревожите, особено ако конфликтът е назрявал от дълго време и е нямало начин да бъде разрешен.   Днес дори няма да може да си отворите устата, толкова често другите ще настояват, убеждават и предлагат. Е, понякога трябва да сте в ролята на наблюдател. Особено, ако искате малко да си починете. От запознанства с романтичен характер, е по-добре да се откажете. Нищо няма да излезе от това, само ще си загубите времето. Препоръчително е да бъдете категорични, ако въпросът засяга отношения с близки приятели. Особенно, ако те често умишлено ескалират ситуацията. Творческите ви идеи, имат шанс да бъдат реализирани. Парите, които ще получите за минали проекти, могат да бъдат инвестирани в нещо обещаващо. Например, в личен бизнес. Ще трябва, да преживеете много неща отново. Ще има моменти, които са по-скоро като сън или като \"дежа-ву\". Опитайте се, да не изпускате емоциите си върху тези, с които работите или дружите. Защо да обиждате добри хора? Ще имате възможност, да подобрите условията си на живот. Ако продавате апартамент или къща, ще направите добра сделка. Ще получите много информация, от която ще е неблагодарно да се откажете. Особено след като идва от човек, който се грижи за вашето благополучие, като за свое. Ще е добре да се заемете със себе си, с външния вид и здравето. Ако нещо ви притеснява, тогава трябва да отидете на лекар.   Финансовата ви ситуация, значително ще се подобри. Парите ще идват от различни места и от различни хора, а вие упорито ще ги съхранявате в сметката си. Без разходи, скъпи покупки и други дрънкулки! Отношенията с избраника, ще са отлични. Но ще трябва многократно да му повтаряте, заветните думи „Обичам те”.   Препоръчително е да се заемете с домакинската работа и семейните задължения, отколкото да обсъждате други хора. Натрупали сте много нерешени проблеми, както битови, така и лични. Освен това е време, да поговорите сериозно с децата. Възможно е, да имат проблеми. Отделете им достатъчно време, гледайте заедно филми или отидете на разходка. Възможно е да развиете комплекс за вина и малоценност, което за вас ще е много странно. Може би, в това състояние ще ви вкара човек, който отдавна морално ви потиска. Запазете спокойствие, не давайте да ви обиждат и бъдете по-уверени. Добър ден за пътуване, занимания със спорт и закаляване. Днес е препоръчително да не бързате, да не взимате прибързани решения и да не говорите каквото ви хрумне. Помнете, че ако си развържете прекалено езика, ще се окажете в изолация. Дори близките хора, ще се отдръпнат от вас, което не е желателно. Със здравето шега не бива – знаете това нали? Отложете спортните занимания и се хранете по режим.   Продуктивен ден за тези, които не пестят сили и идеи за бъдещият просперитет. Перфектно може да се справите с всяка работа, ако сте отговорни и упорити. Вътрешна хармония ще придобият тези, които се занимават с йога и творчество. Не крийте талантите си, те ще са ви от полза. Вечерта е възможно, да получите странно съобщение.", "date": "2019.10.19", "title": "Дневен хороскоп 19 октомври"}
