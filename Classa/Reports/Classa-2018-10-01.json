{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387898-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B5%D1%82%D0%B5-%D1%81%D0%B8-%D1%81%D0%B2%D1%8F%D1%82,-%D0%B2-%D0%BA%D0%BE%D0%B9%D1%82%D0%BE-%D0%B4%D0%BE%D0%B3%D0%B0%D0%BD-%D0%B5-%D0%B2-%D0%B7%D0%B0%D1%82%D0%B2%D0%BE%D1%80%D0%B0,-%D0%B1%D0%BE%D0%B9%D0%BA%D0%BE-%D0%B5-%D0%BF%D0%BE%D0%B6%D0%B0%D1%80%D0%BD%D0%B8%D0%BA%D0%B0%D1%80,-%D1%80%D0%B0%D0%B1%D0%BE%D1%82%D1%8F%D1%82-6-%D1%80%D0%B5%D0%B0%D0%BA%D1%82%D0%BE%D1%80%D0%B0-%D0%B2-%D0%BA%D0%BE%D0%B7%D0%BB%D0%BE%D0%B4%D1%83%D0%B9,-%D0%B0-%D0%BF%D0%B0%D1%80%D0%BD%D0%BE%D1%82%D0%BE-%D0%B5-15-%D0%BB%D0%B2-%D0%BC%D0%B5%D1%81%D0%B5%D1%87%D0%BD%D0%BE%E2%80%A6", "text": "Преди да се заровите в научната фантастика, погледнете историята. Доган наистина е бил затвора, а не топ политически фактор, от който зависи всичко в държавата. Бойко наистина е бил просто обикновен пожарникар. Нека тича момчета да гаси огъня, срамна работа няма. Работеха 6 реактора на АЕЦ, а от сметките за тока никой не се интересуваше. Сметката за парно беше… 15 лв. месечно. И да завършим – нали ви казах, че ще плачете за социализЪма, каза другарят Живков…    ", "date": "2018.10.01", "title": "Представете си свят, в който Доган е в затвора, Бойко е пожарникар, работят 6 реактора в Козлодуй, а парното е 15 лв. месечно…"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/387892-%D1%84%D1%80%D0%B0%D0%B7%D0%B8%D1%82%D0%B5,-%D0%BA%D0%BE%D0%B8%D1%82%D0%BE-%D0%BB%D0%B8%D0%B4%D0%B5%D1%80%D0%B8%D1%82%D0%B5-%D0%BD%D0%B5-%D0%BF%D0%BE%D0%BB%D0%B7%D0%B2%D0%B0%D1%82", "text": "„Всичко, което кажете, може и ще бъде използвано срещу вас.\" Това твърдение е вярно не само при полицейски арест в САЩ. Истинските бизнес лидери знаят, че думите и фразите, които използват, са критично важни и в работната среда. Те задават тона в целия офис и в крайна сметка няма да успеете да ръководите екип, ако не подбирате думите си внимателно. Обратното, ако знаете какво говорите, може да се справите дори и с грубите и трудни служители. Ето три фрази, които трябва да извадите от речника си, ако искате да сте вдъхновител на един ефективен екип. Може би... „Може би\" трябва да е първа в забранителния списък. Ограничените шефове от типа на тези, които не се задържат дълго на едно място, често искат да играят на „какво ако\" сценарии, но добрите лидери не пътуват в този влак. Те ясно изразяват своето мнение и разбираемо посочват гледната си точка. Те никога не използват „може би\", защото фразата предполага несигурно бъдеще за всички участници. Те не прибягват до нея и когато говорят с най-лошите служители, защото е дори по-важно да бъдат директни и ясни с тях. „Няма да одобрим този разход\" е много по-добро изявление, отколкото нещо по-приятно, като „може би ще го одобрим\", защото служителите ще знаят как да планират и коригират своите проекти и няма да губите време в опити за тълкуване на неясни послания. По мое мнение... Какво може да не е наред с това да имаш мнение? Всичко, когато си шеф. Мненията са добри в политиката и в стаята за почивка, но нека бъдем честни – когато ръководите екип и посочвате посоката, това всъщност не е просто мнение или предложение. Като лидер е добре да посочвате фактите и решенията, каквито са, за да могат служителите да знаят какво се очаква от тях. Ако за бюджета, офис пространството или за фирмата като цяло е само ваше мнение, то как служителите да получат насоки за бъдещето? Очевидно можете да изразите мнения, ако става въпрос за мозъчна атака, но дори и тогава: колкото по-ясно изразите фактите и предадете действителните планове, толкова по-добре служителите ще могат да разсъждават в синхрон с тези планове. Аз съм шефът... Ако се наложи сам да изтъквате позицията си в компанията, нещата стават потенциално опасни. Големите водачи комуникират ясно; те не правят мъгляви изявления или предлагат няколко варианта, сякаш цялата компания се управлява от магическо кълбо. Когато става дума за ръководене на служители, яснотата е всичко. В същото време да бъдеш ясен и да избягваш думата „може би\", не означава, че трябва да действаш заповеднически. Много хора бъркат яснотата с високомерието. Постигане на консенсус, събиране на гледни точки, размисъл по тема, да, но след това трябва да имате упоритост, увереност и лидерство, за да вземете решение. И то трябва да е такова, че да не изглежда, че просто надделявате над другите, а да се разбере, че то ще улесни и тяхната работа. Затова вие ще сте шефът, а не защото сте го казали", "date": "2018.10.01", "title": "Фразите, които лидерите не ползват"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/387893-%D0%BC%D0%BE%D0%B6%D0%B5-%D0%BB%D0%B8-%D0%BA%D0%BC%D0%B5%D1%82-%D0%B3%D0%B5%D0%B9-%D0%B4%D0%B0-%D0%BF%D1%80%D0%BE%D0%BC%D0%B5%D0%BD%D0%B8-%D0%BF%D0%BE%D0%BB%D1%88%D0%B0", "text": "Слупск, град с около 100 000 жители до Балтийското крайбрежие на Полша, тези дни е любимо място за завързване на интригата. „Той се превърна в полския Лас Вегас\", казва кметът Роберт Бедрон, който е свързал в брак около 140 двойки. Самият той обаче е откровен гей (все още рядкост в полската политика) и не може да се омъжи за партньора си. Необичайно за полски политик, той освен това е светски човек и нещо като „зелен\". С продължаващото подриване на полските институции от страна на социално консервативното правителство на „Право и справедливост\" (ПиС), за последно във Върховния съд, 42-годишният кмет се появи като надежда за полската либерална левица. Само че повторението на успеха на Еманюел Макрон, който изникна от почти пълната популярна неизвестност, за да стане президент на Франция през 2017 г. като шеф на чисто нова партия, ще бъде трудна задача. Все пак той има шанс. Въпреки цялата му привлекателност за варшавските милениали Бедрон познава добре Полша на малките градове. Сега бастион на ПиС, селският югоизток, където той израсна, не бе лесна среда за гей през 90-те години. На двайсетина години той основа групата за натиск „Кампания срещу хомофобията\". След период като депутат в парламента се кандидатира за кмет на Слупск като независим през 2014 г., печелейки 57% от гласовете в балотажа. Бедрон изпробва версията за Полша, в която никой не е изоставен. От неоготическото кметство в Слупск той намали дълга, увеличи прозрачността и заложи на устойчиво развитие. Гостите пият вода от чешмата, а не от пластмасови бутилки. Водени от Бедрон, дузина полски кметове създадоха мрежа на „прогресивни градове\", занимавайки се с проблеми от обезлюдяването до замърсяването на въздуха. В Полша това се смята за революция. Макар и критичен към нелиберализма на ПиС, Бедрон изпитва малко симпатии към основния ѝ съперник, центристката „Гражданска платформа\", която управляваше от 2007 до 2015 г. Докато бе на власт, тя пренебрегваше „всекидневната демокрация\", основана около публичните услуги, вместо около далечни институции като Върховния съд, казва той. За да увеличи народното участие в политиката, неотдавна той написа книга за демокрацията за деца. След като Еврокомисията обмисля да ореже парите за страни, където върховенството на закона е в опасност, като Полша и Унгария, Бедрон внимава да не наказва обикновени хора за прегрешенията на тяхното правителство. Вместо това парите от ЕС трябва да отиват директно към местни служители, НПО и бизнеси, заобикаляйки Варшава, предлага той. Поради разделението на Полша между привърженици и критици на ПиС Бедрон съзнава собствената си сила да разделя или обединява. При неотдавнашна дискусия в Североизточна Полша той бе посрещнат от младеж с тениска с хомофобския лозунг „Без педерастия\". Вместо да извика охраната, Бедрон го покани да се снимат заедно (мъжът се съгласи). Въпреки всичко популярността идва с големи очаквания. Анкетите вече нареждат Бедрон сред първите трима претенденти за президент през 2020 г., след сегашния, свързан с ПиС Анджей Дуда и Доналд Туск, който може би ще се върне в Полша след края на мандата му като председател на Европейския съвет. Бедрон отказва да отговори дали ще се кандидатира, но този месец заяви, че няма да търси втори мандат в Слупск и вместо това ще основе собствено „прогресивно\" движение преди изборите за Европейски парламент идната пролет. Според него те ще са „тест\" преди парламентарните избори следващата есен, след като нито една левичарска партия не влезе в парламента при предишния вот. Той отхвърля критиките от кръговете на „Гражданска платформа\", че това ще разцепи вота срещу ПиС и ще унищожи всяка надежда за отстраняване на сегашното правителство. „Те би трябвало да продължат да ни окуражават\", казва Бедрон.", "date": "2018.10.01", "title": "Може ли кмет-гей да промени Полша?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/387894-%D0%B1%D1%81%D0%BF-%D1%81-%D0%B2%D0%BE%D1%82-%D0%B7%D0%B0-%D0%BD%D0%B5%D0%B4%D0%BE%D0%B2%D0%B5%D1%80%D0%B8%D0%B5-%D0%B7%D0%B0-%D0%B7%D0%B4%D1%80%D0%B0%D0%B2%D0%B5%D0%BE%D0%BF%D0%B0%D0%B7%D0%B2%D0%B0%D0%BD%D0%B5%D1%82%D0%BE", "text": "БСП ще внесе третия си вот на недоверие срещу управлението на ГЕРБ и „Обединени патриоти\" – за здравеопазването. Националният съвет на партията със свое решение в събота задължи парламентарната група да подготви вота. От „Позитано\" 20 обосновават този ход с „влошаващото се състояние на здравеопазването и намерението на управляващите да правят реформи, които ще натоварят допълнително финансово всеки български гражданин, а качеството на здравните услуги няма да се подобри\". Дни по-рано здравният министър Кирил Ананиев предложи два варианта за финансиране на здравеопазването, които включват застрахователни компании редом с НЗОК. „Това не е здравна реформа, а здравен геноцид\", е заявила пред партийния пленум лидерът на БСП Корнелия Нинова, цитирана от нейния пресцентър. Пред съпартийците си Нинова е заявила още, че в момента ДПС управлява ГЕРБ, а Патриотите са щастливи от тази ситуация, защото великодушно им се подхвърлят трохи от държавната трапеза. Тя даде пример с невъзможността управляващите да съберат кворум за работата на парламента, след като депутатите от БСП и от ДПС не са се регистрирали. В петък обаче се появила нова политическа ситуация, като ДПС изиграли брилянтен ход и с един куршум убили два заека – осигурил кворум срещу условието ГЕРБ да изтеглят закона за местното самоуправление, и така показали кой кара влака и колко Патриотите са излишни. Какви ли ще са следващите условия на ДПС, запита Нинова.", "date": "2018.10.01", "title": "БСП с вот за недоверие за здравеопазването"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387895-%D0%BE%D1%82%D0%B2%D0%BE%D1%80%D0%B8%D1%85%D0%B0-%D0%BE%D1%84%D0%B5%D1%80%D1%82%D0%B8%D1%82%D0%B5-%D0%B7%D0%B0-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8%D1%82%D0%B5", "text": "Това заяви пред журналисти зам.-министърът на отбраната Атанас Запрянов след   предаде репортер на Novini.bg Предложенията за нови самолети са от САЩ, Италия и Швеция – съответно това са Ф-16 и Ф-18, „Юрофайтър“ и „Грипен“. От трите предложения само \"Юрофайтър\" е употребяван, другите са нови. ,,Оттук-нататък документите ще бъдат отнесени в регистратурата за класифицирана информация. Ще бъдат описани всички екземпляри. От утре започва двуседмична работа на Комисията за обсъждане на предложенията. В това време Комисията може да отправя въпроси, свързани с предоставените документи. Така че от утре започваме да работим с вас'', обърна се Запрянов към представителите на трите държави, изпратили своите оферти. ,,Накрая министърът на отбраната ще вземе крайното решение и ще го отнесе до парламента и след това ще влезем в разговори с избраната страна-производител'', обясни още зам.-министърът.", "date": "2018.10.01", "title": "Отвориха офертите за изтребителите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387896-%D0%BE%D0%B1%D1%8F%D0%B2%D0%B8%D1%85%D0%B0-%D1%81-%D0%BA%D0%BE%D0%BB%D0%BA%D0%BE-%D0%BF%D0%BE%D1%81%D0%BA%D1%8A%D0%BF%D0%B2%D0%B0-%D0%BF%D0%B0%D1%80%D0%BD%D0%BE%D1%82%D0%BE-%D0%BF%D0%BE-%D0%B3%D1%80%D0%B0%D0%B4%D0%BE%D0%B2%D0%B5", "text": "След  , на брифинг председателят на КЕВР Иван Иванов каза, че за битовите и бизнес потребителите увеличението ще е с не повече от 8%, предаде репортер на Novini.bg Цените на топлинната енергия се повишават от 2,28% за \"Веолия Варна Енерджи\" до 8,57% за \"ЕВН България Топлофикация Пловдив\". За \"Топлофикация София\" увеличението ще е с 7,97%.     Относно изменението на цената на топлинната енергия получихме сигнали от неправителствени организации, че в България се променя цената, докато цените за Европа остават непроменени. От 28 септември 2017 година до 28 септември освен промяната в курса на долара, промяната в цената на петрол тип Брент са ценообразуващи за цената на природния газ, доставян от \"Газпром\" у нас. За една година тази цена се е увеличила с 43,76%, съобщи Иванов. Той уточни, че промяната на цената засяга само топлофикации, които работят с енергоносител природен газ, а топлофикации като тези в Перник, Сливен, Русе и Габрово, които използват въглища за производството на топлоенергия, остават с непроменени цени. Цената на тока няма да бъде променяна от 1 октомври, изтъкна председателят на КЕВР. По думите му има няколко начина да не се повишава периодично цената на природния газ, като първият от тях са започналите преговори с \"Газпром Експорт\". Надявам се, че и с подкрепата на Европейската комисия българската страна ще договори по-добри условия за внос на природен газ, подчерта Иван Иванов. Втората причина е съобщение в официалния вестник на Европейския съюз, че румънският национален оператор \"Трансгаз\" поема няколко ангажимента, които касаят България – считано от 1 юли 2019 година гарантира възможност за внос у нас на 1,5 млрд. кубични метра природен газ при връзката Гюргево-Русе, а от 31 декември 2019 година – за вноса на 1,8 млрд. кубични метра природен газ. \"Трансгаз\" поема ангажимент минималната цена да бъде равна на референтната цена в Румъния, както и да няма никакви допълнителни такси. Реално през 2019 година България ще може да се ползва от първата създадена междусистемна връзка – с Румъния, и ще има възможност за диверсфикация, каза още председателят на КЕВР.", "date": "2018.10.01", "title": "Обявиха с колко поскъпва парното по градове"}
{"url": "http://www.classa.bg/%D1%81%D0%B2%D1%8F%D1%82/item/387897-%D0%BF%D0%BE%D1%87%D0%B8%D0%BD%D0%B0-%D1%88%D0%B0%D1%80%D0%BB-%D0%B0%D0%B7%D0%BD%D0%B0%D0%B2%D1%83%D1%80", "text": "Изпълнител, поет и композитор, Азнавур е съавтор на над 1300 песни. В света са продадени 180 милиона копия от неговите записи. Азнавур е изиграл над 60 роли в киното. В края на миналата година Шарл Азнавур бе в нашата страна. Изпълнителят пя на френски, руски, испански и английски на концерта си в зала “Арена Армеец” в столицата. 94-годишният френски изпълнител от арменски произход танцува сред атмосферата на автентичен френски театър и изправи на крака публиката си. На последния си концерт в България през декември 2017-та певецът представи най-доброто от 70-годишната си кариера. Почитателите му пееха заедно с него, особено когато прозвучаха най-популярните “Две китари”, “Бохеми” , “Тя”, “Аве Мария”.   Азнавур сам представяше песните си и чувството му за хумор пролича още в началото на концерта, когато шеговито се обърна към публиката с думите, че ще говори на френски, защото, макар, че може да говори и английски, руски и италиански, френският му е най-добър. Той също така заяви, че вече е време да научи и някоя песен на български.  Тогава Шарл беше в прекрасна форма и аплодисментите на феновете му не стихнаха дълго след края на спектакъла, продължил повече от час и половина. \r\n      ", "date": "2018.10.01", "title": "Почина Шарл Азнавур"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/387888-%D1%81%D1%82%D0%B0%D0%BD%D0%B8%D1%88%D0%B5%D0%B2-%D0%BD%D0%B0%D1%81%D1%82%D0%BE%D1%8F-%D0%B1%D1%81%D0%BF-%D0%B4%D0%B0-%D1%81%D0%B5-%D0%BE%D0%B1%D1%8A%D1%80%D0%BD%D0%B5-%D1%81%D1%80%D0%B5%D1%89%D1%83-%D0%BE%D1%80%D0%B1%D0%B0%D0%BD,-%D0%BD%D0%B8%D0%BD%D0%BE%D0%B2%D0%B0-%D1%81%D0%B5-%D0%BE%D0%BF%D1%8A%D0%BD%D0%B0", "text": " ПЕС-БСП се разигра на червения пленум. Президентът на европейските социалисти Сергей Станишев настоял отново БСП да преосмисли подкрепата си за Унгария и Орбан по повод решението на Еврокомисията да отнеме правото й на глас като еврочленка. Соцлидерката Корнелия Нинова отказала. Това научи Канал 3 от участници в заседанието на Националния съвет на партията.     В изказването си Станишев заявил, че БСП трябва да предифинира позицията си в подкрепа на Орбан, тъй поведението му е реална заплаха за демокрацията. Той дал за пример на националистки и профашистки настроения последната акция на фенове на Орбан, които поставили пред централата на унгарските социалисти в Будапеща обесено чучело на ръководителя на соцделегацията в Европарламента. Корнелия Нинова обаче опонирала, че БСП не подкрепя Орбан и всяка заплаха за връщане на фашизма, но е против наказателната акция, която се води срещу Унгария. Оказва се, че Европа е много чувствителна по темата спрямо Унгария, отбелязала соцлидерката, но в същото време не обърнала никакво внимание на писмото на БСП срещу Ангел Джамбазки, който заяви, че всички социалисти са за разстрел. Преди дни Нинова заяви, че санкцията срещу Унгария от страна на Брюксел е грешка и не скри, че е на различна позиция с президента на ПЕС по този въпрос. Десантът на червените из страната не разгорил буйни страсти, каквито бяха първоначалните нагласи, но затова пък смяната на главния редактор на „Дума“ завихрила спор. По темата скочили евродепутатът Георги Пирински и журналистът, член на НС на партията – Велислава Дърева. Пирински обърнал внимание на пленума, че в редакцията на партийния вестник кипи напрежение, нарушава се уставът на БСП, който гласи, че шефът на „Дума“ се избира от Националния съвет. Докато Дърева атакувала директно персонално новия главен редактор Йордан Мичев. Попитала на какво основание се сменя Таня Джаджева и се поставя той начело на вестника. Дърева поискала още да има нарочен пленум, посветен само на съдбата на партийния орган. В своя защита Корнелия Нинова обяснила, че не е нарушила устава на партията, а само е направила същото като предшествениците си Станишев и Миков. При Станишев и.д. главен редактор беше Юри Борисов, а при Миков отново и.д. беше Таня Джаджева. Нинова разяснила, че по същия начин Йордан Мичев е назначен на временен договор за 6 месеца и ако бъде харесан след този изпитателен срок, ще бъде предложен за постоянно на Националния съвет. Междувременно Нинова разчисти неудобните от предизборния щаб. По нейно предложение пленумът промени състава на Националния предизборен център, като от него бе изваден Георги Гергов, а Красимир Янков изпревари и си подаде сам оставката.Сменен е и секретарят на щаба Асен Димитров с Вяра Емилова. По предложение на Нинова щабът бе оглавен от Георги Свиленски. В предизборния щаб на левицата влизат още Александър Симов, Стоян Мирчев, Антон Кутев, Кристиан Вигенин, Иван Иванов, Николай Цонков, Иван Ченчев, Ия Гурбалова, Деница Златева, Явор Божанков, както и кметовете на Гоце Делчев – Владимир Москов и на Троян – Донка Михайлова. На своето заседание днес социалистите насрочиха конгрес на партията през януари, когато трябва да бъде одобрена „Визия за България“. Форумът трябваше да се проведе в средата на ноември, но Зала 1 на НДК се оказала свободна само един ден в празничния месец, на 16 декември, а червените се нуждаят от два дни за провеждането на конгреса. Датата на форума ще бъде определена на следващия пленум.", "date": "2018.10.01", "title": "Станишев настоя БСП да се обърне срещу Орбан, Нинова се опъна"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387889-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D1%8A%D1%82-%D0%B0%D1%80%D1%82%D0%B8%D1%81%D1%82-%D0%B2%D1%8A%D1%80%D0%B1%D0%B0%D0%BD%D0%BE%D0%B2-%D1%81%D1%82%D0%B0%D0%BD%D0%B0-%D0%BC%D0%B8-%D0%BB%D0%BE%D1%88%D0%BE-%D0%B8-%D0%BB%D0%B5%D0%B3%D0%BD%D0%B0%D1%85-%D0%B4%D0%B0-%D1%81%D0%B8-%D0%BF%D0%BE%D1%87%D0%B8%D0%BD%D0%B0,-%D0%BD%D0%BE-%D1%81%D0%B0-%D0%BC%D0%B5-%D1%83%D1%87%D0%B8%D0%BB%D0%B8-%D0%B4%D0%B0-%D1%81%D0%B8-%D0%B7%D0%B0%D0%B2%D1%8A%D1%80%D1%88%D0%B2%D0%B0%D0%BC-%D1%80%D0%B5%D0%BF%D0%BE%D1%80%D1%82%D0%B0%D0%B6%D0%B0", "text": "„Не съм симулант и манипулатор. Винаги досега в работата си като репортер в предаването „Господари на ефира“ съм търсил истината и този път беше същото.“ Това каза пред „Монитор“  журналистът-артист Димитър Върбанов  малко след като научи, че вече не е част от предаването и че прокуратурата може да повдигне срещу него обвинение за лъжесвидетелстване.     Според Върбанов в съприкосновението с него управителят на склада и двамата му работници са го бутали и са му нанесли удари.   Ето как Върбанов разказа случилото се през своята гледна точка:     В рамките само на няколко часа журналистът премина краткия път от „Осанна“ до „Разпни го“. Първоначално започна кампания срещу служителите в склада, двама от коитодори бяха задържани за хулиганство. Разпространен по-късно видеозапис обаче показа, че случаят е доста по-различен. В рамките на няколко часа Районният съд във Велико Търново освободи задържаните, а те обявиха, че ще съдят Върбанов. Веднага след това Нова телевизия обяви, че ще търси отговорност от продуцентите на „Господари на ефира“, а по-късно те на свой ред уволниха репортера и се разграничиха от неговите действия.", "date": "2018.10.01", "title": "Журналистът-артист Върбанов: Стана ми лошо и легнах да си почина, но са ме учили да си завършвам репортажа"}
{"url": "http://www.classa.bg/%D1%81%D0%B2%D1%8F%D1%82/item/387890-%D1%80%D1%83%D1%81%D0%B8%D1%8F-%D0%B8%D0%B7%D0%B1%D0%B8%D1%80%D0%B0-%D0%BD%D0%B5-%D0%B8%D0%B7%D1%80%D0%B0%D0%B5%D0%BB,-%D0%B0-%D0%B8%D1%80%D0%B0%D0%BD", "text": " стихна, ясно осъзнах основната причина поради която ционистите свалиха Ил-20 и убиха 15 военни. Да-да, именно свалиха и убиха. Само че това е направено с ръцете на „сирийците“, при това в резултат на цинично планирана операция, може би в съучастие с режима на Макрон. И така причината е следната: да се определи чия страна Русия ще избере във войната между Израел и Иран. Някой ще го каже, че това е твърде сложен и нерационален способ, но друг надежден път просто няма.     За пореден път повтарям, Израел е разпалил против Иран пълномащабна война (хем гореща, хем хибридна), която засега се води на територията на Сирия. И тази война носи значително по-голяма заплаха за Русия , в сравнение с първия спечелен антитерористичен етап от сирийския конфликт. Въпросното твърдение аз го забелязах още в средата на април, а сега за войната открито пишат мастити израелски експерти от Ерусалимския институт за стратегически изследвания. Основните причини за войната на ционистите против Иран: Животинската ненавист на юдейството към персите (религиозна война). Унищожението на последния бастион на съпротива срещу бащинията на ционистите в Близкия изток (те покориха Египет и Йордания, а също така унищожиха Ирак и критически отслабиха Сирия). Установяването в региона на безспорно военно доминиране на ционисткото образувание. Недопускането на създаването на ядрено оръжие и ефективни средства за доставянето му от Иран. Осигуряване на пълната сигурност на Израел в историческа перспектива. За постигането на поставените цели, където преднамерено изпуснах религиозния контекст – идването на Машиях и другите му там идиотщини на американските евангелисти, ционистите са готови на всичко. И те ще направят всичко, защото дад гърба им стои цялата мощ на световното еврейство и бездушната империя на САЩ – именно затова и Израел злоупотребява се безнаказаност и всепозволеност. Другият виден експерт от Ерусалимския институт Яков Амидрор пише, че Израел е изпълнен с решимост да противостои на Иран в Сирия и в Ливан, „което може да доведе до мащабна война“. „Ако Иран придобие способността да нанася удари по Израел чрез ракети в Сирия и в Ливан, то за Израел стратегическата обстановка ще се влоши силно. На всяка цена Израел трябва да предотврати това, дори и ако израелските удари доведат до война – мащабна и жестока военна операция в Сирия и Ливан, а също до масови и болезнени удари по израелска територия“. Не можем да наречем този експерт провокатор като Жириновски, без съмнения той е също така запознат и с ракетните възможности на ливанските патриоти от партия „Хизбола“. Амидрор е генерал-майор от ЦАХАЛ, бивши председател на Съвета на националната сигурност на Израел (2011-2013 г.), както казват, той е запазил влиянието на режима на Нетаняху. Преди около година Амидрор заяви, че ЦАХАЛ ще се намеси и унищожи всички опити за създаване на иранската инфраструктура в Сирия.   ***   А сега да поговорим за скорошните провокации. Унищожавайки военния самолет и убивайки 15 руски граждани, основната цел на ционистите бе да изучи реакцията на Русия. Тук съм принуден отново да се повторя, че в момента Русия не се меси във войната на Израел срещу Иран. И няма какво да правим в бъдеще, ако, разбира се, израелската агресия в Сирия не нанесе щети върху стратегическите ни интереси: сигурността на законното правителство на Сирия и сирийския народ, неприкосновеността на отбраняваните проблеми, руските военнослужещи и официални лица. Реакцията на Русия последва, макар и относително незначително, но тук е по-важен резултатът, а не суровостта на отговора за масовото убийство. Според мен трябва да понамалим и търговията с Израел. Освен това следваше да излезем с рязък протест срещу окупационната дейност на Израел и да се откаже от покупката на стоки от окупираните палестински и сирийски територии. Още трябва да затворим миризливите плювалници на ционисткото лоби . Освен това Русия май намекна, че във войната Израел против Иран тя няма да избере страната на ционистите. Доставяйки на ционистите С-300 и заглушители, руското ръководство няма как да разбере, че под прикритието на новите средства Иранците могат да засилят своята активност без да се опасяват при това от агресията на екстремисткия режим на Нетаняху. Значи и Русия май играе на страната на Иран. Неслучайно израелците веднага възложиха „отговорността“ за свалянето на Ил-20 върху Иран и Хизбулла. Остават открити въпроси. Доколко изборът е принуден. Доккъде ще достигне тази игра. Друг е въпросът, ако наред с обявеното засилване на сирийското ПВО, Русия нетисне върху Иран с цел да забави темпото, за което се борят ционистите. Няма как да се получи силен натиска, защото Иран е нужен за окончателната победа и за следвоенната стабилизация. Разливът на съюза е целта на ционистите и на Запада. Най-вероятно иранците тихичко ще продължат да си вършат работата. Освен това военната активност в Сирия позволява на Иран да отвлече вниманието от своята ядрена програма, а според данните на израелската страна, иранците ще получат атомна бомба след седем години и в близките години центрофугите за обогатен уран ще станат с 10-20% по-ефективни от днешните. Израел рано или късно отново ще започне да бомбардира Сирия. Но в нови условия, защото бомбардирането ще значи загуба на самолети и военни. И тук ще достигнем до основаната заплаха, за която пряко говорят израелските експерти – масирани удари по Сирия, в това число по Дамаск и другите мирни градове, а също така военна операция по земя. Това е изгодно на Запада, когато под предлог осигуряване на сигурността на Израел солидарната банда убийци, разбойници и крадци ще слави правителството на Асад, ще изнасили Техеран и напълно изтласка Русия от Близкия изток. И тогава какво? Ядрена война и край на света или отстъпление на Русия? Всъщност Русия за пореден път е изнудвана към голяма война. Въпросният доста апокалиптичен сценарий може да се осъществи след много години, а червената война е близостта на Иран към получаването на ядрено оръжие, при това тази черта могат самоволно да я изрисуват или Израел или САЩ, заявявайки, че Иран вече го „има“. При това тази надпревара във въоръжението в Близкия изток я започнаха и я провокират ционистите, а израелският ядрен арсенал вече се оценява на 300 бойни глави. Имайки зад гърба си най-кръвожадното образование в новата история (след САЩ) как ли ще може Иран да осигури своята сигурност? Може би единствено ядреното оръжие ще спаси иранския народ от унищожение и ще позволи на Иран да установи мир в Близкия изток.", "date": "2018.10.01", "title": "Русия избира не Израел, а Иран"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387891-%D1%82%D1%80%D0%B0%D0%B9%D0%BA%D0%BE%D0%B2-%D0%B8%D0%BC%D0%B0-2-%D0%BC%D0%B5%D1%81%D0%B5%D1%86%D0%B0-%D0%B4%D0%B0-%D0%B4%D0%B5%D0%BA%D0%BB%D0%B0%D1%80%D0%B8%D1%80%D0%B0-%D0%BF%D0%B0%D1%80%D0%B8%D1%82%D0%B5-%D1%81%D0%B8", "text": "Бившият министър на енергетиката Трайчо Трайков има още два месеца и половина, за да представи доказателства за доходите си. Това заяви в интервю за Би Ти Ви Пламен Георгиев, председател на Комисията за противодействие на корупцията и отнемане на незаконно придобито имущество (КПКОНПИ). В предходните дни стана ясно, че съдът е запорирал имущество на Трайков, който в момента е общински съветник в София, по искане на комисията. Тя била установила несъответствие от 2.4 млн. лв. за 10-годишен период. Първоначално, антикорупционната комисия даде срок до 28 септември (петък) Трайков да представи документи, с които да докаже произхода на част от средствата си. Бившият министър заяви, че няма да успее в този срок. Днес Пламен Георгиев заяви, че комисията няма право по закон да удължи срока за представяне на документи. Той обаче даде уверение, че ако Трайков даде доказателства за средствата си в 3-месечния срок, в който антикорупционният орган трябва да внесе в съда иска за отнемане на незаконно придобито имущество, те ще бъдат взети предвид. От този тримесечен срок са останали два месеца и половина, уточни Георгиев.", "date": "2018.10.01", "title": "Трайков има 2 месеца да декларира парите си"}
{"url": "http://www.classa.bg/%D1%81%D0%B2%D1%8F%D1%82/item/387882-%D0%BC%D1%8A%D1%81%D0%BA-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0-%D0%BA%D0%B0%D1%82%D0%BE-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D1%82%D0%B5%D1%81%D0%BB%D0%B0-%D0%B8-%D1%89%D0%B5-%D0%BF%D0%BB%D0%B0%D1%82%D0%B8-%D0%BC%D0%BD%D0%BE%D0%B3%D0%BE%D0%BC%D0%B8%D0%BB%D0%B8%D0%BE%D0%BD%D0%BD%D0%B0-%D0%B3%D0%BB%D0%BE%D0%B1%D0%B0-%D0%B7%D0%B0-%D0%B8%D0%B7%D0%BC%D0%B0%D0%BC%D0%B0", "text": "Главният изпълнителен директор на Тесла, Илон Мъск, ще остане като директор на компанията, след постигането на споразумение по обвинения в измама, но бе принуден да подаде оставка като президент за три години, съобщава Ройтерс.   В допълнение, милиардерът ще трябва да плати глоба от 20 милиона долара и да назначи двама нови независими директори на компанията.   Мъск е бил съден за измама от Комисията по ценните книжа и борсите (SEC), според съдебни документи. Източници близки до Tesla казаха пред CNBC, че компанията също така очаква да бъде съдена. Благодарение на тези новини акциите на автомобилния производител спаднаха с приблизително 13%.   През август Мъск накара акциите на Тесла да се изстрелят нагоре само с един туит. Той каза, че смята компанията му да се откаже от търгуване на борсата. \"Обмислям възможността да изтегля Tesla от фондовия пазар на 420 долара. Финансирането осигурено\", написа Мъск в Twitter. Този туит предизвика верига от скандали около Tesla и SEC твърди, че е причинил пазарен хаос и е навредил на инвеститорите в Tesla.", "date": "2018.10.01", "title": "Мъск подаде оставка като президент на Тесла и ще плати многомилионна глоба за измама"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387883-%D0%B8%D0%BD%D0%B4%D0%B6%D0%BE%D0%B2%D0%B0-%D0%B2%D0%BB%D0%B0%D1%81%D1%82%D0%BD%D0%B8%D1%86%D0%B8%D1%82%D0%B5-%D0%B1%D0%B8%D0%BE%D0%BB%D0%BE%D0%B3%D0%B8%D1%87%D0%BD%D0%BE-%D1%83%D0%BD%D0%B8%D1%89%D0%BE%D0%B6%D0%B0%D0%B2%D0%B0%D1%82-%D0%BD%D0%B0%D1%81%D0%B5%D0%BB%D0%B5%D0%BD%D0%B8%D0%B5%D1%82%D0%BE", "text": "Прави се четвърто повишаване цената на газта за тази година. Както е тръгнало, може да има ново повишаване на цената и на Нова година. Това каза бившият премиер Ренета Инджова по БТВ, известна още като Желязната лейди.    Регулаторът  е приел една политика- на три месеца да повишава цената нагоре. Тъпкано искат да ни го изкарат. Около една трета ще е това повишаване. Българската икономика в този микс, не може да понесе такова повишаване на цените. Нищо не гарантира ,че парите от Топлофикация ще отидат в Булгаргаз, а оттм в Газпорм. Там е куче влачи. Ние не знаем какви са тези договори.       Не може един  енергиен  сектор да разчита, че като  да му дадат утре парите, той  ще закърпи дълговете, без да знае какви са и колко са. Като телефонните терористи са. Може да ни накарат като тях  предварително да си плащаме за парно. Току- виж  и чипове ни сложили. Дали населението може да понесе това?! Не може да се управлява комплекс  с бирничество. Увеличението е практика. Властниците седят на власт именно от това- да събират от хората. Няма да им стигне енергия на хората да стигнат до недоволство. Това е механизъм за биологично унищожаване на населението. Чух, че един мастит банкер каза, че се увеличават цените на парното, защото сме богати.  Властта може да бъде свалена от външни сили. Тази сглобка да се накачулят всички-ТЕЦ, Марици, Студен резерв и т. н. -тук са хвърлени пари за инвестиции, а това са всъщност разграбени ресурси. Това става с необяснимо мълчаливото одобрение на основния ни газов доставчик. Това е една симбиоза, която има огледалното си отражение във властта, предвид на това , че световните изисквания на новата философия за развитие на властта, е че тази сглобка ще бъде развалена. Вече от нищо не се удивлявам. Осигурени са порции за всички.  От   8 страни, които е трябвало да предоговарят цената на  газта с Русия ,само България шикалкави и не е направила нищо. Кой ще регулира печалба. Казват, че щели да препоръчат на веригите да продават хляб без печалба. Цял живот ще анализираме абсурдни неща. Сега ли ще пълним социалната кошница?!  Какво ще им сложат там-цената на парното, здравните вноски, които на същия принцип искат да вземат едни допълнителни осигурителни вноски. Нищо, че 40 години са внасяли досега. У нас парите, които се събират за данъци, се използват за попълване на дупки. Какво ще правят-ще раздават сутрин по един хляб. Значи да отварям сутрин като звънят. Не съм видяла статистически анализи. Не  вярвам на българската статистика. Нека да излезе един и да каже, че в България има 30 на сто скрита икономика.", "date": "2018.10.01", "title": "Инджова: Властниците биологично унищожават населението"}
{"url": "http://www.classa.bg/%D1%81%D0%B2%D1%8F%D1%82/item/387884-%D0%B0%D0%B2%D1%81%D1%82%D1%80%D0%B8%D1%8F-%D1%81%D0%B8%D1%80%D0%B8%D1%8F-%D0%B5-%D0%B6%D0%B5%D1%80%D1%82%D0%B2%D0%B0-%D0%BD%D0%B0-%D0%BF%D0%B5%D1%82%D1%80%D0%BE%D0%BB%D0%BD%D0%B8-%D0%B2%D0%BE%D0%B9%D0%BD%D0%B8", "text": "Австрийският външен министър Карин Кнайсл заяви в речта си на 73-ата сесия на Общото събрание на ООН, че петролът е истинската причина за войните в Близкия изток, а Сирия е жертва на тези конфликти.   Според Кнайсл, след разпадането на Османската империя \"новата карта на Близкия изток се основава на петролопроводите\" и всички военни конфликти, които избухнаха в района от тогава, са борба за контрол върху петрола. \"Сега Сирия е жертва на нестабилността, създадена от всички тези войни\", каза тя.   В контекста на конфликтите в Сирия и Йемен, Кнайсл каза, че \"в една вихрушка от срещи политиците са били водени от думи като реконструкция, стабилизиране, конституция, докато децата в засегнатите от конфликта райони просто се опитват да оцелеят.\" Министърът каза още, че Австрия \"е готова да увеличи хуманитарния си ангажимент в Йемен, където сега се случва най-голямата трагедия на нашето време\".   В допълнение, по време на речта си тя засегна въпроса за Цялостния план за Съвместно действие (JCPOA), подписан през 2015 г. от страна на Иран и шесторката (Великобритания, Китай, Франция, Русия, САЩ и Германия ). \"Защитата на ядрената сделка с Иран е въпрос на уважение към международните конвенции и ако една страна, която първоначално е била ангажирана с JCPOA, може да го напусне, взаимното доверие е отслабено\" подчерта тя.   Американският президент Доналд Тръмп през май обяви, че САЩ се оттеглят от ядреното споразумение и го нарече \"ужасна и едностранна сделка\". Решението на американския президент бе осъдено от международната общност.", "date": "2018.10.01", "title": "Австрия: \"Сирия е жертва на петролни войни\""}
{"url": "http://www.classa.bg/%D1%81%D0%B2%D1%8F%D1%82/item/387887-%D0%BC%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B8%D1%8F%D1%82-%D0%BF%D1%80%D0%B5%D0%BC%D0%B8%D0%B5%D1%80-%D0%B7%D0%BE%D1%80%D0%B0%D0%BD-%D0%B7%D0%B0%D0%B5%D0%B2-%D0%BD%D1%8F%D0%BC%D0%B0-%D0%B4%D0%B0-%D0%BF%D0%BE%D0%B4%D0%B0%D0%B2%D0%B0-%D0%BE%D1%81%D1%82%D0%B0%D0%B2%D0%BA%D0%B0", "text": "Министър-председателят на Македония Зоран Заев няма намерение да подава оставка. Това съобщи самия той след като стана ясно, че референдумът за влизане в сила на споразумението с Гърция не е събрал нужната избирателна активност, за да бъде валиден. За целта трябваше да гласуват над 50% от всички имащи право на глас македонци. При 98 процента обработени протоколи от избирателните секции в страната активността е 36,87%.     В същото време над 91% от гласувалите на референдума са подкрепили договора с Гърция, който щеше да доведе до промяна на името на страната на \"Република Северна Македония\" и щеше да отвори вратите пред нея за евентуално членство в НАТО и Европейския съюз. Гражданите на Република Македония отговаряха на въпроса „Подкрепяте ли членство в НАТО и ЕС чрез приемането на споразумение между Македония и Гърция?”. Заев определи референдума като успешен и е показал волята на македонския народ. Македонският премиер съобщи, че ще разговаря с политическите лидери в страната. За да стане споразумението факт, то сега трябва да мине през парламента, който да гласува необходимите конституционни промени. За това са необходими гласовете на 80 депутати от т.нар. Събрание на Република Македония. За целта обаче ще е нужна и подкрепата на опозицията, която има общо 53 депутати в 120-членното събрание. Още в края на изборния ден Заев заплаши, че ако от опозиционната ВМРО-ДПМНЕ не подкрепят промените в Конституцията, ще се стигне до предсрочни избори в страната.", "date": "2018.10.01", "title": "Македонският премиер Зоран Заев няма да подава оставка"}
{"url": "http://www.classa.bg/%D1%81%D0%B2%D1%8F%D1%82/item/387886-%D0%B5%D1%81-%D1%89%D0%B5-%D1%81%D1%8A%D0%B7%D0%B4%D0%B0%D0%B4%D0%B5-%D0%BF%D1%80%D0%B0%D0%B2%D0%B5%D0%BD-%D0%BC%D0%B5%D1%85%D0%B0%D0%BD%D0%B8%D0%B7%D1%8A%D0%BC,-%D0%B7%D0%B0-%D0%B4%D0%B0-%D0%B8%D0%B7%D0%B1%D0%B5%D0%B3%D0%BD%D0%B5-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D0%BD%D0%B0-%D1%81%D0%B0%D1%89-%D0%B8-%D0%B4%D0%B0-%D0%BF%D1%80%D0%B5%D0%B3%D0%BE%D0%B2%D0%B0%D1%80%D1%8F-%D1%81-%D0%B8%D1%80%D0%B0%D0%BD", "text": "Техеран изпълнява напълно условията на общият план за Съвместно действие (JCPOA), споразумението, подписано от Иран и групата 5 + 1 (Великобритания, Китай, Франция, Русия, САЩ и Германия) през 2015 г., заяви на 25 септември Върховният представител на ЕС за външната политика и политиката на сигурност, Федерика Могерини, след поредица от беседи с министри, членове на JCPOA (всички с изключение на САЩ) на Общото събрание на Организацията на обединените нации.   В допълнение, тя посочи, че участниците в ядреното споразумение ще продължат усилията си за запазване на икономическото сътрудничество с Иран, въпреки санкциите, наложени от САЩ. след като се оттеглиха от гореспоменатото споразумение. В този смисъл, подписалите JCPOA възнамеряват да се създаде специален правен механизъм, по който да извършват бизнес с Техеран в условията на икономическите ограничителни мерки от страна на Вашингтон.   \"Участниците в JCPOA приеха практически предложения за поддържане и развиване на канали за плащания, с цел да се създаде специален механизъм за улесняване на плащанията, свързани с иранския износ, в това число и на петрол\", каза тя.   \"Държавите-членки на ЕС ще създадат юридическо лице, което да улесни легитимните сделки с Иран\", обясни Могерини, като отбеляза, че на равнище държави от ЕС съответното решение вече е прието; докато Русия, Китай и Иран могат да се присъединят към вече изработения механизъм.", "date": "2018.10.01", "title": "ЕС ще създаде правен механизъм, за да избегне санкциите на САЩ. и да преговаря с Иран"}
{"url": "http://www.classa.bg/%D1%81%D0%B2%D1%8F%D1%82/item/387879-%D0%B7%D0%BB%D0%BE%D0%B2%D0%B5%D1%89%D0%B8%D1%8F%D1%82-%D0%B0%D1%81%D1%82%D0%B5%D1%80%D0%BE%D0%B8%D0%B4-%D1%87%D0%B5%D1%80%D0%B5%D0%BF-%D1%89%D0%B5-%D0%BF%D1%80%D0%B8%D0%B1%D0%BB%D0%B8%D0%B6%D0%B8-%D0%B7%D0%B5%D0%BC%D1%8F%D1%82%D0%B0-%D1%81%D0%BB%D0%B5%D0%B4-%D1%85%D0%B5%D0%BB%D0%BE%D1%83%D0%B8%D0%BD", "text": "На 31 октомври 2015 г. астероидът \"череп\" доближи първи път на Земята и привлече вниманието на учени и астрономи ентусиасти с особената си форма, която при определени условия на осветеност, напомня череп.   Според изчисленията на НАСА, на 11 ноември звездното тяло ще се завърне до планетата ни, но този път няма да бъде толкова близо и преминаването му няма да съвпадне с партито за Хелоуин.   При първото си посещение през 2015, TB145 премина със скорост от 125,500 километра в час на разстояние от \"само\" 499,000 км - Луната обикаля около Земята на средно разстояние от 384,633 км. Този път обаче той ще бъде на разстояние 40 милиона километра. С диаметър между 625 и 700 метра, астероидът е твърде малък и твърде далечен, за да се види с просто око.   Небесното тяло беше открито на 10 октомври 2015 г. от телескопа Pan-STARRS, разположен в Хавай (САЩ). Смята се, че вероятно е образувано от останките на изчезнала комета, загубила по-голямата си част от лед и газове. Пабло Сантос-Санц, от Института по астрофизика в Андалусия (Испания), го характеризира като \"тъмен\" астероид, чийто индекс на отражение е \"малко по-висок от този на въглищата\".   Той е класифициран като потенциално опасен, но астрономите, които са проследили траекторията му, казват, че няма вероятност да се сблъска с нашата планета.", "date": "2018.10.01", "title": "Зловещият астероид \"череп\" ще приближи Земята след Хелоуин"}
{"url": "http://www.classa.bg/%D1%81%D0%B2%D1%8F%D1%82/item/387878-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC%D1%8A%D1%82-%D0%B7%D0%B0-%D0%BF%D1%80%D0%BE%D0%BC%D1%8F%D0%BD%D0%B0-%D0%BD%D0%B0-%D0%B8%D0%BC%D0%B5%D1%82%D0%BE-%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%BD%D0%B5-%D1%83%D1%81%D0%BF%D1%8F-%D0%B4%D0%B0-%D0%BF%D0%BE%D1%81%D1%82%D0%B8%D0%B3%D0%BD%D0%B5-%D0%BD%D0%B5%D0%BE%D0%B1%D1%85%D0%BE%D0%B4%D0%B8%D0%BC%D0%B0%D1%82%D0%B0-%D0%B8%D0%B7%D0%B1%D0%B8%D1%80%D0%B0%D1%82%D0%B5%D0%BB%D0%BD%D0%B0-%D0%B0%D0%BA%D1%82%D0%B8%D0%B2%D0%BD%D0%BE%D1%81%D1%82-%D0%BE%D1%82-50", "text": " - над 90 процента от гласувалите на референдума в Македония подкрепиха договора с Гърция за новото име на страната, сочат прогнозните резултати. По последни данни на комисията избирателната активност е била 36,11 процента при преброени 85,7 процента от гласовете. Референдумът за промяна на името на Македония не успя да постигне избирателна активност от 50 процента, необходима, за да бъде гласуването валидно, заяви председателят на Държавната избирателна комисия Оливер Дерковски: \"В този случай тенденцията за избирателната активност показва, че едно от условията няма да бъде изпълнено за това на референдума да бъде взето решение.\" Премиерът на Македония Зоран Заев поздрави тази вечер гражданите, които излязоха да гласуват на референдума за договора с Гърция:  \"Честитя на всички граждани. Днес имахме успех за демокрацията и успех за европейска Македония.\" Заев заяви на пресконференция, че волята на гражданите е неприкосновена.Той говори за  за отговорността на депутатите: \"Гласът на депутатите в събранието трябва да бъде решителен и отговорен, да ги забързаме процесите за процесите за членство в НАТО и ЕС.\" Премиерът изрази очакване опозицията в лицето на партията ВМРО-ДПМНЕ, която се обявява срещу договора, да подходи отговорно в предстоящите дебати.И подчерта, че очаква депутатите от формацията да уважат демократично изразената воля на гражданите, а ако не го сторят, веднага ще бъдат свикани предсрочни парламентарни избори: \"Очаквам депутатите на ВМРО-ДПМНЕ да приемат демократичното решение на мнозинството от гражданите, които гласуваха. В противен случай ще трябва да използваме другия демократичен инструмент, а това значи предсрочни парламентарни избори.\" От самата ВМРО-ДПМНЕ заявиха, че ще приемат промени в конституцията само ако референдумът е успешен и мнозинството граждани са гласували \"за\". Председателят на партията Християн Мицкоски бойкотира днешния референдум. От партията потвърдиха, че той не е излязъл да гласува, тъй като искал да изрази недоволството си от договора с Гърция за името. На пресконференция по-късно Мицкоски коментира, че хората, които са пуснали глас против и онези, които не са участвали в референдума, ясно са заявили: \"Това е Македония\". \"Факт е, че договорът с Гърция не получи зелена светлина, получи \"Стоп!\" от народа, а народът на Република Македония, който е собственик на тази страна, показа изключителна демократична и патриотична съвест.\" Християн Мицкоски подчерта, че референдумът е поражение не само за договора за името, а и на \"престъпното управление на властта\". Относно предупреждението на премиера Зоран Заев за предсрочни избори, лидерът на ВМРО-ДПМНЕ каза, че министър-председателят не трябва да иска това, а е по-добре да се подготви за политическа пенсия. Председателят на македонския парламент Талат Джафери не гласува днес, защото името му не фигурирало в избирателния списък в секцията, където гласувал винаги досега, съобщават македонските медии. \"Надявам се това да е изолиран случай и да не е имало други подобни случаи. Гласът на всички ни е равен\", каза Джафери. Той честити на гражданите и на институциите за мирно протеклия референдум и каза, че денят е празничен.   \"Надявам се решението на суверена да е в посока на едно по-добро бъдеще за всички граждани на Македония\", заяви председателят на македонския парламент. Председателката на Съюза на жените Даниела Рангелова потвърди, че е участвала в референдума и е гласувала \"против\". Тя подчерта, че ако избирателната активност не е достатъчна, за да е валиден референдумът, тя няма да гласува в парламента за промени в конституцията. Заедно с управляващите и опозицията победа на референдума обявиха на митинг пред македонския парламент и представители на движението \"Бойкотирам!\", които също са срещу договора с Гърция и промяната на името на страната. За част от тях резултатът от допитването е бил предизвестен: \"Това се знаеше. Трябваше само някой, който и да е, да се разходи сред хората.\" Други пък са категорични, че борбата им за запазване на името на страната ще продължи \"Ще бъде може би много по-трудно, но трябва да издържим, за да намерим своето място под слънцето.\"", "date": "2018.10.01", "title": "Референдумът за промяна на името на Македония не успя да постигне необходимата избирателна активност от 50 %"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387881-%D0%BE%D1%82-%D0%B4%D0%BD%D0%B5%D1%81-%D0%BF%D0%BB%D0%B0%D1%89%D0%B0%D0%BC%D0%B5-%D0%BF%D0%BE%D0%B2%D0%B5%D1%87%D0%B5-%D0%B7%D0%B0-%D0%BF%D0%B0%D1%80%D0%BD%D0%BE-%D0%B8-%D1%82%D0%BE%D0%BF%D0%BB%D0%B0-%D0%B2%D0%BE%D0%B4%D0%B0", "text": "От днес по-скъп природен газ. Увеличението е с близо 14%.   Поскъпването на синьото гориво ще вдигне цените на топлоенергията. От началото на октомври парното в цялата страна ще поскъпне с между 2 и 9%.   В същото време страната ни е единствена в ЕС, която не е предоговорила цените на газа с \"Газпром\". Каква е причината досега управляващите не са дали обяснение.", "date": "2018.10.01", "title": "От днес плащаме повече за парно и топла вода"}
{"url": "http://www.classa.bg/%D1%81%D0%B2%D1%8F%D1%82/item/387880-%D1%81%D1%82%D1%83%D0%B4%D0%B5%D0%BD%D0%B0-%D0%B2%D0%BE%D0%B9%D0%BD%D0%B0-%D1%85%D0%BE%D0%BB%D0%B0%D0%BD%D0%B4%D1%81%D0%BA%D0%B8%D1%82%D0%B5-%D0%B2%D0%BE%D0%B9%D1%81%D0%BA%D0%B8-%D0%BD%D1%8F%D0%BC%D0%B0-%D0%B4%D0%B0-%D0%BF%D0%BE%D0%BB%D1%83%D1%87%D0%B0%D1%82-%D0%B7%D0%B8%D0%BC%D0%BD%D0%BE-%D0%BE%D0%B1%D0%BB%D0%B5%D0%BA%D0%BB%D0%BE-%D0%B7%D0%B0-%D1%83%D1%87%D0%B5%D0%BD%D0%B8%D1%8F%D1%82%D0%B0-%D0%BD%D0%B0-%D0%BD%D0%B0%D1%82%D0%BE", "text": "Министерството на отбраната на Холандия не осигури зимни дрехи за войниците си, преди военното учение Trident Juncture 18. Около 1000 холандски войници, които участват в маневрите, ще трябва да отидат на пазар за себе си, призна секретарят по държавната отбрана, Барбара Висер, цитирана от вестник De Volkskrant.   Министерството на отбраната обвини за недостига \"липсата на време\", като добави, че изпращането на войници да купуват е \"спешна\" мярка, която няма да се повтори. Висер обаче подчерта, че няма липса на униформи, а войниците трябва да си купуват само термо бельо. За тази цел всеки войник ще получи по 1000 евро (около 1,160 долара).   Холандските законодатели бяха възмутени от откровението, описвайки го като \"много срамно и странно събитие\". Някои разкритикуваха начина, по който Висер се справя с кризата за зимни дрехи, изразявайки съмнения дали войниците могат да си купят правилните дрехи за себе си.   \"Сигурността е основната отговорност на работодателя, как държавният секретар знае, че войниците ще купят правилните дрехи?\", каза в интервю за вестник \"НЛ Таймс\" депутатът Андреас Босман.   Военното учение на НАТО - Trident Junction 2018 - ще се състои от октомври до ноември в Централна и Източна Норвегия, както и в Северно и Балтийско море. Около 40 000 военнослужещи от няколко държави от НАТО, 10 000 превозни средства, 70 кораба и 130 самолета се очаква да участват в маневрите.", "date": "2018.10.01", "title": "Студена война: холандските войски няма да получат зимно облекло за ученията на НАТО"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387877-%D0%BE%D1%81%D0%B2%D0%B5%D1%81%D1%82%D0%B5%D1%82%D0%B5-%D1%81%D0%B5,-%D0%B8%D0%B7%D1%82%D0%BE%D1%87%D0%BD%D0%B8-%D0%B1%D1%8A%D0%BB%D0%B3%D0%B0%D1%80%D0%B8-%D0%B2%D0%B7%D0%B5%D0%BC%D0%B5%D1%82%D0%B5-%D0%BF%D1%80%D0%B8%D0%BC%D0%B5%D1%80-%D0%BE%D1%82-%D0%B2%D0%B0%D1%88%D0%B8%D1%82%D0%B5-%D0%B7%D0%B0%D0%BF%D0%B0%D0%B4%D0%BD%D0%B8-%D0%B1%D1%80%D0%B0%D1%82%D1%8F", "text": " в Македония, тоест истинските българи, решително се противопоставиха на това да бъдат слуги и териториален придатък на НАТО и Европейския съюз! Впрочем, в историята на България винаги е било така - Истинската България винаги е била в полето на Македония! И като култура, и като писменост - Свети Климент Охридски ще напише категорично, че \"Свети Кирил беше българин\", а самият Климент цар Симеон ще назначи като \"Първи епископ на българския език\" тъкмо в Охридската архиепископия!... Да припомня ли, че 40 години, повтарям - четиридесет години след като продажното копеле от Търновското царство - Борис II се отдаде на Йоан Цимисхий и отиде на служба в Константинопол, тъкмо българите от Македония начело със Самуил до сетни сили отстояваха българската държавност?!... Днес тъкмо българският народ в Македония показа историческата си значимост, отхвърляйки бъдещото иго на НАТО и Европейския съюз, което източните българи приеха на драго сърце?!... Искам да попитам - колко още години ние, българите от истинската България, тоест Македония, ще трябва да страдаме заради селския ви и продажен манталитет на вас, източните българи?!...", "date": "2018.10.01", "title": "Освестете се, източни българи - вземете пример от вашите западни братя!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387869-%D0%BF%D0%BE%D0%BA%D1%80%D0%BE%D0%B2-%D0%BD%D0%B0-%D0%BF%D1%80%D0%B5%D1%81%D0%B2%D0%B5%D1%82%D0%B0-%D0%B1%D0%BE%D0%B3%D0%BE%D1%80%D0%BE%D0%B4%D0%B8%D1%86%D0%B0", "text": "      В последните страшни времена, когато греховете ни се умножиха, не закъсняха да се умножат и бедствията над нас, в изпълнение на думите на св. апостол Павел:   (2Кор.11:26).  Сбъдва се и това, което е предсказал Сам Спасителят:  (Мат. 24:7) - притесняват ни явни и прикрити нашествия на чуждоплеменници, междуособни войни, размирици, и оръжия, сеещи смърт.     Но в тези тежки времена Пречистата и Преблагословена Дева Мария, Майката Божия, разпростира над нас Своя покров за да ни защити, за да ни избави от всякакви бедствия, от глад, погибел и трусове, за да ни скрие от безумните войни, от тяхната пагуба и от смъртоносните рани, и да ни запази невредими под Своята закрила. Това на всички стана известно от предивното явяване на Майката Божия във Влахернската църква в Константинопол (която е на Нейно име) по време на царуването на благочестивия император Лъв Мъдри (886-912 г.). Това необикновено знамение - явяването на Покрова на Божията Майка - е станало в първата половина на Х в., в края на живота на св. Андрей Юродиви (†ок. 936 г.). А самият празник Покров на Божията Майка е установен в Руската Църква не по-късно от XII в. Забележително е, че това видение е било открито на св. Андрей - славянин по произход, и празникът е установен и се извършва в славянските страни. В Константинопол макар и да не празнували този празник, но възпоменавали видението на св. Андрей. Във Влахернската църква имало икона на Божията Майка в този вид, както Тя се явила на св. Андрей. На 1 октомври, в навечерието на неделния ден, в тази църква се извършваше всенощно бдение, на което се беше събрало голямо множество народ. По време на богослужението, в четвъртия час на нощта, св. Андрей, който бе юродив заради Христа, издигна погледа си нагоре и видя Небесната Царица, Пресветата Дева Богородица - Покровителката на целия свят, да стои във въздуха и да се моли, сияеща от светлина като слънце и покриваща хората със Своя свят омофор. При това дивно видение св. Андрей се обърна към своя ученик, блажения Епифаний, и му каза: - Виждаш ли, брате, Царицата и Господарката на всички, Която се моли за целия свят? А той му отвърна: - Виждам, отче светий, и се ужасявам. Както някога св. Иоан Богослов видя на небето голямо знамение -  (Откр.12:1) - така в небоподобната Влахернска църква св. Андрей видя Пречистата Богородица, облечена в слънцеобразна порфира. Знамението, което видя св. Иоан, предизобразяваше нашата премилосърдна Покровителка, Чието застъпничество се откри в това време, когато цялото създание сякаш се рушеше от гибелните последици на грехопадението.   (Откр. 11:9; 12:1). Защо това знамение, което е предобраз на Пречистата Дева, не се яви преди светкавиците, гръмотевиците и гласовете, преди труса и градушката, когато всички стихии все още бяха в покой, но се яви по време на най-страшното разтърсване на небето и земята? Затова именно, за да се покаже, че когато върху нас връхлита разрушителната сила на злото, тогава нашата преблага Защитница ни идва на помощ и ни покрива от измамния и краткотраен като светкавица блясък на мирската суета, от гласовете на житейската гордост и тщеславието, от гръмовете на внезапното вражеско нападение, от труса на страстите и от наказанията за нашите грехове, които подобно на градушка се сипят върху нас. Когато всички тези бедствия ни притиснат, веднага се явява незакъсняващата помощ на Всесилната Застъпница на християнския род и Тя със Своето ходатайство ни пази и ни закриля. Това е  , за което св. цар Давид казва:   (Пс. 59:6). В този свят ние сме поставени (образно казано) като мишена за прицел. Срещу нас от всички страни летят стрели: веднъж от видимите ни врагове, които опъват към нас лъковете си и гордо ни се заканват, друг път - от невидимите врагове, тъй че с болка казваме: \"Не можем да търпим бесовските стрели\"; понякога - от естеството и от плътта, която воюва против духа, или пък от лъка на праведния Божий гняв и наказание, за които св. цар Давид казва:   (от злите си пътища),  (Пс.7:13-14). И за да не бъдем смъртно ранени от всички тези стрели, дадено ни е знамение, чрез което да избегнем угрозата на лъковете -  покровът на Пречистата и Преблагословена Дева . Нейният покров ни закрива като щит и ни предпазва от стрелите - нашата Защитница има хиляди щитове, с които да ни запазва, както и Светият Дух говори за Нея:    (Песен на песн. 4:4). В древност св. цар Давид издигна прекрасна и твърде висока кула между Сион (който бе разположен на висок хълм) и Иерусалим (който се намираше на по-ниско място и бе наричан \"дъщеря Сионова\"). Тази кула, разположена между тях, наподобяваше шия между тялото и главата, защото на височина превишаваше Иерусалим и достигаше Сион. На нея бяха окачени щитове и всякакви оръжия, необходими за сражение и за защита на Иерусалим.  Затова, понеже Тя е от потомството на св. цар Давид и е Посредница между Христа, Главата на Църквата, и християните, които са тяло на Неговата Църква; Тя   Църквата и е по-високо от всички твари (в едно църковно песнопение за Нея се казва: \"Ти наистина си по-висша от всички (създания), Чиста Дево\" (Въведение Богородично, 9-ти ирмос)., а от друга страна достига Христа, понеже от Нея Той е възприел човешка плът. И във видението на св. Андрей Тя отново явява Себе Си като Посредница - застанала във въздуха между небето и земята, между Бога и хората, между Подвигоположника Христа и воинстващата Църква, подобно на Давидовата кула между Сион и Иерусалим, изпълнена с крепки щитове. А  щитовете  - това са  Нейните всесилни молитви  за нас пред Бога, които някои от достойните чуха по време на явяването на Нейния свят покров. Тя с умиление като Майка се молеше на Своя Син и Творец, а думите в молитвата И бяха изпълнени с милосърдие и благост. - Царю Небесни - казваше Пречистата, - приеми всеки човек, който Те прославя и на всяко място призовава Твоето пресвето име; и където се извършва памет на Моето име, това място освети. Прослави тези, които Те прославят и с любов почитат Мен, Твоята Майка, приеми всички техни молитви и обети, и ги избави от всякакви бедствия и злини. Тези Нейни молитви не са ли щитове, защитаващи воинстващата Църква? Наистина, те са непобедими щитове, чрез които ще можем да угасим всички пламтящи стрели на лукавия. Св. Амвросий казва, че Давидовата кула е била построена по две причини:  за защита на града и за негово украшение . \"Давид - казва светият отец - създаде кула, за да бъде за защита, а едновременно с това и за украшение на града: за защита - понеже от нея отдалеч се вижда врага и бива прогонен от града; а за украшение - тъй като превъзхожда по височина всички иерусалимски здания\" . И така, не случайно нашата Покровителка е уподобена на тази кула: Тя е за нас \"защитна кула от лицето на враговете\". - Тя наистина ни защитава и ни украсява.  Защитава ни  и прогонва далеч от нас видимите и невидимите врагове, освобождава пленените от оковите им, избавя измъчваните от нечисти духове, утешава скърбящите, застъпва се за онеправданите, прехранва гладните, утешава бедстващите и посещава болните. Но заедно с това Тя ни  и украсява : покрива пред Бога срамната голота на душите ни и със Своите високи заслуги като с най-скъпоценни вещи и с неизчерпаемо съкровище възпълва нашата бедност и ни прави благоприятни пред очите на Господа. Тези, които нямат духовно брачно одеяние (и поради това не могат да влязат в Небесния чертог на Агнеца Божий) Тя ги покрива с прекрасна благодатна дреха и сякаш прави да не се виждат от всевиждащото Божие око срамотиите на нашата душевна голота.  Това още отначало при сътворяването на света бе предизобразено чрез безвидната и неустроена земя, която бе покривана тогава от вода . Неустроената и пуста земя беше предобраз на грешната душа, която е изгубила своята духовна красота и е станала чужда на добродетелта и на Божията благодат. А водите, покриващи неустроената земя, предизобразяваха милосърдието на Пресвета Богородица - то е необятно като море, изобилно се излива над всички и всички покрива. Когато Духът Божий се носеше над водите, Той заедно с това се носеше и върху неоформената земя, покрита от тях, и сякаш не забелязваше нейната неустроеност. Така и душата, макар и да е некрасива (в духовен смисъл), но щом е закриляна от премилостивия покров на св. Богородица, няма да бъде лишена от благодатта на Светия Дух - Божията Майка със Своя покров ще скрие некрасотата и както водата бе покрила неустроената земя, ще я украси с благолепие и със Своята благодат, и ще привлече Светия Дух към нея. Как още ни украсява Пречистата Дева?  Тя прави от грешниците праведници, нечистите и осквернените издига до висотата на чистия и богоугоден живот. Както казва блаженият Анастасий Синаит , Тя прави влъхвите апостоли, митарите - евангелисти, а блудниците - по-добродетелни от мнозина девственици. Така св. Мария Египетска, която преди е била блудница, била е тъмна по душа и скверна, след това Божията Майка я направи по-свята от много деви и сега тя сияе като слънце в Царството Христово, заради Нейното ходатайство. Но заедно с това Небесната Царица  украсява и целия духовен Иерусалим , т.е. Църквата Христова, която Я възпява в днешния празник с думите:   (3-та стихира на \"Господи воззвахъ\"). На Давидовата кула заедно с щитовете бяха и  всички стрели на силните воини . А Пречистата Дева има при Себе Си духовните стрели на Христовите воини - т.е.  молитвите на Светиите , които се молят заедно с Нея. Във Влахернската църква, по време на явяването на Своя предивен покров Тя не беше застанала Сама, но заедно с Ангелските воинства и с множество Светии, които бяха облечени в бели одежди и стояха с благоговение около Нея. Всички тези Светии отправят към Бога молитви за нас, и техните молитви като крепки стрели прогонват противниците. Пречистата Владичица Богородица знае, че животът ни на земята е борба, понеже врагът на нашето спасение воюва против нас с всички сили, повел е всичките си пълчища и ни е обкръжил с многобройните си легиони за да ни погуби. Затова и св. цар Давид казва:   (Пс. 21:17,14). За да ни помогне в тази наша беда, Небесната Царица събра срещу нашия враг всички Небесни сили, призова пророците, апостолите, мъчениците, девствениците, присъедини към тях преподобните и праведните - с цялото това непобедимо Божие воинство Тя ни помага, защитава ни и ни дарява победа над враговете, както е казано: (Акатист, икос 12). Тя дойде да ни помогне заедно с Ангелските воинства, защото  Тя е  (в духовен смисъл)  онази стълба, която в древност Яков бе видял насън , окръжена от множество Ангели. Като припомнихме тук за Якововата стълба, някой може да се учуди защо Ангелите на нея нямаха покой, но непрестанно се изкачваха и слизаха. В това, обаче, няма нищо необичайно. Стълбата, която бе видял патриарх Яков, е предобраз на св. Богородица, както и Църквата се обръща към Нея:   (Служба на Благовещение, 1-ва стихира на \"Гди воззвахъ\"). Божията Майка, Която винаги се моли за нас, грешните, заповядва и на Ангелите заедно с Нея непрестанно да помагат на хората: да възнасят към Бога молитвите на християните (това означава възкачването по стълбата), а от друга страна - да принасят на хората Божията помощ и дарования (слизайки, така да се каже, към тях). И сега, когато се яви във Влахернската църква, Небесната Царица имаше около Себе Си множество Ангели, чрез които ни дарява свише покров и защита. На Ангелите Тя заповядва да ни запазят във всички наши пътища, за да не би някак да препънем о камък нозете си (Пс. 90:11-12). Но Тя доведе със Себе Си и много светии, за да отправи заедно с тях молитва за нас към Господа и така да принесе нашите недостойни молитви пред Своя Син и наш Бог. В този сонм на светци бяха и двама от най-великите Божии угодници: св. Иоан Предтеча, по-голям от когото не се е явил измежду родените от жени (Мат.11:11), и св. Иоан Богослов,   (Иоан.21:20). Тях двамата нашата Застъпница повика заедно със Себе Си да се молят за нас, понеже имат голямо дръзновение пред Бога, та заедно с тях по-скоро да Го склони на милост. Това беше наистина дивно и страшно видение: Пречистата Дева бе застанала между двамата свети девственици подобно на Ковчега на завета между двата Херувима или на престола на Господа Саваота между Серафимите, подобно на Моисей с издигнати ръце между Аарон и Ор, и съкрушаваше адския Амалик заедно с всичките му тъмни сили и пълчища. И така, ние празнуваме покрова на Пресветата Дева Богородица в памет на Нейното преславно явяване във Влахернската църква, което видяха св. Андрей и блаженият Епифаний. Празнуваме с благодарност към нашата Покровителка за това Нейно велико милосърдие, явено над християнския род, и усърдно Я молим винаги милостиво да закриля нас, които крайно се нуждаем от Нейния покров и застъпничество. Колко много, твърде много ние прогневяваме Бога и ежечасно вършим грехове! Произволно и тежко съгрешаваме, и често пъти дори не мислим да се каем! Затова в много случаи попадаме под Божието наказание и ни сполетяват различни бедствия, според казаното:  (се стоварват) (Пс. 31:10). Нещо повече: ние отдавна щяхме да сме погинали от духовна и телесна смърт, ако не ни покриваше нашата премилостива Владичица, ако не продължаваше Тя със Своето молитвено застъпничество Божието дълготърпение към нас.   - е казано в едно църковно песнопение, -  . Св. пророк Исаия ни съветва:  (Ис.26:20). Но къде можем да се скрием от Божия гняв? Няма къде ние, грешните, да прибегнем, освен под молитвената закрила на Небесната Царица, Която чрез думите на Светия Дух говори за Себе Си:  (Сир. 24:3). Нека под Нейния покров да се укрием, с който  Тя като мъгла покрива цялата земя . Но защо, Пресвета Дево Богородице, Ти уподобяваш Себе Си на такова безвидно нещо, каквото е мъглата? За Теб е достойно да се уподобиш на слънцето, луната или звездите, както е и казано:  (Песен на песн. 6:9). А в мъглата нима има нещо красиво, та Ти не се гнусиш да се сравниш с нея? Действително, мъглата на пръв поглед не изглежда красива, дори някои я считат за безполезна. Но всъщност не е така. Когато мъглата се разпростре над земята и я покрие, тогава всички животни са в безопасност от ловците и те не могат да ги нападат и убиват. Това именно е духовният смисъл на уподобяването на Пресвета Богородица на мъгла: понеже  Тя ни скрива от онези, които ни преследват и искат да ни уловят . Ние, грешните, в много отношения сме изгубили човешкото в себе си и не само често постъпваме като животни, но дори вършим такива страсти, каквито и животните не вършат. Затова справедливо сме сравнявани със скотове и зверове, както и св. Иоан Златоуст ни изобличава: \"Угаждаме на стомаха подобно на мечки, угояваме плътта си като говеда, злопаметни сме като камили, грабим чуждото подобно на вълци, гневим се като змии, гризем се един друг като скорпиони, коварни сме подобно на лисици и носим отрова на злобата като ехидни\" . Затова, понеже постъпваме като тези зверове, преследват ни и различни ловци: застига ни праведният Божий гняв и ни наказва за всички наши зли дела, защото  (Пс. 93:1); върху нас се стоварва и тежестта на греховете ни, ние стенем под това мъчително бреме и казваме:  (Пс. 39:13) ; връхлита ни и невидимият враг: той е като мечка, тръгнала на лов, и ни  (Плач Иер. 3:10); но и видимите врагове ни нападат, според свидетелството на Писанието:  (Изх. 15:9). Но въпреки всичко това не бива да се отчайваме, понеже имаме духовната мъгла, която ни скрива, т.е. Пресветата Дева Мария - на Нея да се уповаваме, към Нея да прибягваме: под Нейния покров дори косъм от главите ни няма да падне, а ние само нека с умиление да Я призоваваме и да И се молим: \"Покровителко наша, Пресвета Дево, скрий ни под Твоя покров и ни закриляй в злочест ден! Всички дни на живота ни са изпълнени със зло, както някога старозаветният патриарх Яков каза:   (Бит. 47:9). Наистина, злочести са нашите дни, в които търпим много злини, а и сами правим много зли дела, като си събираме по такъв начин  (Рим. 2:5). О, Пресвета Дево! Заради всички тези наши злочести дни ние крайно се нуждаем от Твоя милостив покров. Покривай ни през всички дни на живота ни, а най-вече в страшния ден, когато душата ни ще се раздели от тялото: застани пред нас и ни помогни, закриляй ни от поднебесните духове на злобата. А в деня на Страшния съд скрий ни в тайниците на Твоя покров, амин\".", "date": "2018.10.01", "title": "Покров на Пресвета Богородица"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387870-1-%D0%BE%D0%BA%D1%82%D0%BE%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "331 пр.н.е. - Големият пълководец Александър Македонски побеждава в Битка при Гавгамела армията на персийския владетел Дарий III и завладява Персийската империя.   1218 г. - Папа Хонорий III освобождава тевтонските рицари от съдебната власт на местните епископи.   1791 г. - Провежда се първото заседание на Законодателното събрание на Франция.   1814 г. - Започва Виенският конгрес, който цели да преначертае политическата карта на Европа след победата над Наполеон по-рано.   1874 г. - Избухва голям пожар в Поморие - унищожени са над 550 сгради.   1888 г. - Основан е Софийският университет „Св. Климент Охридски\".   1890 г. - Светият Синод на Българската православна църква окончателно се установява в София.   1890 г. - Създаден е Национален парк Йосемити в Калифорния, САЩ.   1899 г. - Съставено е 19 Правителство на България на Либералната партия начело с Тодор Иванчов.   1910 г. - Терористи взривяват сградата на вестник Лос Анджелис Таймс, загиват 21 души.   1934 г. - В испанския парламент влизат трима министри от Испанската конфедерация на независимата десница, което довежда до въстания на социалисти и анархисти в Астурия и Каталония.   1936 г. - Генерал Франциско Франко става генералисимус и държавен глава на националистическото правителство в Испания.   1938 г. - Германия анексира Судетската област.   1942 г. - Извършен е първият полет на първия американски реактивен самолет Bell XP-59 \"Aircomet\".   1946 г. - Приключват Нюрнбергските процеси, след като са издадени присъди срещу 24 от най-известните нацистки лидери.   1946 г. - Основана е организацията с нестопанска цел Менса.   1947 г. - Правителството на САЩ възстановява дипломатическите отношения с България след Втората световна война.   1948 г. - Основан е чешкият футболен тим Дукла в Прага.   1949 г. - Народна република България анулира договора за приятелство, сътрудничество и взаимна помощ със Социалистическа федеративна република Югославия, под натиска на СССР, и започва широка идеологическа кампания срещу правителството на Йосип Броз Тито.   1949 г. - Мао Дзъдун провъзгласява създаването на Китайската народна република.   1958 г. - Мароко и Тунис се присъединяват към Лигата на арабските държави.   1960 г. - Открит е завод „Електроника\" в София; до 1972 г. е сред първите и най-големи производители на електронни калкулатори в Европа.   1967 г. - Групата Pink Floyd започва първото си турне в САЩ.   1970 г. - Състои се погребението на президента на Египет Гамал Абдел Насър, по време на което много хора са стъпкани от милионната тълпа.   1971 г. - В град Орландо, щата Флорида е открит увеселителния парк Disney World.   1977 г. - Бразилският футболист Пеле прекратява спортната си кариера.   1982 г. - Хелмут Шмит подава оставка от поста канцлер на ФРГ и е наследен на поста от Хелмут Кол.   1992 г. - Стартира Cartoon Network.   1992 г. - Създадена е Държавната агенция за българите в чужбина.   1992 г. - В Литва е въведена нова парична единица, наречена лит.   2004 г. - Открива се Тараклийският държавен университет.   2005 г. - По време на терористичен акт в индонезийския остров Бали загиват 26 души и стотици са ранени.    ", "date": "2018.10.01", "title": "1 октомври, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387871-%D0%B1%D0%BE%D1%80%D0%B8%D1%81%D0%BE%D0%B2-%D0%B5-%D1%81%D0%B2%D1%8A%D1%80%D1%88%D0%B5%D0%BD", "text": "  Престъпникът винаги се завръщал на мястото на престъплението си. В тъжния залез на кариерата си Борисов се завърна в ООН – мястото на едно от най-крещящите му външнополитически престъпления срещу България. Под диктовката на Меркел и с помощта на пионката си от „Дондуков“ 2 Плевнелиев и на външнополитическите си маши Д. Митов и Ст. Тафров преди точно две години той изнесе учебникарско показно как не бива да се прави многостранна дипломация. Набеденият от придворната си пропаганда за „международник“ Борисов провали силния (и дотогава формално подкрепян и от него) български кандидат за генерален секретар на ООН с все още напълно реални шансове, пробутвайки успоредно абсурдна, неизбираема кандидатура на своя кадрова партийна лелка – и в процеса изтегляйки и кандидатурата ни за Съвета за сигурност на ООН, обърквайки и обезверявайки до невъзможност добросъвестните ни професионални дипломатически служители в ООН. Огромния общонационален интерес в България по случая „Кристалина“ почувствах буквално като тежест на раменете си като скромен репортер за „Гласове“ в ООН – и тозчас си помислих, че работата на Борисов е спукана, както и излезе месец и нещо след това с убедителната победа на Радев. Сега визитата на Борисов в ООН бе с много по-нисък профил, с желание да се хареса, да си провре главата сред хората, или където главата не влиза – опашката. И огромният сатиричен отклик в социалните медии на Ганьовските му антики, на снимките и монтажите с келнерската стойка пред Тръмп, отново идват да покажат, че „момчето си отива“ – и този път завинаги. Сюрреалистичното решение на един  , да дойде да се ръкува с Тръмп тъкмо на ООН-среща на най-високо равнище по наркотрафика, мери ръст с деянията на средновековните пирати, купили си на стари години титли на епископи и папи. Както и да е, със слушалка на ухото, Борисов чу речта на Тръмп пред ООН – но какво запомни от нея? Че „тия дето искали руски газ“, като Меркел и Ердоган, „щели да имат проблеми“. Тръмп наистина каза и това, и много други неща. Но човек с реално завършено средно образование и със средни аналитични способности (и двете не се отнасят за Борисов) би могъл да отсее основното в речта му – а то е, че: Тези думи е добре да се изпишат със златни букви на стената на пленарната зала на Народното събрание. Без значение, че Тръмп очевидно ги тълкува като отнасящи се само за САЩ, хората с интелект, малко по-развит от Борисовия, могат да направят аналогията със своите собствени страни. Национализмът е лесен за разбиране, еднакъв по форма за всички и страшно заразителен. Преди повече от два века Наполеон проектира амбициите на френския национализъм над цяла тогавашна Европа, но другите европейски нации го разбраха превратно – и всяка залегна над своя собствен национализъм. Немците – над немския, италианците – над италианския, та накрая и българите – над българския. Наполеон просто срина старите авторитети, корони, династии и папи, и издигна авторитета на нацията. Така и речите и хаотичните действия на Тръмп реално рушат оня банкрутирал международен ред, срещу който се опълчи и Путин в Крим, Донбас и Сирия, и повечето другите непослушни на Вашингтон лидери, които в САЩ наричат rogue и наказват със санкции. Тръмп руши основите на международния ред, извикал на живот Борисов. Ето, и Меркел е пътник вече дори и за пропагандистите от DW. Следователно и Борисов е свършен. Той го усеща, макар да не може да си го обясни с ограничения си умствен капацитет. Може би дори още се надява на нещо, да остане на власт, значи и на свобода. Как точно ще стане свалянето му от власт – предстои да видим. И от страна на Радев, и вече и от БСП чуваме някои окуражителни звуци. Хората в България, с изключение на най-умствено ощетените и най-корумпираните или пък най-тежко зависимите за оцеляването си от режима, вече открито и гръмогласно роптаят. Но с Борисов свършва само една мрачна ера в българската история (дано не е последната!), а не „глобализмът“ въобще. Трябва много внимателно да разграничаваме обективното, т.е. независещото от волята на елитите и държавните ръководства, от субективното – това, което зависи от волята на елитите и правителствата и значи може да се промени чрез персонална смяна на тези елити и ръководства или с преориентацията им към други цели. Интернационализацията на живота, капитала, труда, пазарите, информацията… и в по-малка степен и на човешките „ресурси“, са обективни явления, обусловени от развитието на „производителните сили“, техниката и квалификацията на хората. Но това, което е субективно и може да се промени с нови политически решения, международни договори и национални закони, е в чий интерес да се развива интернационализацията на живота и икономиката – в интерес на всички, или на голямото мнозинство хора на Земята, или само в интерес на „инвеститорите“, т.е. на едрия западен капитал, и на „потребителите“, и против интереса на трудещите се, на децата, семействата, младите и старите хора, на бедните страни и на регионите. Същото се отнася и за ЕС. Повечето програми на ЕС, въведени в интерес на „инвеститорите“ и „потребителите“, работят против интереса на мнозинството жители на страните-членки. Но премахването на тези програми, в т.ч. и на еврото, няма да премахне обективната основа на европейската интеграция. Тя трябва да продължи, но по друг начин. Този друг начин, разбира се, ще е непосредствено свързан със социализма. Приказките на Тръмп и десницата срещу социализма по принцип са изключително вредни, защото, ако се отхвърли социалистическата алтернатива (примерно нещо от рода на американския Ню Дийл от 30-те години), при сегашната ситуация в Европа неизбежно ще се наложи алтернативата на Германия от 30-те години. Сегашните масови протестни движения в Европа и тяхното управление – като на Орбан в Унгария – си поставят засега предимно „социалистически“ задачи, но не са имунизирани срещу повторение на събитията в Германия от 30-те години. Дефлацията, предизвикана от остеритета на еврото, в комбинация с мигрантската и демографската криза и натиска върху системите за социална сигурност и отгоре, и отдолу, ще тласкат Стария континент в тази посока. Наистина сега хората в Европа са много по-добре осигурени материално отпреди 80 години, но са и политически много по-малко зрели. Социализмът обаче също няма само национални измерения. Като казваме, че национално отговорните правителства трябва да ограничат трансграничния разгул на капиталите и да заздравят националните социални мрежи за сигурност, не бива да забравяме, че има и стратегически важни социалистически мерки, осъществими само едновременно във всички страни на даден регион, или дори глобално. Такива мерки са например данъчните реформи, препоръчвани от водещите световни икономисти за намаляване на икономическото неравенство – главният социален проблем на съвременната икономика. Да, за слабостта на социалистите в цяла Европа освен липсата им на активна социалистическа политика голямо значение има и масираната пропаганда срещу социалната държава („евросклерозата“) от края на 80-те години до днес, в която повярваха стотици милиони, в това число и в бедните европейски страни и в България. Според догмите на тази пропаганда социалната държава не само води до банкрут на публичните финанси, но и повишава безработицата – затруднява наемането и уволняването на работници, намалява интереса на безработните да търсят и приемат работа и т.н. А и мигрантската криза притури доста съчки в огъня. Но съвременните икономически изследвания показват на всяка крачка, че тя е наистина куха дясна пропаганда. Кога ли ще дойде времето на истината? Но тези въпроси са ни сякаш някак по-далечни, сега в България належаща е цивилизационната революция – очистването на страната от отровната плесен на ГЕРБ. Революцията е във въздуха.          ", "date": "2018.10.01", "title": "Борисов е свършен"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387872-%D1%8F%D0%BD%D0%B5-%D1%81%D0%B0%D0%BD%D0%B4%D0%B0%D0%BD%D1%81%D0%BA%D0%B8-%D0%B8%D0%BC%D0%B0%D0%BB-%D0%BF%D0%BE%D0%BB%D0%BE%D0%B2%D0%B8%D0%BD-%D0%BC%D0%B8%D0%BB%D0%B8%D0%BE%D0%BD-%D0%BB%D0%B5%D0%B2%D0%B0,-11-%D1%82%D0%BE%D0%BD%D0%B0-%D1%80%D0%B0%D0%BA%D0%B8%D1%8F-%D0%B8-36-%D1%82%D0%BE%D0%BD%D0%B0-%D0%B2%D0%B8%D0%BD%D0%BE,-%D0%BA%D0%BE%D0%B3%D0%B0%D1%82%D0%BE-%D0%B7%D0%B0%D0%B3%D0%B8%D0%BD%D0%B0%D0%BB", "text": "Нападателите на Роженския  манастир търсили златото,  скрито от “царот на Пирина” Златото на Яне Сандански, имане от времето на Деспот Слав от XII-XIII в. или иманярски карти с указания за скрито богатство са търсили нападателите на Роженския манастир? Все още остава загадка кое е довело шестимата младежи, въоръжени с кирки, в светата обител на 18септември вечерта. Не е ясно и кой ги е изпратил. Вързали архимандрит Теофил, който бил сам в манастир, а и успели да разкъртят няколко камъка от зазидан неизвестно кога прозорец на черквата. Търсили са конкретно нещо, това е сигурно. Не са обичайните  крадци на касичка  с дарения или пък  на икони Дори и най-ценната – чудотворната на св. Богородица, си е на мястото. Насочили се точно към високия около 2 метра прозорец и са свалили няколко камъка. Загадка е какво е имало под тях. Дали са намерили нещо, или пък са се отказали да продължат по друга причина, тепърва ще се изяснява, но след около половин час са си тръгнали.     Легендите за съкровища, скрити в манастира, обикаляха Санданско-Петричкия край преди двайсетина години, а след това се замълча. Една от интересните легенди е за златото на войводата Яне Сандански и тя е най-разпространената. За имане, закопано там от времето на Деспот Слав, голям дарител на манастира, е трудно да се говори, защото през XVII век светата обител е била опожарена и след това възстановявана. Малко вероятно е, ако е имало нещо преди това, то да е останало незабелязано.       За Яне Сандански след промените през 1989 г. започнаха да излизат непознати архивни документи, които хвърлят сянка на съмнение около градения му преди това ореол на безкористен борец за свободата на населението в Македония. “Царот на Пирина” е действал точно в Санданско-Мелнишкия район и се знае, че четите му често са се криели в манастира като най-сигурното място. Дори се твърди, че  през 1910 г. той  трайно се настанил  в светата обител. Убит е 3 г. по-късно точно на път от Роженския манастир към Неврокоп. През втората половина на XIX в. Роженският манастир е убежище на революционните дейци, приютявал е войводите на ВМРО. На около 200 метра от манастира е и гробът му, до черквата “Св. св. Кирил и Методий”, построена под негово ръководство. Архивен документ от юли 1915 г. го описва като рекетьор и сребролюбец. “Истинският лик на Яне Сандански – убиецът на Борис Сарафов, Иван Гарванов и Михаил Даев” е книгата, която представлява изложение от родителите на убитите Гарванов, Сарафов и Даев до българското правителство за анкетиране дейността на Яне Сандански. “Тези, които са слушали само добро за него от уста на уста от заинтересованите му другари, ще се почудат, като узнаят, че този тъмен герой, който беше тъмничар в Дупница, а след това стана войвода в Мелнишкия район, подир смъртта си остави около половин милион лева богатство”, се казва в автентичната книга, преиздадена преди двайсетина години. В нея се твърди, че е “известно на всички в Мелнишко и Неврокопско, че Сандански бе напоследък крупен търговец на тютюн и че в тази търговия е вложил един капитал от 200-300 хил. лв.” Други документи пък сочат, че войводата е yмpял като притежател на 30 xиляди оки вино и на 9 xиляди оки paкия. Според наследниците на тримата убити – Петър Сарафов (баща на Борис), Станка Гарванова (майка на Иван) и Тодор Даев (баща на Михаил), Сандански е  натрупал богатството  си от злоупотреби с  пари на населението  в Мелнишко и Серски революционен окръг. Ocвен това полyчил от младотурското правителство право на експлоатация на Марикостинските минерални бани. Присвоил земи на Роженския манастир – 30-40 дка, които селяните били принудени да обработват безплатно. Когато пък турците решили да построят черкви на националните малцинства в някои села, Сандански получил 2000 турски лири за направата на Роженската черква. Твърди се, че тя е построена, но парите са изразходвани само за керемиди, надница на дюлгерите и иконописец. Ocтаналите матеpиали били доставени безплатно и голяма част от парите останали у Сандански. Говори се, че е водил живот на богаташ, а в кръчмите оставял по 50-100 лв. Противниците му го обвиняват, че дори вземал месечна заплата от 50 златни турски лири, но през 1910 г., разочарован от младотурците и изплашен от атентатите, се оттегля в Роженския манастир. Един от най-интересните случаи на отвличане и откуп в онези години също е свързан със Сандански. На 21 август 1901 г. по шосето между Банско и Горна Джумая четата му отвлича американската протестантска мисионерка Елена Стоун и нейната придружителка Катерина Цилка. Целта на отвличането е набиране на средства за закупуване на оръжие за ВМОРО. Яне Сандански  получава откуп  от 104 кг злато –  14 500 златни  турски лири Още тогава витаят съмнения, че част от откупа не е използвана по предназначение. И съмненията отново падат върху Сандански. По време на войната през 1912 г., когато турците опразнили Мелник, пак се прокрадва сянката на Сандански. Истории разказват, че той ограбил доста от къщите, а плячкосаното скрил във Фудулбейовата къща, след това скъпите вещи били пренесени незнайно къде. Логично легендите свързват манастира с мястото, където войводата би скрил богатството си. Местните в Рожен разказват и предания, че при изнасянето на Мелнишка епархия  сандъци с утвар  и ценни документи  за земи,  дарения, приходи и др. били пренесени в Демир Хисар. Говори се дори, че в Гърция се знаело точно мястото, където се съхраняват. Това е така, защото през 1761 г. Роженският манастир губи своята самостоятелност и се превръща в метох на светогорския Иверски манастир. След 1912 г. възниква спор между България и Гърция за собствеността на Роженския манастир. През 1921 г. Арбитражният съд в Хага се произнася в полза на България. Възрастни хора от селото си спомнят, че като деца са низали тютюн в двора на манастира и са открили в долап стара пушка, вероятно също останала от войводските години на Сандански. Дали в разкъртената стена на светата обител обаче е имало нещо, дали са търсени ценни документи или злато, остава пълна загадка.Надеждите са заловените петима досега да разкажат повече подробности и да признаят с каква мисия са били изпратени. Налага се и друга версия, че е възможно на това място да има нещо зазидано от по-ново време, а не чак отпреди повече от век. Последните реставрационни дейности са правени от 60-те до 90-те години и е логично да се приеме, че ако е имало нещо ценно, то тогава би било открито.      ", "date": "2018.10.01", "title": "Яне Сандански имал половин милион лева, 11 тона ракия и 36 тона вино, когато загинал"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387873-%D1%81%D0%BE-%D0%BA%D1%80%D0%BE%D1%82%D1%86%D0%B5,-%D1%81%D0%BE-%D0%B1%D0%BB%D0%B0%D0%B3%D0%BE%E2%80%A6", "text": "Не е зле да си припомняме отвреме навреме мъдростта на стария Андрей Ляпчев – че работите по нашенско могат да се оправят само со кротце и со благо. Само с кютек – не става, историята го е доказала! Затова с известно облекчение прочетохме в „МОНИТОР”, че „200 наши изнасилвачи бродят по света”. Няма лошо – нека обикалят по света и носят славата на българския геном, а тук поне да спим поне мъничко по-спокойно! Со кротце и со благо и кметовете опитват да привлекат първолаците в клас – поне за първия учебен ден. „Кметове пишат на първолаци” – радва ни „СТАНДАРТ”. Това, че пишат, е хубаво, лошото е, че според напечатаното във вестника, пишат с грешки! „?омнете, че а?о ис?ате да успеете, трябва да бъдете трудолюбиви и търпеливи…” – е написал според „СТАНДАРТ”, определил се като „Българският вестник”, един кмет. Доста въпросителни за един първи учебен ден, не мислите ли? Епистоларната форма на общуване с населението очевидно е заразна – отчаяна от некадърността си да спре източването на парите ни за здраве, Здравната каса според „МОНИТОР” „Праща писма на 700 души с диагнозите им”. Дотук – добре, хората трябва да знаят от какво са болни, ако докторите са им го спестили. Хубавото идва по-нататък – пациентите трябвало „да се запознаят с диагнозите, които са им поставени, и какви терапии са отчели лекарите и зъболекарите”. Идеята е да се хванат изписаните фиктивни процедури. Ако прочетете, че са ви установили нарушена интравентрикуларна проводимост във формата на комплекс QRS, предшествано от дълъг интервал RR и завършвано от кратък интервал, ще разберете ли за какво става дума, та да сигнализирате за нарушение? Добре, че е „ТЕЛЕГРАФ”, та човек да оплакне око в картинките и научи, че „Меси ощастливи Мис Дупе”. Не си мислете палави неща за звездата на „Барса” – просто разблокирал красавицата в профила си в социалните мрежи, а я бил блокирал, защото му досаждала с дупето си. Както ни досадиха и разправиите около подписването и недодписването на президентския указ за освобождаване на главния секретар на МВР, та да го направят министър. „Можеше да не освободим Радев от ВВС” – цитира „ТЕЛЕГРАФ” премиера Борисов, който късничко се досеща, че е можел да попречи на кандидат-президентстването на държавния глава. „ТРУД” подхожда по-сериозно към темата – с астрологичен анализ на поведението на президента: „Астрологичните конфигурации обаче ни казват, че заради личната си година и месец на материални стремежи и кармична разплата, която тече ежедневно с избирателите с правителството и парламента и в личния му ден на съдбовно подчинение съчетан със звездната карта на раждането на България, президентът е блокирал промяна, положителна или отрицателна, няма как да бъде изчислено заради егото, ината си и най-важното заради личния си материален просперитет”. Дългото и загадъчно разобличително изречение принадлежи на астроложката Алена, специално поканена от вестника. Е, со кротце и со благо, но и со малко ругатни на високо ниво, нещата се закротиха. Поне засега – че още укази се задават! Както сме се заприказвали за писма, укази, подписи и всякаква друга писмовна дейност, не може да не споменем и приноса на Православната ни църква в борбата за повече почтеност – „24 ЧАСА” ни припомня как благата дума може да върне в правия път дори закоравял престъпник! „Преди десетина години тогавашният игумен владика Йоан Богослов бе заловил крадец в Роженския манастир. Дядо Йоан му беше вързал лявата ръка, а с дясната го беше накарал три дни да пише „От църква и манастир не се краде”. Крадецът беше изписал три тетрадки, от което пристигналите полицаи останаха втрещени”. Не би било зле и държавните ни мъже на изборна длъжност поне веднъж седмично да сядат и пишат по петдесетина пъти в тетрадчица поне онова изречение, че във всичките си действия щели били да се ръководят от интересите на народа – белким помогне поне мъничко…   От ", "date": "2018.10.01", "title": "Со кротце, со благо…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387874-%D1%81%D0%B2%D0%B5%D1%82%D1%8A%D1%82-%D0%BD%D0%B0-%D0%B4%D0%B6%D0%B0%D0%BD%D0%B5%D1%82-%D0%B8-%D1%81%D0%B2%D0%B5%D1%82%D1%8A%D1%82-%D0%BD%D0%B0-%D0%B1%D0%BE%D0%B9%D0%BA%D0%BE", "text": "  Нейното име било Джанет Кук. Млада, красива и амбициозна, репортерката влиза с летящ старт в нюзрума на \"Уошингтън поуст\" в търсене на признание от цялата журналистическа гилдия. Така се родила поредицата \"Светът на Джими\" - невръстен хероинов наркоман, който живее под мост, малтретиран от алкохолизираната си майка и втория си баща, който на всичкото отгоре бил и пласьор на наркотици. Ефектът от статията бил смайващ. Отзвукът бил толкова голям, а емоцията сред читателите толкова силна, че хиляди развълнувани жители на Вашингтон, заедно с кмета на града, обединили сили, за да намерят и помогнат на горкия Джими.  Джанет Кук получила \"Пулицър\" и жадуваното признание от читатели и колеги. Обичам да разказвам тази история и съм го правил многократно - в един миг рухва и светът на Джими, и светът на Джанет. Защото се оказало, че подобно момче никога не е съществувало, а младата репортерка си е измислила всичко. Срамът за редакцията, която няколко години преди това свалила Никсън, бил огромен. Джанет останала и без \"Пулицър\", бил й отнет, останала и без професия. Технологиите се променят, но човешката природа е една и съща от хиляди години. Мистификацията е изкушаващ инструмент за бърз пробив или бърз провал. Не очаквайте да погребвам журналистиката, тя винаги е била неблагодарна професия за тези, които я вършат с етика и следват правилата. Но има и други, които правят мистификации дори и когато не е нужно. И тук не ви говоря за \"Господари на ефира\". Те ще изпият своята горчива чаша и ще понесат последствията от действията си. Но по-голямата тема е цялата паралелна реалност. Реалност, в която мистификацията стана правило. Реалност, в която големите журналистически разследвания потъват. Реалност, в която силните на деня влизат в таблоидни балони, които рушат целия свят около всички нас. Премиерът Борисов замина за сесията на ООН в условията на десетки публикации как Тръмп го чакал, за да му стисне ръката. Е, стисна му я. И това беше. Създаде се усещането, че Борисов е там, за да му щракат снимки за вътрешнополитическа употреба, а не за да участва в същинските дебати на ООН. Цяла седмица си играехме на снимки, а група издания убеждаваха обществото колко историческо било ръкостискането на премиера. Доста нелепа ситуация. Доста лоша услуга. Доста подценяващ подход. Когато живееш в паралелна реалност, светът изглежда различен. И винаги ще има журналисти и цели медии, които да го правят различен. Това винаги завършва лошо и срива не само имиджа, но и цели светове. Все още живеем в света на Джими. В него е топло и уютно. А навън е студено и опасно. Пеперудата разпери крилата си отново.   Според ефекта на медийната пеперуда, когато две сходни събития, макар и от различно време и на хиляди километри едно от друго, се сблъскат, се получава сходен резултат.", "date": "2018.10.01", "title": "Светът на Джанет и светът на Бойко"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/387875-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D1%81-%D1%84%D1%83%D0%BD%D0%BA%D1%86%D0%B8%D1%8F-%D0%B2%D1%8A%D0%B2-%D0%B2%D1%81%D0%B8%D1%87%D0%BA%D0%B8-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B8-%D0%BD%D0%B0-%D0%B5%D1%81", "text": "Като такъв той влиза в управителния съвет на службата. До момента такава длъжност не е имало, обясниха пред “24 часа” от Брюксел. Впечатлени от дипломатичността, с която Цветанов осигури единна позиция на всички държави членки по правилата за парламентарен контрол над Европол по време на форум в рамките на българското председателство на Съвета на ЕС, в агенцията преценили, че ще е от полза да ангажират за постоянно лидера на парламентарната група на ГЕРБ и бивш вътрешен министър от първия кабинет на  . Преди събранието на най-високо равнище в НДК резерви към проекта имаха 9 страни членки. Никой от гостите участници във форума, не възлагал надежди, че правилата за съвместен парламентарен контрол над дейността на Европол въобще може да бъдат приети. Цветанов обаче не се отказал да преговаря - държава по държава, включително до късно вечерта преди срещата, когато участниците вече кацали и се отправяли към хотелите си за форума рано на следващия ден. И съвсем неочаквано още с откриването му сутринта на 19 март в залата се разнесе мълвата, че консенсус е бил постигнат. Впечатлен остана дори председателят на ресорната комисия ЛИБЕ на Европарламента (по граждански свободи, правосъдие и вътрешни работи) - англичанинът Клод Мораес. А участниците в срещата на върха на Европол нарекоха компромиса “исторически”. Тогава на шефа на вътрешната комисия на българския парламент благодариха и вече бившият директор на Европол Роб Уейнрайт, и действащият Катрин де Бол, която пое поста на 1 май. Дейността на Цветанов към Европол, макар и структурирана като постоянна позиция, ще е безвъзмездна. На него ще се разчита за координацията и връзките между националните парламенти и ЕП по всички ключови теми, засягащи сигурността на общността.   и шефът на комисия ЛИБЕ в ЕП Клод Мораес по време на форума на върха на Европол на 19 март в София, на който бе постигнат компромис, определен като исторически.", "date": "2018.10.01", "title": "Цветанов с функция във всички парламенти на ЕС"}
{"url": "http://www.classa.bg/%D1%81%D0%B2%D1%8F%D1%82/item/387876-%D0%B4%D0%B5%D0%BC%D0%BE%D0%BD%D1%81%D1%82%D1%80%D0%B0%D1%86%D0%B8%D1%8F-%D1%81%D1%80%D0%B5%D1%89%D1%83-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC%D0%B0-%D0%B2-%D1%81%D0%BA%D0%BE%D0%BF%D0%B8%D0%B5", "text": " се събират на демонстрация срещу референдума в Скопие. Очакват се протести и в други места на страната,въпреки трудните атмосферни условия. Силният дъжд в Солун вероятно няма да откаже гърците да участват в обявената протестна демонстрация срещу референдума в Скопие. По призива на неправителстветвени организации и дружества за съхраняване на културата се събират хора на централния площад в Солун. Поставени са плакати на гръцки и английски, на които пише \"Македонците не може да са други.Те са гърци\"     Въпреки, че гласуването в Македония не е приключило, в центъра на Солун е поставен плакат \"предатели са тези, които гласуват. Предатели са и тези, които мълчат\" с ясен призив към гръцките депутати. Голяма група рокери с национални знамена се включиха в демонстрацията. Очакват се подобни протести и на други места в страната.  Не може да се предположи активността на участие,защото голяма част от Гърция е засегната от циклон. Резултатът от референдума в Скопие се очаква да доведе до извънредни парламентарни избори в Гърция. Опозицията отказва да подкрепи споразумението Заев-Ципрас при гласуване в парламента. По-рано премиерът Ципрас изрази увереност, че ще получи подкрепа в гръцкия парламент за европейското бъдеще на Скопие. Всички опозиционни партии вече съобщиха, че няма да гласуват  за ратифициране на споразумението Заев -Ципрас. От основната опозиционна сила, консерваторите от „Нова Демокрация“, са категорични, че няма да ратифицират договора дори и в следващия парламент. Левите партии също застанаха на позиция „нито един глас в подкрепа на Ципрас“. Споразумението с Македония доведе до сътресения в управляващата коалиция. Лидерът на националистите, министърът на отбраната Панос Каменос заяви, че ще се оттегли от правителството, защото партията е против договора със Скопие. В интервю той каза, че \"македонците са българи, славяни\". Кореспондентите на гръцките медии от Скопие съобщават, че днес приключва 27 годишния спор за името на Македония. В първите си репортажи телевизионните медии излъчиха анкети, които показват, че настроението на избирателите в съседната държава е в полза на договора, с който името на страната става Република Северна Македония. Днес - преди приключването на изборния ден в Македония, се подготвят масови демонстрации в Гърция с познатия призив „Македония е Гърция“.", "date": "2018.10.01", "title": "Демонстрация срещу референдума в Скопие"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387868-%D0%BC%D0%B0%D0%BB%D0%BA%D0%BE-%D0%BA%D1%8A%D1%81%D0%BD%D0%B8%D1%87%D0%BA%D0%BE-%D1%81%D0%B5-%D1%81%D0%B5%D1%82%D0%B8%D1%85%D1%82%D0%B5-%D0%B4%D0%B0-%D0%B1%D1%8A%D0%B4%D0%B5%D1%82%D0%B5-%D0%B4%D1%83%D0%BC%D0%B0", "text": " на Албена Шавел, на който \"Поглед\" даде охотно трибуна и вероятно щях да напиша този отговор, дори и да не бях замесен в статията. За да го докажа, изобщо няма да коментирам съмненията и нападките към мене. Нямам намерение да пиша защитна реч, защото, колкото и да искам, не мога да се почувствам като обвиняем. Не приемам някой да ми търси сметка за позиция, която съм обявил открито, за мнение, което съм изразил с чисто сърце и в подходящо разположение на духа.       Не съм направил нищо подмолно. Не съм сътворил никаква интрига. Не съм тръгнал да шушукам по ъглите. С други думи - Албена може и да не е съгласна с мен. Приемам го. Нормално е. Даже мразя, когато всички ми казват \"да\". Но да тръгва да развива конспиративни теории за моята биография, всъщност е подъл и нечестен удар в гърба. Не ви се оплаквам. Вече го приемам за нормално. Но за да бъде напълно ясно - казаното на пленума на БСП е мнение, което бих повторил отново и отново, защото става въпрос за вестник ДУМА, издание, на което съм посветил 15 години от живота си. Стига толкова за мен. Нека да си поговорим за друго. Прочетох текста на Албена с изумление. Винаги съм знаел, че тя е емоционален човек, но емоциите са лош съветник, особено в ситуация, която е заплетена като трилър. На тези емоции обаче аз няма да простя, че се сетиха за ДУМА, едва когато темата стана удобна за вътрешнопартийните крамоли и опозиционни ходове. От няколко години насам ДУМА се е превърнала в бледа сянка на самата себе си, вестник, който вегетираше идейно и журналистически, но темата беше захвърлена в мазето и никой не се сещаше за нея. И стана актуална, едва когато за първи път от много време насам промяната в ДУМА е налице. Дали е добра промяна? Времето ще покаже. Аз вярвам в енергията, интелекта и неспирния хъс на Йордан Мичев. И станах да говоря на пленума, защото разговорът тръгна в посока да му търсят сметка защо на първа страница на ДУМА бил сложил снимка на Доган. Ако това ще бъде нивото на разговора за ДУМА на следващ пленум, то той ще мине без моето участие. ДУМА изисква друго ниво на възприемане, разговор за същината, за нивото на журналистика там, за промяна на подхода. Да тръгнем с бакалския тефтер и да питаме защо една или друга дописка е била пусната някъде е убийствено дребнотемие. В статията на Албена се предлага решение на казуса - да махнем Данчо отново и да сядаме да обсъждаме съдбата на ДУМА. Това е все едно да кажеш \"дайте да не оперираме гангрената, защото може да има начин да мине от само себе си\". Опасявам се, че ДУМА не е тема, по която можехме да приложим старото кредо на английския консерватизъм: \"няма проблем, който да не може да бъде решен с активно бездействие\". И така стигаме до темата за \"БЕЗЗАКОНИЕТО\" (запазваме авторския правопис) и нарушаването на устава. И тук вече опираме до истинския живот, където нито една история не е черно-бяла. Всичко е оплетено и сложно като произведение на модерното изкуство. Ако Албена искаше статията й да е искрена и истинска, трябваше да я напише поне преди 7-8 години. Защото погазването на устава започна тогава. Защо не бяхме ДУМА, когато няколко поредни ръководства на БСП напълно погазваха уставните процедури. Последният главен редактор на ДУМА, избран от пленум, беше Ивелин Николов. След това откровената гавра с легендарен журналист като Юрий Борисов продължи няколко години и го държаха само \"и.д\". Онова не беше ли явно нарушение на устава? Ами после Таня Джаджева? Нея също я направиха и.д. и никой не си отвори устата кандидатурата й да мине през пленум. Тогава някой писа ли \"Ние сме ДУМА\"? Ако беззаконието беше започнало вчера, всеки текст щеше да е на мястото си. Но, за съжаление, това е плачевна тенденция от доста време насам. На пленума Корнелия Нинова увери, че тя се опитва да промени подхода. Назначават Данчо на изпитателен срок и след 6 месеца, ако сметнат, че се е справил, ще го предложат на пленум да бъде гласуван като главен редактор. Това е обещание, дадено на най-висок партиен форум. Всеки има право да харесва или не Корнелия Нинова, но тя се е ангажирала не само с действие, но и със срок. Тоест от много време насам е първият лидер, който се ангажира да поправи беззаконието и да сложи ред в него. Ако това не стане, статията на Албена щеше да е много на място. Подранилият текст обаче напълно унищожава възможността за истинска дискусия около ДУМА, защото темата за вестника не би трябвало да има нищо общо с Нинова, Кирил Добрев, дори и с Александър Симов. Тя трябва да бъде разглеждана в отделен контекст и да не става оръжие за вътрешнопартийни боричкания, които могат да осквернят смисъла и мисията на \"левия вестник\". И заради това станах да защитя Данчо. Не защото ми е приятел, и не защото той не може сам да покаже мускулите си, а защото не искам да забъркваме новия и.д. главен редактор на ДУМА в калния поток на вътрешните интриги и да разстрелваме морално и политически един журналист, който досега с нито едно действие не е показал, че е нечия марионетка или изпълнител на политически поръчки. И ви казвам честно едно. Аз обичам Албена. Не мога да си представя БСП без нея.  Но дори и под заплахата от нов текст по мой адрес, пак бих повторил думите си на пленума...", "date": "2018.10.01", "title": "Малко късничко се сетихте да бъдете ДУМА"}
{"url": "http://www.classa.bg/%D1%81%D0%B2%D1%8F%D1%82/item/387860-%D0%B4%D0%B0-%D1%81%D0%B5-%D0%B7%D0%B0%D0%B1%D0%B0%D0%B2%D0%BB%D1%8F%D0%B2%D0%B0%D1%88,-%D0%B5-%D0%B5%D0%B4%D0%B8%D0%BD%D1%81%D1%82%D0%B2%D0%B5%D0%BD%D0%B8%D1%8F%D1%82-%D0%BD%D0%B0%D1%87%D0%B8%D0%BD-%D0%B4%D0%B0-%D0%BE%D1%86%D0%B5%D0%BB%D1%8F%D0%B2%D0%B0%D1%88-%D0%B2-%D0%B0%D1%82%D0%B8%D0%BD%D0%B0", "text": "Преди десетилетие улиците на Атина бяха залети от размирици. Протести бушуваха насред облаци от сълзотворен газ, докато европейската финансова криза тласкаше Гърция към ръба на финансовия срив. Сега градските кафенета се оживяват, арт сцената процъфтява, а хората изглеждат щастливи. Щастливи, защото драмата е приключила? Не, тъкмо обратното. Гърците се радват на живота, защото виждат, че  „отиват към дъното, но единственият начин да оцелеят, е просто да се забавляват\" , казва местният занятчия Пантелис Мелисинос пред CNN. Известни като \"поети-сандалиери\" заради уменията си за изработка на обувки и писане на стихове, фамилията Мелисинос правят сандали в древногръцки стил от 1920 г. насам. Дядо Дядото и бащата на Пантелис са писали стихотворения и пиеси наравно с ежедневната си работа. Членовете на семейството му стават свидетели на политическите сътресения, които редовно се случват в Атина. През последните два века е имало преврати, инвазии, монарх в изгнание - а в по-близкото минало, се случва най-голямата финансова криза в ЕС. Последната драма - \"и криси\" (кризата), както я наричат местните - изправи Гърция пред фалит заради години на прекалено харчене. В крайна сметка бяха нужни спасителни заеми от около $300 млрд. от Европейския съюз и МВФ, за да се удържи страната на повърхността. Кризата беше определящ момент за гърците. Десетилетие на тежки икономии и граждански вълнения направи живота на мнозина невероятно труден.       Гърците казват, че винаги са страдали от недоимък, но се водят от философията, че трябва да се възползват максимално от ситуацията, в която се намират. Животът продължава и кафенетата също толкова пълни, колкото са били винаги. Местните отпиват от силното си кафе и обсъждат пламенно гръцката политика - любимо хоби на мнозина. На пръв поглед, нищо не се е променило. Това е един много гръцки начин за справяне с трудностите. Ако не можеш да решиш проблема, просто ставаш част от проблема. И може би създаваш проблем на проблема. Ако някой въплъщава най-добре тази много гръцка концепция за \"създаване на проблеми на проблема\", това е Янис Варуфакис. Бившият професор по икономика беше финансов министър на Гърция в продължение на шест месеца през бурните дни на 2015, когато страната преговаряше с кредиторите си. Той водеше неуспешна кампания срещу приемането на ново споразумение за финансова помощ, което увеличи нивата на задлъжнялост. За някои гърци Варуфакис е герой - борец за гръцката кауза, възпротивил се на Европейския съюз. За други е заплаха, злонамерен причинител на разруха, донякъде отговорен за гръцката финансова криза. Варуфакис сочи в друга посока, когато търси вината: \"Кредиторите и гръцкият режим на олигарси, създали от самото начало кризата, контролират възстановяването от 2010 насам. Те поставиха пациента в постоянна кома и нарекоха това стабилност.\" Докато той прекарва почивката си в дома си с изглед към бляскавото море край остров Егина и обмисля поредната си атака срещу елита, се възхищава на гръцката способност да се забавляваш дори в най-тежката криза.  \"Това е чудесно място да възродиш човешкия си дух. Докато хората могат да се веселят в толкова неприятни обстоятелства, има надежда за всички нас.\" Атина не оставя усещане на излязла от тъмния облак на финансовата криза. Кафенетата искат парижки цени за капучино, в ресторантите млади и амбициозни готвачи внасят международен дух в традицонната гръцка кухня. Туристите в Гърция се очаква да надминат 32 млн. души през 2018, рекордна година според премиера на страната Алексис Ципрас. Мнозина посещават не само гръцките острови, но и Атина. Има и увеличение на броя инвеститори, влагащи парите си в гръцката икономика. Южното столично предградие \"Атинската ривиера\" приютява нови елитни хотели. В момента в процес на строителство е Four Seasons Astir Palace, който предстои да отвори врати през март 2019. \"С всяка следваща година Атина изглежда малко по-добре,\" казва Дора Бакояни, бивш гръцки външен министър. Бакояни беше кмет на града, когато той премина през най-големите промени в съвременната му история, в подготовка за летните олимпийски игри през 2004. \"Сега Атина има туризъм, какъвто нямахме в продължение на години, което означава, че се завърнахме. И можем да постигнем дори още по-добри резултати, с по-високо ниво на туризъм, което е и точно каквото ни е нужно\", казва тя. Все пак Бакояни предупреждава, че „нищо няма да се случи, ако просто седим и чакаме и си повтаряме, че щом сме най-красивата страна на света, хората ще дойдат при нас.\" Изкуствата също процъфтяват - много творци, които вече не се чувстват на място в други европейски столици заради високите цени, сега наричат Атина свой дом. Над впечатляващата и най-прочута забележителност на града се намира прекрасният, покрит със стъкло Музей на Акропола, отворил врати през 2009 (основно финансиран от Европейския съюз). Един от последните примери за културен напредък е огромният културен център на фондация \"Ставрос Ниархос\". Той отвори през 2016 с 5 акра зелени пространства, заобикалящи комплекс, приютяващ Гръцката национална опера и сгради на Гръцката национална библиотека. От върха на комплекса, гледката през пътя води към пристанище, пълно със суперяхти. Остров Егина се вижда в далечината. Необичаен обрат в гръцката драма бележи завръщането на членовете на царското семейство. Принц Николаос е роден в Рим две години след военния преврат през 1967, принудил баща му да замине в изгнание и довел до отмяната на гръцката монархия. Преди 5 години, въпреки че никога не е стъпвал дотогава в страната, Николаос се премести да живее в Гърция със съпругата си Татяна. Решението му предизвика смесени реакции сред гърците, но Николаос се фокусира върху позитивното. Бившият журналист от Fox News е невероятно щастлив да бъде там, където цял живот е мечтаел да живее. Двамата работят за популяризацията на различни благотворителни организации и смятат, че имат основна роля в подпомагането на Гърция да излезе от трудностите от близкото минало. \"Атина е град, който преживява бум. Феникс, изправящ се от пепелта,\" коментира Татяна. \"Има много неща, които да откриете там. Не мисля, че това е красивият град, който всички си представят. Трябва да се заровите и наистина да го изживеете, да го вкусите, да му се насладите. Атина е жива, и това е вълнуващо.\" Николаос допълва: \"Ако има едно нещо, с което да си тръгнете от Атина като извод, то е, че има надежда. Защото гърците - и особено атиняните - са силни и издръжливи хора.\"", "date": "2018.10.01", "title": "Да се забавляваш, е единственият начин да оцеляваш в Атина"}
{"url": "http://www.classa.bg/%D1%81%D0%B2%D1%8F%D1%82/item/387861-%D0%BA%D0%B0%D1%80%D1%82%D0%B8%D0%BD%D0%BA%D0%B8-%D0%BE%D1%82-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%E2%80%93-%D0%BC%D1%8E%D0%BD%D1%85%D0%B5%D0%BD%D1%81%D0%BA%D0%BE%D1%82%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D0%B8-%D0%BF%D1%8A%D1%82%D1%8F%D1%82-%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%D0%BA%D1%8A%D0%BC-%D0%B2%D1%82%D0%BE%D1%80%D0%B0%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B2%D0%BE%D0%B9%D0%BD%D0%B0", "text": " се навършват 80 години от подписването на Мюнхенското споразумение между Хитлер, Мусолини, Невил Чембърлейн (премиер на Великобритания) и Едуар Даладие (премиер на Франция), с което Великите сили дават части от Чехословакия на Германия и Европа се понася към Втората световна война. Чехословакия не е поканена да участва в конференцията, въпреки че това е съществена част от нейната територия. Освен Судетската област, населена предимно с немци, Германия и съседните Полша и Унгария завземат и други части от Чехословакия. Това преразпределение на територии е предшествано от „аншлуса” (присъединяването) на Австрия към Германия през март 1938 г.     Преди подписването на Мюнхенското споразумение вечерта на 29 септември, отляво надясно: Чембърлейн, Даладие, Хитлер, Мусолини, външният министър на Италия граф Чано. Снимка: Уикипеди   При пристигането си в Лондон премиерът Чембърлейн размахва пред посрещачите договора и казва, че е донесъл „Мир за нашето време”. По-малко от година след този договор, на 3 септември 1939 г. Великобритания и Франция ще влязат официално във война с Германия. Но в онзи момент Чембърлейн, премиер и лидер на консервативната партия, е посрещнат като победител в Лондон. В споразумението има постигнато съгласие, че двете страни Великобритания и Германия никога повече няма да воюват помежду си. Спомените от Първата световна война са още пресни и болезнени. Тълпа от въодушевени посрещачи  съпровожда Чембърлейн от летището до двореца, поради което той изминава разстоянието от 14 км за час и половина, за да докладва на краля и да се появи с него на балкона на Бъкингамския дворец. Премиерът Чембърлейн произнася фразата, че е осигурил „Мир за нашето време” и в реч пред парламента, с което предизвиква сред депутатите на мнозинството мощни ръкопляскания и ставане на крака.   Британският премиер министър Невил Чембърлейн пристига на 30 септември 1938 г. в Лондон и още от слизането на самолета размахва договора, с подписа на Хитлер, с думите, че е постигнал мир за нашето поколение. Снимка: Уикипедия   Но след тази реч взима думата лидерът на опозицията вътре в консервативната партия Уинстън Чърчил и отправя упреци, че с това споразумение Великобритания се е държала недостойно към съюзническа Чехословакия. Чърчил се обръща към министрите, седнали в парламента на тържественото заседание, със следните думи, станали пророчески: „Вие имахте да избирате между войната и позора. Вие избрахте позора. Но вие ще получите и войната!” Чехословакия има договор за военно сътрудничество с Франция и със СССР към онова време. На практика съюзниците Франция и Великобритания я предават в ръцете на Хитлер, като изпълняват ултимативните му искания. Това предизвиква недоволство сред опозиционни партии и политици в европейските страни, които са срещу идеологията и режима на Хитлер. Но споразумението е факт и преразпределението на Европа започва. Сталин също е недоволен, но не се намесва и не е канен да участва в споразумението. Мюнхенското споразумение е предшествано от две лични срещи на Чембърлейн с Хитлер. На 15 септември 1939 г. Чембърлейн пристига в резиденцията Берхтесгаден в Баварските Алпи и води 3-часови разговори с фюрера. Дни преди това Хитлер е произнесъл войнствена реч пред среща на нацистката партия в Нюрнберг, в която напада Чехословакия с обвинения. Едино от тях е, че Чехословакия е режим, покровителстван от Франция. Според фюрера френският министър на авиацията бил казал: „Ние се нуждаем от тази държава като база, от която по-лесно да хвърляме бомби, за да разрушим германската икономика и индустрия.”     Чембърлейн разговаря с Бенито Мусолини на мюнхенската среща, 29 септември 1938 г. Вдясно судетски немци посрещат Хитлер в градчето Хеб недалеч от Карлови Вари.   След като Чембърлейн се прибира в Лондон на консултации с министрите, на другия ден там пристига и френският премиер Едуар Даладие да си обединят позицията. Френските предложения варирали от война с Германия до предаване на Германия на онези части на Чехословакия с над 50% немско население, след което Великобритания и Франция ще гарантират нейната независимост. Обединяват се около варианта с предаване на Судетската област. Това не е прието от Чехословакия и от политически среди във Франция и Великобритания. На 17 септември обучени в Германия паравоенни групи от судетски немци извършват нападения в Чехословакия, стига се до сблъсъци с местните власти, с резултат 100 убити и стотици ранени, а 2000 души са отвлечени в Германия.     Хитлер посреща Чембърлейн на стълбите на резиденцията Бергхоф, 15 септември 1938 г. Снимка: Уикипедия   На 18 септември Бенито Мусолини произнася реч в Триест, в която казва: „Ако има два лагера за и против Прага, нека да е ясно, че Италия е избрала на коя страна е” и дава ясно да се разбере, че подкрепя Хитлер. На 22 септември 1938 г. Чембърлейн пристига в Бад Годесберг в Германия на нови разговори с Хитлер. Там директно казва на фюрера, че съюзниците Великобритания и Франция ще приемат присъединяването на Судетската област към Германия. Хитлер поздравява с ръкостискане това съгласие, обаче казва, че предложението на съюзниците вече е недостатъчно. От последната среща на фюрера с Чембърлейн при сблъсъците в Чехословакия имало убити немци и според Хитлер положението било нетърпимо за Германия. Хитлер заявява, че иска Чехословакия да бъде напълно заличена и разделена като държава между Германия, Полша и Унгария.  Към края на разговорите се случва нещо, за което се предполага, че е било режисирано от Хитлер, за да окаже натиск върху Чембърлейн. В залата влиза помощник на Хитлер и му съобщава, че още немци са убити в Судетската област. Хитлер избухнал на висок глас: „Ще отмъстя за всеки един от тях! Чехия трябва да бъде унищожена!”. Малко по-късно, след като срещата с Чембърлейн приключва, Хитлер решил, че е отишъл твърде далеч и му се обажда по телефона да каже, че приема предложението само да се присъедини Судетската област към Германия, без повече териториални претенции и ще гарантира тези граници с Чехословакия.   Демонстрация в Прага против искането на Хитлер за анексиране на Судетската област. Снимка: Уикипедия   На 23 септември в Чехословакия е съставено ново правителство начело с генерал Ян Сурови, което веднага обявява мобилизация за защита на страната. Това е посрещнато с голямо въодушевление от народа и за един ден в армията се записват 1 милион мъже, за да се бият за страната си. Чешката армия е била добре въоръжена, Чехословакия е силно развита индустриална страна, с по-голямо военно производство от Великобритания към онзи момент. СССР обявява, че е готов да помогне на Чехословакия, с войски, които да преминат през Полша и Румъния. Но и двете страни обявяват, че отказват да допуснат съветски войски да минават през тяхна територия. На 24 септември Хитлер излиза с меморандум Чехословакия да предаде Судетската област (Судетенланд) на Германия не по-късно от 28 септември с референдум, проведен под контрол на немски и чехословашки сили. В меморандума се отправя заплаха, че ако Чехословакия не приеме до 14 часа на 28 септември, Германия ще завземе Судетската област.     Немски войски навлизат в Прага, март 1939 г. Чехите не са толкова радостни, за разлика от австрийците след аншлуса (виж по-долу). Снимка: Уикипедия   Междувременно генерали в немската армия са разтревожени от заплахите на Хитлер за война, смятат, че Германия не е в състояние да я води успешно, и организират заговор против него, който остава неосъществен. Според някои изследователи, ако Франция и Великобритания са били по-неотстъпчиви пред Хитлер, заговорът е могло до бъде осъществен и да се убеди немският народ, че политиката на Хитлер е авантюристична. Чешките дипломати във Великобритания и Франция трескаво преговарят за изход от кризата (наричана Мюнхенска криза или Судетска криза). Въпреки че Чехословакия среща подкрепа в тези две страни сред политици и движения против режима на Хитлер, надделява предложението да предадат Судетската област на Германия, за да се избегне война. На 25 септември Чехословакия разбира, че не може да разчита на военна подкрепа и е на път да приеме предложението на Великобритания и Франция, съгласувано с Германия. На 26 септември обаче Хитлер излиза с нови искания настоявайки ентическите германци в Полша и Унгария също да бъдат удовлетворени. Хитлер произнася реч в Берлин, на която повтаря ултиматума Чехословакия да предаде Судетската област до 14 часа на 28 септември, или влизат във война. На 28 септември, 4 часа преди да изтече   ултиматумът на Хитлер,   б ързи разговори между външни министри и посланици организират Мюнхенската среща на другия ден. Мусолини се ангажира да накара Хитлер да отложи ултиматума с 24 часа. Той се обажда на посланика в Берлин и му казва да се свърже с фюрера, да потвърди, че е изцяло на негова страна, но ако може да отложи ултиматума. Хитлер получава съобщението от Мусолини, докато разговаря с френския посланик и казва пред него: „Моят добър приятел Бенито Мусолини ме моли да отложа с 24 часа ултиматума и аз се съгласявам.” Срещата на най-високо равнище между Германия, Великобритания, Франция и Италия става на 29 септември и късно вечерта е постигнато споразумението. Чембърлейн, Даладие, Хитлер и Мусолини го подписват около 1,30 часа през нощта на 30 септември.     Чешки бежанци от Судетската област, след присъединяването й към Германия. Снимка: Уикипедия   Франция и Великобритания уведомяват безапелационно чехословашкото правителство, че няма да го подкрепят във война с Германия. Така Чехословакия, изправена пред перспектива да води сама война с Германия, капитулира и приема предаването на Судетската област. Тя е предадена на Германия към 10 октомври, а през март следващата година Хитлер де факто поема контрола върху цяла Чехословакия, въпреки уверенията, че няма да отиде по-нататък. През октомври 1938 г. 38% от територията на Бохемия, Моравия и Силезия отиват към Германия, заедно с 2,8 милиона германци, които празнуват, и около 600 хил. чехи. Същия месец една трета от територията на Словакия е анексирана от Унгария, а Полша присъединява малка част от северна Чехия. На 4 декември 1938 г. в Судетската област има избори и над 90% от избирателите гласуват за Национал-социалистическата партия. Половин милион от судетските немци се присъединяват към нацистката партия, което е 17% от немското население там.     Тълпи виенчани подкрепащи аншлуса посрещат немските войски март 1938 г. Снимка: Уикипедия   През август 1939 г. Хитлер постига подобен договор със Сталин – Пактът „Молотов-Рибентроп” (по името на двамата тогавашни външни министри на Германия и СССР). Чрез пакта двете държави по подобен начин си поделят изцяло Полша. Той е сключен като опит на Хитлер да неутрализира намесата на СССР в плановете му в Европа като удовлетвори имперските амбиции на Сталин. На 1 септември 1939 г. Германия навлиза с войските си в Полша и този ден се смята за началото на Втората световна война. Анексирането е предшествано от подобни дипломатически действия, речи и въоръжени провокации, както преди Мюнхенското споразумение. На 29 август 1939 г. в Полша обявяват мобилизация, но по искане на Франция и Великобритания я отменят веднага, отново с аргументи да избегнат войната. Малко преди това е подписан английско-полски договор за обща отбрана, като анекс към френско-полски военен съюз. Мобилизацията в Полша е подновена на другия ден, но вече е късно. Хитлер заповядва на подготвените по границата войски да атакуват в 4,45 часа сутринта на 1 септември. На 3 септември Великобритания и Франция обявяват война на Германия. В декларация премиерът Чембърлейн обявява, че ако Германия не започне да изтегля войските си от Полша до 11 часа, от този момент нататък ще бъдат в състояние на война. На 17 септември в Полша нахлуват от изток съветски войски и си поделят с германските цялата територия на Полша. На 22 юни 1941 г. Хитлер, след като е завзел или подчинил цяла Европа, напада и СССР по същия начин, с предварително струпани войски по границата. Сталин не вярвал, че Германия ще ги нападне, след като има подписан договор с нея и игнорирал всички съобщения от разузнаването за военната подготовка за нападение по границата. Дори немски войници и офицери комунисти, мобилизирани в армията за войната, бягали през границата да съобщят на руснаците какво се готви, а по заповед на Сталин били разстрелвани като английски провокатори. И на сутринта на нападението когато събудили Сталин да му докладват, че Германия ги напада, той се скарал, че това били провокации и нещо се заблуждават.", "date": "2018.10.01", "title": "Картинки от историята – Мюнхенското споразумение и пътят на Европа към Втората световна война"}
{"url": "http://www.classa.bg/%D1%81%D0%B2%D1%8F%D1%82/item/387862-%D0%BB%D1%8A%D1%87-%D0%BD%D0%B0%D0%B4%D0%B5%D0%B6%D0%B4%D0%B0-%D0%B7%D0%B0-%D0%B8%D0%B7%D1%80%D0%B0%D0%B5%D0%BB", "text": " реакция на Русия на действията на Израел във връзка с падането на Ил-20 е пример за целия свят и много по-полезен за еврейската държава, отколкото развращаващата подкрепа на САЩ. Такова мнение изрази колумнистът на израелския вестник Haatetz Гидеон Леви.     Авторът счита, че при последните събития „се промъква лъч надежда“. Цитат: „За пръв път от много години друга държава дава на Израел да разбере, че неговата власт е ограничена, че е ненормално да прави каквото си иска, че не е сам в тази игра, че Америка не може винаги да го покрива и че има предел вредата, която той може да причини“ - пише Леви. Според него на Йерусалим като кислород му е нужен някой, който ще установи за него тези предели. Израел патрулира в небето над Ливан, бомбардира Сирия, периодично унищожава Газа, подлагайки я на безкрайна обсада и окупира Западния бряг. Цитат: „Изведнъж някои се изправи и каза: „Спрете се. Поне в Сирия. До тук край“ Благодаря, майчице Русия“ - заяви авторът на Haaretz. Идеята за това, че само суверенитетът на Израел е „свещен и висш“, а на другите страни той може да бъде нарушен със сила се сблъска с руското „Nyet“. Позицията на Русия е много по-полезна за Израел, отколкото „безумната, развращаваща“ подкрепа на Америка, уверен е публицистът. Цитат: „Русия набеляза за мира път на лечението на Израел, използвайки единствения език, който Израел разбира. Нека онези, които действително са загрижени за благополучието на Израел да разберат как се прави това – само със сила“ - пише Леви. Той сравнява Израел с дете, на което е необходим отговорен възрастен, което доказва „тъпотията и паралича“, които са обхванали страната след отговора на Русия. При това израелските средства за масова информация вече пишат за нарастване на антисемитизма в Русия. Йерусалим с готов да „разиграе картата на жертва“, но високомерието му внезапно изчезна“, сигурен е колумнистът.   Превод: М.Желязкова", "date": "2018.10.01", "title": "Лъч надежда за Израел"}
{"url": "http://www.classa.bg/%D1%81%D0%B2%D1%8F%D1%82/item/387863-%D0%B8-%D0%B7%D0%B0%D0%BF%D0%B0%D0%B4%D0%BD%D0%B8-%D0%BC%D0%B5%D0%B4%D0%B8%D0%B8-%D0%B2-%D0%BF%D1%80%D0%B8%D0%BC%D0%BA%D0%B0%D1%82%D0%B0-%D0%BD%D0%B0-%D0%BA%D0%B8%D1%82%D0%B0%D0%B9", "text": "Китай разширява влиянието си - пазарува си фирми и летища и използва западни медии, за да лъска имиджа си и да манипулира общественото мнение, бият тревога експерти.           Все по-често се чуват обвинения, че Китай се меси във вътрешната политика на други държави. Американският президент Доналд Тръмп заяви в речта си пред Съвета за сигурност, че има индикации за китайски опити за намеса в междинните избори в САЩ през ноември тази година. Китайският външен министър отхвърли обвиненията като абсолютно безпочвени. Малко по-късно Доналд Тръмп публикува в Туитър снимки от американски вестници, доказващи, че Китай прави пропаганда, която маскира като новини. Германия също е мишена   И в Германия зачестяват обвиненията, че Китай се опитва целенасочено да оказва влияние върху общественото мнение. Много показателен в това отношение е например информационният бюлетин на агенция ДПА от края на юли 2018 година. Много клиенти на агенцията получиха съобщение за нов вид услуга: dpa-news Xinhua Silk Road Information Service. Съгласно съобщението, реномираната хамбургска агенция щяла да приема информации от държавната китайска осведомителна агенция Синхуа, за да информира клиентите си за престижния проект „Нов път на коприната\" на китайския президент Си Цзинпин. При това от китайска перспектива???     Експертът за Китай Давид Бандурски каза по този повод за ДВ: „Агенция ДПА е журналистическа институция. И сега сътрудничи с агенция Синхуа, която е задължена да пропагандира китайската външна политика и проекта „Нов път на коприната\". В действителност агенция Синхуа цели, чрез сътрудничеството си с ДПА, да разшири влиянието си в чужбина.\" В прессъобщение от края на май Синхуа подчертава, че сътрудничеството с ДПА ще помогне на клиентите на германската агенция да се убедят в шансовете, които предлага проектът „Нов път на коприната\". По този начин и влиянието на агенция Синхуа ще нараства особено в немскоговорящото пространство. Медийната офанзива на Пекин   Това не е и първият опит на Китай да засили медийното си влияние на Запад. По правило това става чрез публикации, които изглеждат като новини, а в действителност са реклами. Берлинските научноизследователски институти MERICS (Mercator Institute for China Studies) и GPPI (Global Public Policy) предупреждават за тази опасност в свое общо изследване. Там се посочва, че Китай работи активно „за подобряването на глобалното възприятие на китайската политическа и икономическа система и за позиционирането си като алтернатива на либералната демокрация\". Ключова роля в това отношение играе влиянието върху общественото мнение чрез утвърдените медии, се казва още в документа. Експертите критикуват между другото и някои реномирани западни медии, които редовно публикуват близките до китайското правителство притурки „China Watch\". Сред тях са и такива издания, като Ню Йорк Таймс, Фигаро и германските Ханделсблат и Зюддойче Цайтунг. Въпреки че притурките се обявяват еднозначно за платени реклами, авторите на студията твърдят, че Китай ефикасно използва утвърдените западни медии, защото читателите имат по-голямо доверие в тях, отколкото в китайските. Междувременно Зюддойче Цайтунг прекрати публикациите на специалните притурки. Застрашени ли са журналистическите стандарти?   От това лято ДПА предлага и материали на Синхуа - правителствената информационна агенция на Китай   В отговор на запитване на ДВ, агенция ДПА обяснява, че в случая става дума за „чисто търговски продукт, който няма никаква връзка с информациите на агенцията от и за Китай, или по други теми\". Говорителят на агенцията Йенс Петерсен подчертава, че „ДПА в случая е само технически доставчик на услуги\". И съдържанията не са съставна част от редакционната палитра. Те са „обозначени като отделена услуга и се предлагат и в техническо отношение отделно от другите услуги. При това няма смесване с редакционните\". Йенс Петерсен подчертава още, че чрез това разделение „се запазват високите журналистически стандарти на ДПА\". Фактът, че агенция ДПА се вижда в ролята на технически доставчик на услуги, не е от решаващо значение, казва медийният експерт Давид Бандурски. Той твърди, че от известно време Китай използва всички възможни начини за намеса в ежедневната дейност на медиите. „Но партньорите не искат да видят, какво се крие зад тази офанзива.\" В крайна сметка те печелят пари от това. Торстен Бенер, един от съавторите на студията „Authoritarian Advance\", не гледа толкова критично на нещата. Според него, журналистическите стандарти в Германия не са застрашени от подобни сътрудничества с китайските институции. „Досадно е, когато Ханделсблат и сие дават марките си за пропаганда на комунистически Китай. Но това не оказва влияние върху свободата на медиите. Става дума обаче за това, да се противопоставим на засилващото се китайско влияние и да изключим възможността германски медии да попаднат в китайски ръце\", посочва той.", "date": "2018.10.01", "title": "И западни медии в примката на Китай"}
{"url": "http://www.classa.bg/%D1%81%D0%B2%D1%8F%D1%82/item/387864-%D0%BF%D0%BE%D0%BB%D1%88%D0%B0-%D1%81%D0%B2%D0%B5%D1%89%D0%B5%D0%BD%D0%B8%D1%86%D0%B8%D1%82%D0%B5-%D0%B8-%D0%BC%D0%BE%D0%BC%D1%87%D0%B5%D1%82%D0%B0%D1%82%D0%B0", "text": "Почти никой още не го е гледал. Но още отсега филмът \"Клир\" разгаря силно страстите в полското общество заради една тема-табу доскоро: сексуалните извращения в Католическата църква в Полша.           Още много преди да излезе на екран, филмът беше окачествен като \"спорен\". Отскоро \"Клир\" се върти в полските киносалони при огромен интерес. На някои места има по 20 прожекции на ден. Консервативните полски общини пък изобщо не желаят този филм в местните киносалони. Режисьорът Войчех Смарзовски едва ли си е представял по-добра реклама. Билетите се разпродават като топъл хляб. Който успее да се снабди с билет, се радва и на по-лошите места в киносалона. Защото във филма става дума за една от най-горещо дискутираните теми в Полша - отношението на духовниците към парите, властта и сексуалността. Филмът повдига и темата за педофилията. Много хора искат да участват в дебата, защото той се води в една страна, където почти половината от населението ходи редовно на черква и над 90 процента от населението са католици.     Първите реакции са разнопосочни. Католическият журналистически съюз смята филма за \"антикатолически\" и \"антиполски\". Един от коментаторите на либерално-католическото списание \"Wiez\" окачестви филма като \"повърхностен\" и \"пълен с клишета\". Много други зрители обаче смятат, че филмът нарушава едно табу и може най-сетне да доведе до дълго чаканото преосмисляне на миналото. Малък хотел за момчета   \"Без журналистите и хората от киното темата за педофилията щеше да бъде изцяло премълчана\", казва Пьотр Крисяк, който през 2017 година публикува книгата си \"Островът на слепците\". Той е пътувал шест пъти до Доминиканската република във връзка с журналистическото си разследване. Там се запознава с полския пастор Войчех Г. - симпатичен, закръглен човек, който го приема радушно и му разказва за своя живот на Карибите. Крисяк издирва поляци, които живеят на острова и му прави му впечатление, че пасторът е създал в къщата си малък хотел за момчета. \"Там имаше и интернат за момичета. И аз нямаше да обърна внимание на фактите, ако Войчех Г. не беше споменал следното: \"Аз не ходя при момичетата, знаеш защо, нали?\" От над четири години Войчех Г. е в затвора. Той е извършвал сексуални извращения с много момчета. Пьотр Крисяк е разговарял с две от жертвите му. \"Също и в Макри, близо до Варшава, той е издевателствал с момчета. Никой обаче не вярва на жертвите. Нали става дума за един пастор, едно доверено лице\", споделя авторът. Книгата му не става бестселър, но въпреки това Крисяк решава да отделя по една злота от всеки продаден екземпляр за жертвите на Войчех Г. Нито едно от момчетата досега не е получило нищо. Пасторът лежи в затвора и няма пари, а неговият орден не се чувства длъжен никому. Нали е бил осъден един пастор, а не целият орден.   Капка по капка... Гореща тема: отношението на духовниците към парите, властта и секса (сцена от филма)   В Полша няма официални данни за сексуалните посегателства в Католическата църква. Според полските медии, от 2002 до 2012 година в Полша са били осъдени 27 католически свещеници. Фондацията \"Не се бойте\" обаче говори за значително по-голям брой осъдени пастори. Понастоящем фондацията помага на 300 души, които са станали жертва на сексуални посегателства от страна на духовници. В началото беше трудно да намерим психолози, защото в играта бяха пастори, казва сътрудникът на фондацията Марек Липински. \"Досега нито една жертва на сексуални посегателства не е била обезщетена. Знаем за един случай, в който е постигнато споразумение и на жертвата са били платени пари, но изключително в рамките на \"християнската доброта\", а на защото извършителят е причинил мъки и болки на жертвата\", споделя Липински. Нещата обаче постепенно се променят - преди няколко дни полски съд осъди за първи път цял орден, а не отделен пастор, да заплати обезщетение в размер на 250 000 евро. Плакатът на филма \"Клир\"   Темата за педофилията вълнува силно полската общественост. В публикувана тази седмица анкета, една пета от участниците заявяват, че педофилията е проблем в Католическата църква. Почти три четвърти от анкетираните настояват за пълна прозрачност при разследванията. Режисьорът Войчех Смарзовски обаче не вярва, че църквата сама ще отговори на обвиненията. \"Примерите от Европа показват, че без натиск от страна държавата и светски комисии, църквата няма да обезщети жертвите\", казва режисьорът. Смарзовски се надява да заснеме филм и по книгата на Крисяк. За нея той беше написал, че \"капка по капка камък пробива\". Крисяк обаче отива още по-далеч. \"Филмът на Смарзовски не е капка. Той е клин, който ще раздроби камъка.\"   \"Още сме в началото\" Възможно е авторът на книгата да има право. Наскоро Полската епископална конференция обяви, че ще публикува доклад за разследванията. Още през ноември църквата ще публикува цифри за мащабите на сексуалните извращения и иска да въведе превантивни програми във всички енории. \"Ако се сравняваме с другите държави, трябва да призная, че Полша все още е в самото начало. Като гледам колко много беше постигнато в Германия, знам, че ни чака още много дълъг път\", казва редакторът на католическия седмичник \"Tygodnik Powszechny\" Артур Спорняк и добавя: \"Аз съм предпазлив оптимист\".", "date": "2018.10.01", "title": "Полша: свещениците и момчетата"}
{"url": "http://www.classa.bg/%D1%81%D0%B2%D1%8F%D1%82/item/387865-%D0%B4%D0%B6%D0%B0%D0%BC%D0%B8%D1%8F%D1%82%D0%B0,-%D0%B5%D1%80%D0%B4%D0%BE%D0%B3%D0%B0%D0%BD-%D0%B8-%D0%BF%D0%B0%D1%80%D0%B0%D0%BB%D0%B5%D0%BB%D0%BD%D0%BE%D1%82%D0%BE-%D1%82%D1%83%D1%80%D1%81%D0%BA%D0%BE-%D0%BE%D0%B1%D1%89%D0%B5%D1%81%D1%82%D0%B2%D0%BE", "text": "Вече няма никакво съмнение: ДИТИБ е преден пост на Анкара и не работи за интеграцията на турците в Германия. Точно обратното - този съюз е пазител на турското паралелно общество в тази страна.          Можем да поздравим отговорните в ДИТИБ: лошо планиране, лоша комуникация, организационен хаос и публика от тяхното си, затворено общество. Честито, скъпи ДИТИБ: вие напълно сте се интегрирали в Кьолн! Сега сериозно: можем да сме благодарни на хората от ръководството на най-големия ислямистки съюз в Германия. На официалната церемония по откриването на централната джамия в Кьолн те много ясно показаха кои са.      А именно - преден пост в Германия на турския президент. Затова беше повече от логично именно на него да се падне честта да открие джамията, изградена обаче не и без помощта на германската политика и германското гражданско общество. Да, германските политици също биха могли да се отбият за кратко на церемонията. Но трябваше да се задоволят само с поддържащата роля - главната беше запазена за турския президент.   Германските политици да мълчат   Понеже им беше отказано да държат речи, министър-председателят на Северен Рейн-Вестфалия Армин Лашет и кметицата на Кьолн Хенриете Рикер разбираемо не уважиха проявата. А Юрген Виргес - кметът на район Еренфелд, в който се намира въпросната джамия - пък изобщо не беше поканен да присъства. Но също така и дългогодишни застъпници за проекта за джамия, като бившия кмет на Кьолн Фриц Шрама, изразиха разочарованието си от поведението на ДИТИБ. И това окончателно довършва картината: господарите на този съюз са в Анкара, не в Берлин. Нищо не се получи и от шумно прокламираното празненство на открито пред джамията с хиляди гости под мотото \"За мир, партньорство и съвместно съжителство\". Организаторите на проявата от ДИТИБ бяха подготвили една аматьорски и много набързо скалъпена концепция за концерт, който - дори и след предприетите подобрения в него - градските власти на Кьолн просто трябваше да откажат поради съображения за сигурност. Така вместо празник за всички се получи едно закрито тържество с един централен гост - автократа Ердоган. Повече символика от това за истинската същност на този непрозрачен съюз - здраве му кажи. Така по един наистина впечатляващ начин ДИТИБ - доскоро получаващ също и пари на германския данъкоплатец - си вкара чуден автогол. Именно в Кьолн, известен със своята толерантност и откритост към света, отговорните лица от ДИТИБ сътвориха нещо забележително: със своята некомпетентност, непрофесионализъм и задкулисия те успяха да отблъснат от себе си и последните благоразположени към тях представители на германската политика и гражданско общество. Капсулация, не интеграция   Списъкът с провинения на ДИТИБ е дълъг: обвинения срещу имами, че шпионират някакви \"турски превратаджии\"; деца в турски военни униформи изнасят абсурдни театрални сценки направо в джамиите и т.н. Но също и вътре в съюза има напрежение. Така например миналата година младежката организация на ДИТИБ изцяло прекрати дейността си с аргумента, че съюзът не допуска никакви либерални мнения. Ако това не е достатъчно, най-късно сега - при откриването на джамията - вече трябва да ни е просветнало: сегашното ръководство на ДИТИБ, отговарящо за 900 джамии и 800 хиляди души членска маса, не работи за интеграцията в Германия. В сегашния си вид тази организация, чийто турски имами до един получават заплатите си от турската държава, е точно обратното - институционална пречка пред интеграцията и пазител на турското паралелно общество в тази страна, за което си мислехме, че сме го победили. И за да няма никакво съмнение в това: откриването на джамията в Кьолн се състоя изцяло на турски език. Даже и превод на немски нямаше.", "date": "2018.10.01", "title": "Джамията, Ердоган и паралелното турско общество"}
{"url": "http://www.classa.bg/%D1%81%D0%B2%D1%8F%D1%82/item/387866-%D0%BA%D0%B0%D0%BA-%D0%B2-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D1%81%D0%B5-%D1%81%D0%B1%D0%BB%D1%8A%D1%81%D0%BA%D0%B0%D1%85%D0%B0-%D1%87%D0%B5%D0%BB%D0%BD%D0%BE-%D0%B8%D0%BD%D1%82%D0%B5%D1%80%D0%B5%D1%81%D0%B8%D1%82%D0%B5-%D0%BD%D0%B0-%D0%B7%D0%B0%D0%BF%D0%B0%D0%B4%D0%B0-%D0%B8-%D1%80%D1%83%D1%81%D0%B8%D1%8F", "text": "Референдумът в Македония за бъдещето на страната е и сблъсък на противоположни интереси - на Запада и на Русия. Евентуален неуспех на гласуването в неделя ще бъде добра новина за Москва,  макар тя да не си го признава.         Никога преди толкова много видни западни политици не са посещавали Скопие както този септември. Всички те идваха, за да подкрепят правителството преди референдума тази неделя. Македонските граждани гласуват за евентуалното членство на страната в ЕС и НАТО, както и за преименуването на държавата. През юли тази година гръцкият премиер Алексис Ципрас и македонският му колега Зоран Заев съобщиха, че са се договорили за новото име на страната - Северна Македония.      Спорът за името на страната датира още от 1991 година. След отделянето си от Югославия бившата югорепублика прие името Македония. Гърция се опасяваше от териториални претенции на младата държава върху античното културно наследство в историческия регион Македония и в сегашната гръцка провинция със същото име. Оттогава насам Атина блокира всички стремежи на Македония за членство в ЕС и НАТО. Ако македонските граждани одобрят новото име Северна Македония, пътят ѝ към ЕС и НАТО ще бъде открит.   Обвинения срещу Москва   Американският министър на отбраната Джеймс Матис, който също посети Скопие този месец, обвинява Москва, че се опитва да повлияе на изхода от референдума. Той говори дори за \"широка кампания за оказване на влияние\" върху македонските граждани. Москва, която няма никакъв интерес от сближаването на балканската държава с ЕС и НАТО, отхвърля тези обвинения. Външният министър Сергей Лавров заяви от своя страна, че представители на западните държави се месят във вътрешните работи на Македония, застъпвайки се за споразумението от Преспанското езеро. През лятото Гърция и Македония също отправиха обвинения срещу Москва. Премиерът Зоран Заев обвини гръцко-руския бизнесмен Иван Савидис, че финансира политически движения в Македония, които трябва да подклаждат напрежение и недоволство в страната преди референдума и така да повлияят на резултата от гласуването. По същия повод Гърция отзова двама руски дипломати през юли 2018 година.   Факторът избирателна активност   Последните социологически допитвания сочат, че поддръжниците на пълноправното членство на страната в ЕС и НАТО съставляват 57 процента от избирателите. Но седмица преди вота президентът Георге Иванов се обяви против референдума, а политици от опозиционните партии също призоваха за бойкот. По данни на западни дипломати, всеки ден във Фейсбук излизат до 40 страници с призиви към македонските граждани да не участват в референдума. Тази информация беше публикувана от Ню Йорк Таймс. Дипломати подозират Кремъл, че финансира тази кампания, пише изданието.   Символичен акт на единство: министър-председателите Зоран Заев и Алексис Ципрас след постигането на компромисното решение за името   Експертът от берлинската фондация \"Наука и политика\" Душан Релич е загрижен преди всичко за избирателната активност по време на референдума. \"В референдума трябва да участват 50 процента от имащите право на глас. А това са 900 000 души. Населението на Македония е два милиона, част от които живеят в чужбина. Най-голямото препятствие пред Заев е да събере необходимия брой гласове в референдума\", казва той. Какъв е проблемът на Москва?   Душан Релич припомня, че ЕС - и на първо място Германия - има 80-процентен дял в македонската външна търговия. Германски фирми са инвестирали значителни суми предимно във фирми доставчици за автомобилната индустрия. Повечето петролни рафинерии и металургични заводи в Македония са собственост на гръцки и британски компании. \"Регионът е тясно свързан икономически и политически с ЕС и няма почти нищо общо с Русия в икономическо отношение\", казва експертът. Същинският проблем за Москва е евентуалното членство на Македония в НАТО: ако Македония бъде приета в пакта, Русия ще бъде изтласкана политически от региона.   Подкрепа от Вашингтон: военният министър Матис на посещение в Скопие   Директорът на Руския институт за регионални проблеми Дмитрий Журавльов също смята, че евентуалното членство на Македония представлява сериозен проблем за Русия, защото \"Москва си няма собствен алианс\": \"Разширяването на НАТО и с Македония ще бъде сметнато от Москва като опит за нарушаване на равновесието\", казва той. Душан Релич обаче смята, че членството в НАТО и перспективата за пълноправно членство в ЕС са от съществено значение за Запада. \"Македония е етнически разделена на голямо албанско малцинство и славянско-македонско мнозинство\". Албанското малцинство живее по границата с Косово и Албания - две държави, където също живеят албанци. \"Създаването на една голяма албанска държава ще доведе до дестабилизирането не само на Македония, но и на целия регион. И Западът се надява, че членството на Македония в НАТО окончателно ще стабилизира тази част на Европа\", допълва Релич.", "date": "2018.10.01", "title": "Как в Македония се сблъскаха челно интересите на Запада и Русия"}
{"url": "http://www.classa.bg/%D1%81%D0%B2%D1%8F%D1%82/item/387867-%D0%BA%D0%BE%D0%B9-%D0%B8-%D0%B7%D0%B0%D1%89%D0%BE-%D0%B5-%D1%83%D0%B1%D0%B8%D0%BB-%D1%81%D1%82%D0%B0%D0%BB%D0%B8%D0%BD", "text": "\r\n\t  разследване на историка Николай Сапелкин, който е изучил повече от 3000 източника. Защо критиците на съветския проект, на руския път на развитие отделят особено внимание на фигурата на Сталин, представяйки го в най-черна светлина. \r\n   \r\n   Как разсекретените архивни документи помогнаха да бъдат разобличени много митове. Какво се е случило в последните дни от живота на Сталин, защо такъв далновиден управленец не е оставил наследник на властта. \r\n Как смъртта на Андрей Жданов, а след това и „ленинградското дело“ рязко са променили разположението на силите в съветския елит. \r\n   \r\n   Каква е била вътрешната и външната обстановка през последния период от сталинската епоха, реализацията на какви проекти е заложена през това време. Каква дата е ключова за трагичния финал на живота на Йосиф Сталин. Как са отстранявали близкия кръг на вожда. \r\n   Превод: М.Желязкова \r\n    ", "date": "2018.10.01", "title": "Кой и защо е убил Сталин?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387858-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-1-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "ОВЕН ( 21 март - 20 април ) Добре е, да се върнете към стари идеи и планове, които отдавна и незаслужено сте забравили. Ако имате желание да заемете топло място под слънцето, тогава самите вие трябва да блестите. Успешно ще се развиват въпроси, свързани с наследство, продажба на апартамент или ремонт на автомобил. Основното е, не обръщайте внимание на превратностите на съдбата. ТЕЛЕЦ ( 21 април - 21 май )  Не само ще се отличите в работата, но и ще получите достойна награда. Толкова дълго сте се стремили към това и сега ще получите заслужено уважение и похвала. В личния живот, обаче, всичко е затихнало. Но вие самите знаете, че е невъзможно да се принудите някого да ви обича. БЛИЗНАЦИ ( 22 май - 21 Юни ) Не трябва да оставяте дори малките проблеми за по-късно. В противен случай, те ще се превърнат в огромни и да се справите с тях няма да е лесно. Възможно е романтично запознанство с чужденец или възобновяване на отношенията със стар партньор. Всичко ще бъде така, както вие решите. Само не забравяйте, да следите за здравето си.   РАК ( 22 юни - 23 юли ) Очаква ви апатия и разочарование, след непосредствен разговор с любимия. Ако връзката ви се е изчерпала, не се мъчете. Един добър ден за активни игри, нови задачи и подписване на документи. На някой от вас, ще провърви в игрите, а други ще имат късмет, да се отправят на пътешествие. ЛЪВ ( 24 юли - 23 август ) Не е желателно да бъдете максиалисти, особено ако се отнася до основната ви работа. Въведете креативни жилки в проектите си, така те ще се различават коренно от задачите на другите служители. Вечерта, разговор с любимия, може да доведе до скандал. Търпение и отново - търпение. ДЕВА ( 24-ти август - 23 септември ) Очакват ви големи парични постъпления, които ще ви бъдат много нужни. Вие определено сте се надявали на такъв подарък от съдбата. На работното място е необходимо да слушате по-опитните и възрастни служители. Дори ако здравето ви е добро, това не означава, че може да злоупотребявате с него . ВЕЗНИ( 24 септември - 23 октомври) Подарък от близък приятел, още рано сутринта ще ви даде възможност да погледнете на света с щастливи очи. Дори и да не сте романтични по природа, опитайте се, да сте чувствени и сантиментални поне днес. Само във финансовата сфера, не бъдете разсеяни . В противен случай, всички пари, ще “отплават\" в друга посока.   СКОРПИОН ( 24 октомври - 22 Ноември ) Търсете хора с еднакъв начин на мислене, в работата си. Отборният дух и усърдието, ще помогнат да постигнете победа и да укрепите материалното си положение. Основното нещо е, да не се възгордявате с позицията си в колектива. Вечерта е чудесна, за лудо влюбените. Не само ще получите подарък, но възможно и предложение за брак.   СТРЕЛЕЦ ( 23 Ноември - 21 Декември ) Може да работите у дома, така няма да има нужда да ставате рано сутринта. Кореспонденцията в интернет и виртуалните разговори с бизнес партньори, ще бъдат много по-ефективни от обичайните визуални срещи. Възможен е успех при операции с недвижими имоти и до вечерта да получите кръгла сума по сметката си. КОЗИРОГ (22 Декември - 20 януари ) Намалете хиперактивността си, така че да може спокойно и разумно да подходите към възникналите проблеми. Близките ви, често ще се обръщат към вас за съвет, затова не им отказвайте. Прекрасен ден за хармонизиране на взаимоотношенията, общуване с деца и разходка сред природата. Само бъдете изключително внимателни по пътя.  ВОДОЛЕЙ ( 21 януари -  19  февруари ) Авторитета ви, ще бъде подложен на атака, но външният ви образ, ще омагьосва хората около вас. Ако не се скъпите за подаръци, лесно може да постигнете това, което искате. Благоприятен ден за бизнес, пътешествия и романтични запознанства. Напълно ще забравите, за болестите и проблемите си.   РИБИ ( 20 февруари - 20 март ) Организирайте съвместно пътуване с любимия, в избран град. Само така, ще може да поставите всичко по местата и да проверите чувствата на избраника си. Тези, които постоянно са на компютъра, трябва да правят гимнастика за гръбначния стълб. А вечера прекарайте известно време, в общуване с приятели.", "date": "2018.10.01", "title": "Дневен хороскоп 1 октомври"}
{"url": "http://www.classa.bg/%D1%81%D0%B2%D1%8F%D1%82/item/387859-%D0%B7%D0%BE%D1%80%D0%B0%D0%BD-%D0%B7%D0%B0%D0%B5%D0%B2-%D0%BF%D0%BB%D0%B0%D1%88%D0%B8-%D1%81-%D0%BF%D1%80%D0%B5%D0%B4%D1%81%D1%80%D0%BE%D1%87%D0%BD%D0%B8-%D0%B8%D0%B7%D0%B1%D0%BE%D1%80%D0%B8-%D1%81%D0%BB%D0%B5%D0%B4-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC%D0%B0-%D0%B2-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F", "text": "Референдумът в Македония, който трябваше да потвърди Споразумението с Гърция за името на страната и да я приближи до интеграция в Европейския съюз и НАТО, не успя да събере достатъчно гласоподаватели пред урните. По данни на македонската Държавна избирателна комисия към 23:50 ч. избирателната активност в изборния ден е била 36,36%. За успех на референдума и конституционни промени беше необходимо в гласуването да участват над 50 процента от всички македонци, имащи право на глас. Въпросът, на който те трябваше да отговарят, бе: \"Подкрепяте ли членството в Европейския съюз и НАТО с влизането в сила на Договора между Република Македония и Република Гърция?\".     За сметка на недостатъчната избирателна активност първичните резултати сочат огромна подкрепа за договора с Гърция, който щеше да доведе и до промяна на името на страната на \"Република Северна Македония\". Междинните данни към 23:50 ч. показват, че 91,41% са гласували \"за\". Това обаче са предварителни резултати при обработени 91,03% от протоколите от изборните секции в страната. Недостатъчната избирателна активност ще прати въпроса за гласуване в македонския парламент. Министър-председателят на Зоран Заев вече коментира, че ще свика предсрочни парламентарни изори, ако от опозиционната партия ВМРО-ДПМНЕ бойкотират конституционните парламенти в парламента. Това беше първият коментар на Заев след края на изборния ден в страната, който приключи в 19:00 ч. Македонският премиер обяви, че проведеният днес референдум е бил \"мирен и демократичен\". По думите му, ако мнозинството от взелите участие в него граждани са гласували със \"за\", то тяхната воля трябва да доведе до законови промени. \"Очакваме депутатите от ВМРО-ДПМНЕ да се съобразят с демократично взетото решение, защото в противен случай ще трябва да употребим друго средство, а това означава предсрочни парламентарни избори\", каза македонският министър-председател. Избирателната активност съвпадна с прогнозните данни за около 35%. От кабинета на Заев вече дадоха заявка, че дори референдумът да не се счете за валиден, това няма да промени политическата воля за членството на Македония в ЕС и НАТО. Резултатът обаче може да доведе до удар по политическата програма на Заев, пренареждане на силите зад управляващото мнозинство и връщане на Македония към изходна позиция след няколко месеца кампания в подкрепа на споразумението с Гърция. Референдумът трябваше да е следващата стъпка в решаването на дългогодишния конфликт на страната със съседна Гърция, която е против използването на името \"Македония\". След 27 години неуспешни опити за намиране на консенсус, правителствата на македонския министър-председател Зоран Заев и гръцкия премиер Алексис Ципрас най-накрая успяха да постигнат договорка. На 12 юни 2018 г. стана ясно, че според споразумението Македония ще приеме името \"Република Северна Македония\". То обаче трябваше да бъде подкрепено чрез референдум, на който македонските граждани да изразят своята позиция по въпроса. Премиерът Зоран Заев и управляващата коалиция започнаха онлайн кампания, с която призоваваха населението да гласуват \"За\" на референдума. Високопоставени лица от Европейският съюз също призоваха македонците да гласуват и да дадат своята подкрепа. Същевременно опозиционната партия ВМРО-ДПМНЕ се обяви против сделката с Гърция. Същото направи и президентът Георге Иванов. В страната започна й друга кампания - за бойкотиране на референдума вместо гласуване с \"Против\". Причината е, че при бойкот няма да бъде изпълнено изискването над 50 процента от македонските граждани да вземат участие в него, за да бъде валиден той. Така дори гласовете \"За\" да са повече, това е без значение.", "date": "2018.10.01", "title": "Зоран Заев плаши с предсрочни избори след референдума в Македония"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387856-%D0%BD%D0%B0%D0%B9-%D1%81%D1%82%D1%80%D0%B0%D0%BD%D0%BD%D0%B8%D1%82%D0%B5-%D0%BC%D1%83%D0%B7%D0%B5%D0%B8-%D0%B2-%D1%81%D0%B2%D0%B5%D1%82%D0%B0", "text": "Музей на нудлите Момофуку Андо (Осака, Япония)       През 1958 г. – след година домашни експерименти – Момофуку Андо създава първите в света спагети за бързо приготвяне: Chicken Ramen. Музеят на нудлите Момофуку Андо документира тази глава от кулинарната история на Япония. В него посетителите могат да видят опаковки на спагети за бързо приготвяне от всички краища на света, да вкусят редки ястия от Хокайдо и Тохоку и самите те да създадат дизайнерска опаковка във фабриката My CUPNOODLES. В тунела на спагетите за бързо приготвяне има над 800 пакета нудли, разкриващи еволюцията им през десетилетията.  Международен музей на тоалетната (Ню Делхи, Индия)       Разположен в шумната столица на Индия, Музеят на толаетната представя историята на хигиената и канализацията от 2500 г. пр .Хр. досега. От позлатените тоалетни на римските императори до средновековните нощни гърнета, там може да се види еволюцията на тоалетната през вековете. Музеят притежава и колекция от редки стихотворения, посветени на темата.   Музей на мумиите (Гуанахуато, Мексико)       В малкия миньорски град Гуанахуато – фигуриращ в списъка на ЮНЕСКО за Световно наследство – в средата на XIX в. стотици тела били погребани в криптите на Пантеона на Санта Паула. Ако семействата не можели да платят погребалната такса, наложена от града, телата били ексхумрани. Тогава местните хора установили, че телата били мумифицирани в резултат на естествен процес, дължащ се вероятно на уникалните климатични фактори. Сега мумиите са изложени в Museo de Las Momias. На снимката: детска мумия в Музея на мумиите в Гуанахуато, една от най-популярните туристически атракции в Мексико.    Музей на секса (Ню Йорк, САЩ)       Музеят на секса отваря врати през 2002 г. с намерението да съхрани историята, еволюцията и културната значимост на човешката сексуалност. Освен надуваемия замък на гърдите тук може да разгледате стари еротични снимки, временни и постоянни колекции от над 15 000 експоната, произведения на изкуството, снимки, костюми и исторически предмети. Те са представени с намерението да се създаде открит дискурс около секса и сексуалността. Музей на фалоса (Рейкявик, Исландия)       В този музей може да се видят над 215 пениса на сухоземни и морски бозайници – от китове и моржове до хомо сапиенс. Основател на музея е Сигурдур Хяртарсон. През 1974 г. той започва да събира пениси на китове и отваря оригиналния музей през 1990 г. след като натрупва достатъчно експонати.    Музей на мъченията (Амстердам, Холандия)      Сред оживените барове и хотели в сърцето на Амстердам, злокобният музей пренася посетителите в тъмната история на Европа, когато мъченията и екзекуциите са били обичайни. От стол, покрит с шипове, до мечове за обезглавяване - музеят представя над 40 инструмента, изпозлвани при разпити на заподозрени престъпници, вещици и политически затворници. Музеят информира и за съществуващите мъчения в наши дни – които се прилагат в близо 100 страни – и се обявява в подкрепа на Конвенцията на Обединените нации срещу мъченията.    Подводен музей в Канкун (Канкун, Мексико)       Museo Subacuáticode Arte (MUSA) е направен през 2009 г. в лазурните води на Канкун, Исла Мухерес и Пунта Низук и в него има над 500 скулптури с човешки ръст, прикрепени за морското дъно. Океанското изкуство играе роля и на изкуствен риф, предназначен да улесни растежа на корали, които постоянно променят водния пейзаж. Резултатът е странно красива репрезентация на човешко взаимодействие с околната среда. Музеят може да се види от лодки със стъклено дъно или при гмуркане. Подводният музей в Канкун е резултат на сътрудничество между биолози и артиста Джейсън Декейрес Тейлър, който създава „градския риф\".   Пластинариум (Губен, Германия)     След 39 години учене на медцицина, дисекция и химия Гюнтер фон Хагенс усъвършенства „пластинацията\" – противоречив процес, при който се използват полимери за съхраняване на човешките тъкани. Посетителите на „Пластинариума\" могат да присъстват на урок по анатомия, да наблюдават графичния процес на пластинация и да видят изложбена зала с хора и животни в креативни пози, които демонстрират сложността на устройството на човешкото тяло. Центърът предлага и експонати от противоречивата изложба Body Worlds, която повдигна редица етически спорове за това откъде се набавят телата и отношението към човешките останки след смъртта.    Международен музей на шпионажа (Вашингтон, окръг Колумбия)       В Международния музей на шпионажа се намира най-голямата публична колекция експонати, свързани със шпионирането, която хвърля светлина върху една от най-тайните професии в света. Мини камери, фалшифицирани пари, тайни оръжия и шифърни машини разкриват ролята на агентурата и шпионите в исторически план. Посетителите могат да участват в интерактивни шпионски приключения и да научат повече за най-добрите в професията чрез исторически снимки и видео интервюта. На снимката: парад на трабанти пред Международния музей на шпионажа през 2007 г. по време на отбелязване на годишнина от падането на Берлинската стена.", "date": "2018.10.01", "title": "Най-странните музеи в света"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387857-%D0%B1%D0%BB%D0%B8%D0%B7%D0%BD%D0%B0%D1%87%D0%BA%D0%B8-%D1%81%D0%B5-%D1%81%D0%B2%D1%8A%D1%80%D0%B7%D0%B0%D1%85%D0%B0-%D1%81-%D0%BF%D1%80%D0%B8%D0%BD%D1%86%D0%B5%D1%81%D0%B0-%D0%B4%D0%B0%D1%8F%D0%BD%D0%B0", "text": "Близначките Тери и Линда Джейсън от Лос Анджелис са известни с това, че често контактуват с призраци от отвъдното. Двете дами се свързват в мъртъвците, които „обсебват” ръцете им и започват да пишат всичко, което искат да споделят.  Линда и Тери Джеймсон са родени в Пенсилвания. Когато са едва  на 20-годишна възраст започват да имат кошмари, които предсказват бъдещи събития. Те твърдят, че имат над 1500 точни световни прогнози сред които събития като 9/11, ураганът Санди, катастрофата на фондовия пазар през 2000 година и спечелването на „Оскар” на Леонардо Ди Каприо.         Сега Тери и Линда заявиха, че са се свързали с покойната принцеса Даяна. Лейди Ди им е казала доста шокиращи неща за бъдещето.     Близначките твърдят, че от отвъдното принцеса Даяна е искала да се свърже със сина си принц Хари и съпругата му Меган Маркъл. „Тя ни каза, че на двамата им предстоят доста бурни времена в брака им”, споделиха близначките. Принцеса Даяна искала да каже на сина си колко е щастлива, че е намерил жена като Меган, но съвместното им бъдеще няма да е никак гладко.     „Тя е страхотна млада жена, която споделя страстта му за това да направят нещо различно в този свят. Всички погледи ще бъдат насочени върху вас през идните месеци и години, и ще дебната за всяка една ваша грешка. Затова се подкрепяйте и вярвайте, че вашият брак има божествена благословия. Хората ще се опитат да ви унижат и разделят, но ако си вярвате и се подкрепяте няма да могат да ви разделят”, казала Даяна от отвъдното.    Пред Тери и Линда принцеса Даяна искала да сподели, че и тя подобно на Меган е била „критикувана заради нарушаването на правилата и модернизирането на монархията”. „Аз ще бъда ваш ангел пазител, ще бъда винаги до вас. Ще има много трудности пред вас, но факта, че Меган е бивша актриса ще й помогне да преодолее това, а и тя е много силна личност и ще помогне на Хари във всичко. Тя дори е много по-упорита от него”, казала Лейди Ди от гроба. Тери и Линда казаха, че принцеса Даяна разкрива, че бракът на кралските птички ще оцелее в каквито и да е трудности и дори скоро ще имат наследници. „Виждам поне две деца. Вие ще бъдете любящи и отдадени родители”, казала още Лейди Ди. В края на сесията принцесата споделила още пред близначките, че е „присъствала” на сватбата на Хари и Меган и тя е била „божествена и красива във всяко едно отношение”.  ", "date": "2018.10.01", "title": "Близначки се свързаха с принцеса Даяна"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387854-%D0%B2%D0%B5%D0%BB%D0%B8%D1%87%D0%BA%D0%BE%D0%B2%D0%B8%D1%87-%D0%BF%D1%80%D0%B5%D0%B6%D0%B8%D0%B2%D1%8F-%D0%B8%D1%81%D1%82%D0%B8%D0%BD%D1%81%D0%BA%D0%B8-%D0%BA%D0%BE%D1%88%D0%BC%D0%B0%D1%80-%D0%B2-%D0%B1%D0%B5%D0%BB%D0%B3%D1%80%D0%B0%D0%B4", "text": "Сръбската звезда преживя кошмар тази сутрин в Белград. Неизвестни нападатели са опитали да щурмуват къщата й. Мъже с два автомобила Мини Купър и още един, седнал зад волана на микробус опитаха да разбият вратата на къщата й и да проникнат в нея, съобщава сръбския Blic.      След като се блъснали с висока скорост, дали на задна и изчезнали. Уплашена, Цеца Величкович веднага извикала полиция, на място пристигнали и личните й охранители.              \"В шок съм. Очаквам бързо да арестуват тези хора. Полицията има кадри от нападението.. Това е умишлен, вандалски акт и опит за влизане в частна собственост\", признава Цеца Величкович. Полицията е започнала мащабно издирване, свалени са и записи от охранителни камери, направени в момента на нападението.", "date": "2018.10.01", "title": "Величкович преживя истински кошмар в Белград"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387855-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B0%D1%82%D0%B0-%D0%BC%D0%B8%D1%81%D0%BA%D0%B0-%D1%82%D0%B0%D0%BC%D0%B0%D1%80%D0%B0-%D0%B3%D0%B5%D0%BE%D1%80%D0%B3%D0%B8%D0%B5%D0%B2%D0%B0", "text": "Една от най-скандалните миски в последните години Тамара Георгиева се пребори за короната на международния конкурс за красота, който се проведе преди дни в Грузия, съобщава \"Монитор\". 25-годишната дизайнерка триумфира на престижния Мис Планет, който за втори път излъчва победителка от България. Припомняме, че преди две години със същата титла се окичи и Марина Войкова. Новината за победата на Георгиева в Тбилиси обяви Миглена Ангелова. „Ура! Имаме си Мис Планет!\", написа тя в социалните мрежи.      Самата Тамара все още не е потвърдила обаче радостната вест. Правото си да се яви на форума в Грузия тя си спечели, след като спечели лентата на Мис България преди година.      Това предизвика немалко негативни коментари по неин адрес, като зевзеците стигнаха дотам, че я сравниха с баба Яга и я нарекоха новата Мис Крокодил, след като с това прозвище се славеше първо Антония Петрова.      „Мис България си стана конкурс за вътрешна красота\" и „Щом тя може – всяка може да спечели... Вярно е, че човек не избира външността си и не е виновен за нея! Но организаторите на Мис България вече си правят гавра с нас\" бяха само част от реакциите на зрителите на конкурса. Георгиева от своя страна бе категорична, че подобни думи не могат да я обидят, защото присъствието й прави по-голямо впечатление от носа й. „Аз не съм това, което ме описват. Факт е, че всеки се обръща след мен, като мина някъде, защото имам много силно присъствие. И носът остава на заден план\", категорична бе тя.", "date": "2018.10.01", "title": "Скандалната миска Тамара Георгиева"}
