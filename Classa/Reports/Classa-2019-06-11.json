{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/396596-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2-%D1%82%D0%BE%D0%BF-5-%D0%B2-%D0%B5%D0%B2%D1%80%D0%BE%D1%81%D1%8A%D1%8E%D0%B7%D0%B0-%D0%BF%D0%BE-%D0%BB%D0%BE%D1%88%D0%B8-%D0%B7%D0%B0%D0%B5%D0%BC%D0%B8", "text": "Хиляди жалби на измамени от фирми за бързи кредити са постъпили при омбудсмана Мая Манолова. Фирмите измамници са включвали неравноправни клаузи в договорите. Ето защо омбудсманът инициира среща между институциите. Въпреки че за проблемите с бързите кредити се говори от години, все още много хора се подвеждат от примамливите на пръв поглед предложения. За последните 3 години броят на жалбите при омбудсмана за злоупотреби на \"бързи кредитори\" е над 3 700. Междувременно данни на БНБ за първото тримесечие на годината показват, че отпуснатите кредити от такива фирми са на стойност 2 милиарда 522 милиона лева. От тях забавените кредити са на стойност 200 милиона лева. А какви са уловките на \"бързите кредитори\"? Екипът на омбудсмана е открил редица неустойки, които категорично определя като лоши практики. Най-масова е неустойката за неосигуряване на поръчители или на банкова гаранция. Фирмите залагат трудноизпълними клаузи, като например в рамките на 3 дни да намерят поръчител, който да получава заплата до 7 пъти над минималната. Според Мая Манолова фактът, че срокът започва да тече след отпускането на заема означава, че фирмата изобщо не очаква да бъде намерен поръчител, а по-скоро да бъде платена неустойка.     Така се появява и примамливата такса \"Гарант\", срещу която фирмата намира поръчител на клиента. Други такси-уловки са свързани с извънсъдебното събиране на просрочен кредит. Те се начисляват за обажданията, съобщенията и писмата, които се изпращат при просрочване. Има такса, която покрива разходите в случай, че кредиторите си търсят вземанията в дома или на работното място на потребителите. Което според омбудсманът нарушава Конституцията. България е в топ 5 по лоши кредити и задлъжнялост и невъзможност да си обслужва дълговете население, коментира още омбудсманът. Едно от причините е, че фирмите за бързи кредити залагат незаконни клаузи в договорите с клиентите си. Законът се оказва врата в полето, коментира Манолова. И така те се натоварват с допълнителни лихви, неустойки, обезщетения, които в крайна сметка много сериозно оскъпяват кредитите далеч над разумните нива. Един от триковете, според омбудсмана, е въвеждането на \"допълнителни услуги\" към погасителните вноски, които целят просто да увеличат заема, а не реално да помогнат на клиентите. От Асоциацията за отговорно небанково кредитиране не са съгласни. Николай Цветанов - председател на Асоциация за отговорно небанково кредитиране коментира, че това е общо взето като избора, пред който е изправен един потребител дали да пътува с кола до Великобритания, дали да пътува с автобус, дали да пътува със самолет. Според омбудсмана няма реален контрол от държавата, защото Комисията за защита на потребителите нито има достатъчно правомощия, нито ресурси. От началото на 2018 година до края на март тази година регулаторът е направил 550 инспекции на \"бързи кредитори\", като 447 от тях са по жалби на потребители. Това обаче не дава резултат. След като тези дружества \"преведат в съответствие\" с нашите препоръки своите общи условия, изведнъж се оказва, че потребителите получават пак общите условия с неравноправните клаузи, коментира Димитър Маргаритов - председател на Комисия за защита на потребителите. Затова омбудсманът предлага съдът да се задължи да следи за неравноправни клаузи в заповедното производство. А не разрешения да се раздават автоматично. Предлага и лицензионен режим. Но до тогава препоръчва - четете си договорите внимателно. А ако не сте прочели добре, Комисията за защита на потребителите съветва да подадете сигнал, вместо плащате.", "date": "2019.06.11", "title": "България - в топ 5 в Евросъюза по лоши заеми"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396591-%D0%BF%D1%80%D0%BE%D1%84-%D0%B0%D0%BD%D0%B3%D0%B5%D0%BB-%D0%B4%D0%B8%D0%BC%D0%B8%D1%82%D1%80%D0%BE%D0%B2-%D1%80%D0%B0%D0%B7%D0%BB%D0%B8%D1%87%D0%B8%D1%8F%D1%82%D0%B0-%D0%BD%D0%B8-%D1%81%D1%8A%D1%81-%D1%81%D0%B5%D0%B2%D0%B5%D1%80%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D1%81%D0%B0-%D1%84%D1%83%D0%BD%D0%B4%D0%B0%D0%BC%D0%B5%D0%BD%D1%82%D0%B0%D0%BB%D0%BD%D0%B8", "text": "  Имаме сериозни различия в оценките за делото, личността и произхода на Гоце Делчев, призна съпредседателят на двустранната комисия по историческите и образователните въпроси \\ България не приема датата 7 октомври за съвместно честване на Гоце Делчев, како предлага Северна Македония. Това стана ясно след първото заседание на Съвместната междуправителствена комисия, която се проведе в София. Защо двете страни не могат разрешат различията си в исторически план, коментира в Сутрешния блок на БНТ беше проф. Ангел Димитров, съпредседател на Българо-северномакедонската комисия по историческите и образователните въпроси и бивш посланик на България в Северна Македония.   Договорът за добросъседство със Северна Македония включва твърде много дейности, но фундаментът е заложен в един нормален, конкретен прочит на миналото, категоричен е проф. Димитров. „В този смисъл, изпълнението на работата на комисията е да изчисти представите за миналото от онова, което подхранва една погрешна престава за съседа, в случая България. Митове и стереотипи трудно се разграждат - това се случва с добра воля“. „Трябва да се изживее един исторически катарзис. Различията са фундаментални“, допълни проф. Димитров. Различията на двете държави за личността на Гоце Делчев, специалистът обясни със самия подход към неговия произход и историческа роля. Проф. Ангел Димитров: „Ние настояваме да се оценяват личността и делото на Гоце Делчев като един символ на общата история и символ на идеята за свобода и развитие. Нашите колеги се интересуват от формираното отношение към него от съвременната македонско-историческа наука.“ „Има сериозни различия в оценките за делото, личността и произхода на Гоце Делчев“, призна проф. Димитров.      ", "date": "2019.06.11", "title": "Проф. Ангел Димитров: Различията ни със Северна Македония са фундаментални"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396592-%D0%BF%D0%BB%D0%BE%D0%B2%D0%B4%D0%B8%D0%B2%D1%81%D0%BA%D0%B0%D1%82%D0%B0-%D0%B1%D0%BE%D0%BC%D0%B1%D0%B0-%D0%B5-%D0%BF%D1%80%D0%BE%D0%BA%D1%83%D1%80%D0%BE%D1%80%D1%81%D0%BA%D0%B0-%D0%B1%D0%BE%D0%BC%D0%B1%D0%B0%D1%81%D1%82%D0%B8%D0%BA%D0%B0", "text": "Ако се съди от официалните съобщения на българската специализирана прокуратура от последните месеци, писани и развивани с любезното съдействие на родните специални служби, България вероятно е на първо място по разкрити и предотвратени терористични операции, както и по осуетяване на финансирането на целия международен тероризъм. То не беше осъден за тероризъм, роден във Виетнам българин с австралийско гражданство, не беше хванат и даден на съд швейцарец, отправил се да громи противниците на \"Ислямска държава\" с лък и мачете, не беше арестуването на 50 души, защото участвали във финансирането на тероризма чрез небанкови парични операции по метода „хавала\" за не по-малко от 25 млн. евро.       Нищо че в общи линии накрая се оказваше, че в някои от случите ставаше дума за хора, които не са си пили редовно хапчетата, а в други, че от дузини задържани накрая оставаха по двама-трима в ареста, които още чакат съд и присъда. Миналия уикенд българската прокуратура се покачи на пиедестала на антитерористичната борба и се изстреля в класацията за най-абсурдните битки срещу международния тероризъм. Няма как по друг начин да се коментира историята с \"ученика-терорист-джихадист\" от Пловдив, който щял да \"окървави\" последния учебен ден в града, едва ли не първият вербуван от ИДИЛ християнин и какви ли не още по-страховити неща. Първоначално мнозина останаха с впечатлението, че прокуратурата и специалните служби наистина са постигнали нещо голямо. Толкова бомбастично звучеше всичко. Но когато на преден план се появи зам.-главният прокурор Иван Гешев, както и след като излязоха подробности, бързо се разбра, че цялата работа е едновременно едно голямо нищо и вместо да изпише вежди, ще избоде очи. Какви егоцентрични мотиви трябва да те водят, за да разказваш куп неща, които или се оказват врели-некипели, или пък много, ама много силни преувеличени? Първото твърдение бе, че за първи път в България е предотвратен атентат. Аха-аха да бъде извършен, но за щастие хвърковата чета на прокуратурата и спецслужбите арестувала 16-годишен ученик в елитно училище в Пловдив и спасила града от кървава баня. После се оказа, че няма нищо подобно. Дори самият зам.-главен прокурор Гешев бе принуден да каже, че няма \"обаче данни дали е имало конкретен обект, срещу който да се подготвя атентат\". След това се изсипаха прокурорските бомбастики: че в дома на ученика са намерени 14.5 кг взривни вещества, използвани и при атентати във Франция и Белгия, та дори при терористичния акт в Сарафово. Нещо повече. При Сарафово даже са използвани под 3 кг взрив, а пък тук 5 пъти повече. После се оказа, че става дума за общодостъпни вещества - например белина, че всъщност няма изработени взривни устройства. Имало и формули, но пък ученикът твърдял, че има интерес към химията. Нещо, което кара прокурор Гешев да заключи, че \"детето е объркано\". След като атмосферата беше добре подгрята, че става дума за невиждана и страшна история, предотвратена в последния момент, момчето от някакъв страшен престъпник вече се превърна \"в жертва, а не един евентуален извършител на евентуално доста сериозно престъпление\". Да вземем твърдението на държавното обвинение, че момчето е вербувано от \"Ислямска държава\", че дори имало процедура, по която да приеме исляма, че имало атрибути на терористичната организация. И всичко това гарнирано със снимки от сайта на МВР на знаме на организацията и книга за нея. Оказа се, че отново става дума за общодостъпна литературата и че всъщност книгата е дадена от бащата на момчето, за да види за колко лошо нещо става дума. И тук стигаме до ролята на семейството, което според прокуратурата е отговорно. Оказа се, че всъщност службите са били информирани още преди месец от бащата. Нещо повече. Той им занесъл телефона на детето, в което бил неговият чат с предполагаемия вербовчик от ИДИЛ. Майката пратила детето на психолог. И възниква основателният въпрос - какво накара прокурори и служби да се хвалят с този случай? И то на фона на твърденията на адвоката на момчето, че за никакъв тероризъм не може да става дума, и на думите на психолога, че то изобщо не е способно да извърши какъвто и да е терористичен акт. Колко родители, които имат или ще се сблъскат с такъв проблем, ще се обърнат към службите, след като им беше демонстрирано как ще бъдат осветени и те, и децата им, и проблемите им? Кои ще са тези приятелски спецслужби, които ще дават материали и сигнали до българските си колеги, ако нямат гаранции, че половин час по-късно някой голям специалист няма да се изпъчи пред камерите, за да обясни до каква страшна информация се е добрал? Да не говорим и за обстоятелството, че след като вече момчето добре знае, че е \"предадено\" на службите не от кого да е, а от баща си, за какви семейни отношения ще става дума занапред. Експерти недоумяват защо прокуратурата и службите, след като са отработили случая, \"предотвратили са терористичния акт\", \"неутрализирали са евентуалния извършител\", са започнали да вършат куп шумни неща - арести, публични обяснения. И твърдят, че им се иска да не вярват, че става дума за обикновен пиар. Някак странно и историята съвпадна с едновременното желание на прокуратура, МВР, че и даже правителство за създаване на някакви антитерористични центрове. Каквото и да означава това. Няма как обаче да подминем и един основателен въпрос, повдигнат от бившия шеф на Централната служба за борба с организираната престъпност Тихомир Стойчев. Той твърди, че на практика ДАНС е изпуснала страхотна възможност да бъде работено продължително. Според него службите е трябвало да са активни, да влязат дълбоко в случая, да го използват за проучване, за реализация, но вместо това всичко е станало публично. Много логично, нали? Защото всичко им е сервирано на тепсия - разговорите в чата, канала в чата, имали са материалите, могли са да се правят на ученика дълго време. Така са могли да установят куп важни неща - начин на вербовка, кой го прави, къде, сглобяване на бомби и какво ли още не. Не е известно обаче да е правено... Със сигурност така работа от прокуратурата и специалните служби, и то по толкова деликатна и чувствителна за хората материя, не се върши. За ефективността и ползата от тайните структури, от МВР, от полицията, когато става дума за противодействие на тероризма, единственият критерий е тишината и спокойствието и липсата на терористични актове. Останалото е самовлюбено дрънкане и когато трябва да се работи срещу реална заплаха, следва провал.     * Текстът на Александър Александров е   ", "date": "2019.06.11", "title": "Пловдивската бомба е прокурорска бомбастика"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396593-%D0%B3%D0%BB%D0%B0%D0%B2%D0%BD%D0%B8%D1%8F%D1%82-%D0%BF%D1%80%D0%BE%D0%BA%D1%83%D1%80%D0%BE%D1%80-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0-%D0%B8%D0%BC%D0%BE%D1%82%D0%B8%D1%82%D0%B5-%D0%BD%D0%B0-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82,-%D0%BA%D0%BE%D0%B9%D1%82%D0%BE-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0-%D0%BD%D0%B5%D0%B3%D0%BE%D0%B2%D0%B8%D1%82%D0%B5-%D0%B8%D0%BC%D0%BE%D1%82%D0%B8", "text": "Днес научих от полицай Горанов от ГДМВР, че ВКП разпоредила да вземе от мен сведение по сигнал срещу мен и колегата Асен Йорданов, подаден от ГД „БОЕЦ“. Георги Георгиев от ГД „БОЕЦ“ беше категоричен, че никой от сдружението не е подавал такъв сигнал, което значи, че сигналът е фалшив. Сигналът-менте се позовава на друга анонимка, излязла в правителствения ибрик „Труп“ (бел. ред. – вестник „Труд“). В нея се твърди, че аз и Асен сме били закупили имоти на занижени цени.     В Русия подхвърлят на разследващите журналисти дрога, арестуват ги и ги обвиняват. У нас подхвърлят фалшиви сигнали на прокурватурата и тя се активира срещу журналистите, знаейки отлично за какво става дума. Прочее, Върховна касационна прокуратура е образувала експресна проверка за имотното ми състояние и това на Асен, на базата на фалшивата анонимка. Тя няма да е дълга и сложна, защото няма много за проверяване.     Вече публикувах нотариалния акт за моята селска къща, купена преди 18 години на цена над пазарната оценка. В анонимката обаче се твърди, че съм я бил купил за 0 (нула) лева според справка в Имотния регистър. Неотдавна в Имотния регистър имаше „профилактика“ и изчезна информацията за дарение от фирма за Цацаров. Допускам, че по същото време удобно е била заличена информацията за моята отдавнашна имотна придобивка, която е и единствената в живота ми. За сравнение, списъкът с имотните сделки на Цацарови трудно би се побрал върху кожата на главния прокурор в одрано и разпънато състояние, а това никак не е малка площ. Моят нотариален акт обаче няма как да изчезне. Няма как да изчезне и нотариалният акт на Цацаров, според който съвсем неотдавна той си е купил вила от 140 кв. м. на половината от пазарната цена. Това разследване за евтината вила на Цацаров беше публикувано в „Биволъ“ (виж  ), след което БОЕЦ внесе сигнал до ИВСС. Там, щат не щат, образуваха проверка. На свой ред Цацаров образува проверка на мен и на Асен. Просто като гъба, нали? Корпулентна, но гъба.", "date": "2019.06.11", "title": "Главният прокурор разследва имотите на журналист, който разследва неговите имоти"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396594-%D0%B0%D0%BF%D0%BE%D0%BB%D0%BE-%D0%B8-%D0%BA%D1%80%D0%B5%D0%BC%D1%87%D0%B5%D1%82%D0%B0-%D0%B7%D0%B0-%D1%80%D0%B0%D0%B7%D1%85%D1%83%D0%B1%D0%B0%D0%B2%D1%8F%D0%B2%D0%B0%D0%BD%D0%B5", "text": "Днешният българин се щура из медийното царство и се чуди на кого/какво да повярва.  „Официалните“ медии - това по нашенски означава временно привързани към поредната власт - съпровождат посланията си обичайно със скърцане на зъби: повярвай, защото иначе лошо те чака.  В това отношение най-много се престарават телевизиите.  Дори и в случаите, когато организират полемики, те са притворни.  Веднага проличава на кого симпатизира телевизията или водещият, зад когото стоят няколко настървени каки. От тези „сблъсъци“ Истината излиза натъртена - и си остава все толкова недостъпна. Има и други медии/източници, които обаче, за жалост, са недостъпни за широката публика.   Именно те имат навика да чоплят всичко, което им подхвърлят наготово - или са скептични към светите истини на Властта.   Шансът обаче някой любопитен читател да попадне, примерно, на статията на Румен Воденичаров „В космическата орбита на лъжата“ във вестник „Нова зора“ на Минчо Минчев е нищожен.  Специално този вестник никога няма да бъде цитиран по телевизията, защото минава за ляв – макар Луната да не е нито лява, нито дясна. Но именно от този вестник незомбираният читател може да научи как Левите/Съветите са продали Луната на Десните/САЩ – като прикрият истината за „Аполо 11“.     Телевизиите са заети с друго: да обругаят в максимална степен учителката Булева, която преди време каза на учениците си, че „Американците може и да не са били на Луната. Не всичко в Интернет е истина“.  Това предизвика скандал.  Нищо осъдително обаче няма в тези думи. Те само подхранват разумната любознателност на децата, а защо не и разумният им скептицизъм.   Но това днес сякаш е забранено или най-малкото не се поощрява. Телевизионните водещи не четат по принцип - освен указанията, които им набутват.  Но на учениците на Булева не е лошо да им пратят по един екземпляр от „Нова Зора“ /броят от 4 юни тази година/; още по-добре би било да поканят на среща самия автор Румен Воденичаров. Което едва ли ще се случи. Разномислието не се поощрява - румените медийни бузи никак не си падат по него. Те предпочитат шармантните дами.    Например, тяхна любимка е небезизвестната приватизаторка на кремчета Елена Поптодорова. Преди няколко седмици тя нахално излъга един вестник за срамната си афера на Варшавското летище.  Ето какво каза тя: „„Случаят е окончателно приключен и е много важно да се знае истината за него. Производството в полския съд е прекратено без постановяване на каквато и да е присъда – нито условна, нито друга. Това е истината“. Обаче същият този вестник прояви милозливост към нея, понеже още преди половин година /25 ноември 2018/ бе публикувал следното:  „Съдът прекрати условно делото срещу бившата посланичка на България в САЩ при едногодишен изпитателен срок. Това означава, че ако през тази една година тя извърши НОВО престъпление, делото ще се върне в съдебната зала“. Цитирани са и думите на полски съдебен репортер: „Съдът няма никакви съмнения, че тя е извършила престъплението, признава я за виновна, но не я наказва. Това, че се е извинила на фирмата собственик на крема и го е заплатила, признанията, които е направила, са смекчаващи обстоятелства, които дават възможност за условно прекратяване на производството“.   Това означава съвсем друго, нали? При това положение, напълно естествено е въпросната дама да е главен търговски проповедник, или да се самопредставя като такъв, при покупката на   Ф-16/блок 70.   Американците със сигурност са наясно, че при всяка поява на Поптодорова по телевизията всички зрители се сещат за присвояването на кремчето - и нищо друго не ги интересува.   Знаят това, но няма какво друго да направят - още   по-комичен ефект ще предизвикат Соломон или Плевнелиев. Тия дни Дамата с кремчето обяснявала, че гласуваната от американския Конгрес цена за 8-те изтребителя е 1,6 милиарда долара/ близо 3 милиарда лева.  Това било „тавана“, тоест на „Локхийд Мартин“ се забранява да иска повече - понеже българските будали могат да платят и по-висока цена.  Но Тодор Тагарев каза преди време - а той не е крал кремчета, беше военен министър, че Конгресът определя най-ниската цена.   Също от него научихме, че Ф-16/70 си е чист фантом засега, има го само на хартия и ще стане реалност, ако го платим - и то предварително, това е елемент от процедура, която американското правителство неизменно спазва.   Схемата била следната: плащаш предварително и тогава започват работа по поръчката ти, американците могат да отпуснат заем на държавата ни - толкова, никакви други пазарлъци. На кого да вярваш?   То и няма смисъл, понеже всеки говори, каквото му падне, с убеждението, че всичко се забравя след един ден.  Само Луната си е все там - но тя пък служи на късните американофили да обругават всеки, който прошепва някакъв скептицизъм. При това положение, сякаш е време да направим паметник на „Аполо 11“ - и да го чучнем до паметника на американските летци, които бомбардираха София /загиват 2477 души, сринати са 12 568 частни и обществени постройки - 1/4 от сградния фонд на столицата, материалните щети се оценяват на астрономическата сума от 24 милиарда лева/.  „Аполо 11“ поне не бомбардира Луната, а може би дори и не я одраска. Знае ли човек. Не съм привърженик на конспиративните теории, ни най-малко.  Обаче Сноудън, например, ни поднесе истини, които направо са зашеметяващи.   А пък Стенли Кубрик, великият американски режисьор, който заснема кацането на „Аполо 11“, казва в края на живота си, 2014 година:  „Полетът до Луната беше фикс идея на президента Никсън… Извърших огромно мошеничество с участието на НАСА и правителството на САЩ. Кацането на Луната беше фалшифицирано, всички снимки бяха фалшиви и аз бях човекът, който засне това…“  Обаче ние мачкаме учителката Булева.  Всъщност, мачкаме друго - децата и тяхното любопитство.  ***  Има някакъв необясним, дори налуден страх в нашите политици временници - да не кажат нещо накриво срещу всичко американско.  Сякаш така ще издялат кривите им образи в планината Ръшмор - редом до бащите на Америка.  Най-много да ги издялат в някакъв монумент на лакеите.", "date": "2019.06.11", "title": "\"Аполо\" и кремчета за разхубавяване"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396595-%D1%87%D0%B5%D1%82%D0%B8%D1%80%D0%B8%D1%82%D0%B5-%D0%BD%D0%B0%D0%B9-%D0%B2%D0%B5%D1%80%D0%BE%D1%8F%D1%82%D0%BD%D0%B8-%D0%BF%D1%80%D0%B8%D1%87%D0%B8%D0%BD%D0%B8-%D0%B7%D0%B0-%D0%B3%D0%B8%D0%B1%D0%B5%D0%BB-%D0%BD%D0%B0-%D1%87%D0%BE%D0%B2%D0%B5%D1%87%D0%B5%D1%81%D1%82%D0%B2%D0%BE%D1%82%D0%BE", "text": "Заплахата за унищожение на земната цивилизация продължава да човърка умовете, както в Русия, така и на Запад. Докато учените от различните страни спорят помежду си за сценариите на края на света, нито една международна организация и нито една държава на света така и не е започнала системно да се занимава със сигурността на цивилизацията като такава. Но човечеството винаги ще има най-малкото един път към спасение.     Британската агенция Blueclaw състави списък с потенциалните катастрофи, които могат да унищожат живота на Земята. В основата на своята работа експертите са заложили на компилация на данни от 50 различни източници. За какви именно катастрофи става дума? Заплахата от глобалното затопляне Според данни на Междуправителствена група експерти по изменение на климата (IPCC), към 2055 година глобалната температура може да се повиши с два градуса по Целзий в сравнение с прединдустриалната епоха. Ако планетата продължава да се нагрява при настоящите темпове, както и днес, то след 2136 година температурата на земята ще се повиши до критично за човечеството равнище. Според експертите такова повишение ще доведе до затопляне на по-голямата част на сушата и до постоянно повтарящи се цунамита. Заплахата от смъртоносни заболявания Туберкулоза, малария, ебола, денге, бубонна и белодробна чума, холера и други вируси са включвани от учените сред най-опасните заплахи за цивилизацията. Според медиите само през 2017 година повече от 10 милиона души са се заразили с туберкулоза, а от нея са умрели около два милиона души. При това смъртоносните заболявания заплашват преди всичко тази част от планетата, обитавана от около половината население на земята – става дума за Китай, Индия, Индонезия и другите страни от Тихоокеанско-азиатския регион, а също така страните от Африка. Заплаха от ядрена катастрофа.  Нищо не плаши хората във втората половина на ХХ век като заплахата от ядрена война между САЩ и СССР. Заплахата от ядрен военен конфликт се запазва и днес, особено предвид това, че с ядрено оръжие се снабдяват все повече страни. В момента САЩ заемат първо място по брой проведени ядрени изпитания – 1030. СССР и Русия са провели малко по-малко – 715, но при това, на разположение у Русия се намира най-голямата „Цар-бомба”, чийто взрив може да отнесе живота на около 18,3 милиона души. За унищожаването на цялата планета са достатъчни 4206 взрива на такива бомби. Заплаха от космоса От гледна точка на НАСА, сблъсъкът на Земята с голямо небесно тяло е малко вероятен, но американската космическа агенция откри голям астероид под името „Флоренция”, чийто диаметър е около пет км. Според учените, ако „Флоренция” се сблъска със земята, това ще доведе до гибелта на най-малко 1,2 милиарда жители на планетата. Мнението на Хокинг С проблема около вариантите на гибелта на цивилизацията по свое време се занимават различни специалисти, сред които и знаменитият британски учен Стивън Хокинг. По странен начин неговите сценарии съвпадат на 75% с тези на агенция BlueClaw, но по едно отношение се разминават. Хокинг не очаква заплахи от космоса, а вижда опасност в изкуствения интелект. „Развитието на пълноценния изкуствен интелект може да значи край на човешката раса”, заяви той в интервю през 2014 година. „Изкуственият интелект ще започне да се развива самостоятелно и да се изменя с все по-увеличаваща се скорост. А хората, ограничени от скоростта на биологическата еволюция, няма да могат да се състезават с него и скоро ще бъдат заменени”, смята Хокинг. Мнението на руските учени. „Всички тези сензации в медиите, които публикуват сценариите за края на света са резултат от това, че нито една международна организация и нито една държава на света сериозно не се грижи за проблема да моделира заплахите за цивилизацията. С тези въпроси се занимават отделни учени, сред които и аз”, заяви членът на Асоциацията на футуролозите, старши научен сътрудник на Института за системен анализ на РАН Александър Кононов. „Според моя модел на заплахи, техният брой е безкраен. Той е толкова голям, че предположенията за четири или пет вида заплахи, изтъкнати от британските учени, изглеждат когнитивно изкривени, когато една част от заплахите се игнорират и вниманието се фокусира върху другата част от заплахите”, обяснява футурологът. Според него заплахите, посочени от британските експерти и Хокинг, са наистина повърхностни. А някои от тях се допълват взаимно. Например, изкуственият интелект е тясно свързан с ядрената опасност и самоунищожението на цивилизацията. „Защото все повече решения за използването на ядрени оръжия са предадени на компютърни системи и изкуствен интелект, които се въвеждат там. И ако, не дай боже, в тези системи възникне грешка - може да нямаме време да реагираме”, смята ученият. „Но най-опасното нещо за цивилизацията е, че никой не се отнася сериозно към сигурността ѝ. Но има класически подход, който включва три критерия: първо, това е модела на заплаха; второ, това е модела за сигурност; на трето място е модела за вземане на решения, който най-добре позволява да се отблъскват заплахите. Нищо от това не се прави по отношение на цивилизацията. Това е най-впечатляващото”, оплаква се Кононов. „Що се отнася до незаписаните заплахи, това са предимно геофизичните и геокосмически заплахи, върху които нямаме абсолютно никакъв контрол. Първите включват, например, вулканите и дестабилизацията на земната кора. Ако вулканичната дейност започне на Земята и те избухнат по цялата планета, това ни заплашва с унищожение. И има много такива заплахи”, продължава експертът. Но според Кононов геокосмичните заплахи включват не само отделни астероиди, но и множество други заплахи. „Обикновено няма край на работата по отношение на тяхното проучване. Всяка дестабилизация на облака Оорт, поясът на Кайпер, експлозия на свръхнова, скитащите черни дупки и непредсказуемото поведение на тъмната материя могат да ни унищожат в един миг”, добавя източникът. „Но повечето от тези заплахи ще бъдат парирани чрез разширяване на пространството - колонизация на нови жизнени пространства и програми за евакуация. Трябва да се установим в космоса, след това можем да отблъснем всички заплахи”,заключва Кононов.     Превод: В.Сергеев ", "date": "2019.06.11", "title": "Четирите най-вероятни причини за гибел на човечеството"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/396587-%D1%89%D0%B5-%D1%84%D0%B0%D0%BB%D0%B8%D1%80%D0%B0-%D0%BB%D0%B8-%D0%B1%D0%BD%D1%82", "text": "Ще фалира ли БНТ? Краткият отговор е \"не\", независимо от апокалиптичните заплахи и обективното натрупване на дългове за десетки милиони лв. Закриването на жива обществена медия е равносилно на електорално самоубийство за всяко правителство, не само в България. БНТ ще бъде спасена дори ако спасението се окаже принудително поставяне в режим на будна кома.  Но зад това \"облекчение\" не може повече да се крият метастазите на опасната болест в националната телевизия. Болестта на БНТ не е резултат само на мениджърската немощ на екипа около Константин Каменаров, отстранен безславно от поста си на генерален директор след присъда за шофиране в нетрезво състояние на средата от мандата. Не е резултат само на безотговорно отношение на Управителния съвет или програмните ръководители, позволили изтичането на пари в пясъка през обвързване със скъпи и нерентабилни външни продукции. Кризата се влошава от година на година заради хроничния бюджетен глад, неадекватната регулация и целенасоченото изкривяване на пазара (БНТ не е единствената медия, която разчита на публичен ресурс за съществуването си -  бюджетите по оперативните програми служат за удобна \"възглавница\" на десетки частни телевизии, радиостанции, вестници и онлайн-издания).       Колкото и внушителна да изглежда сумата от 67,7 млн. лв. - размерът на годишната държавна субсидия на БНТ за 2019 г. - тя е в пъти по-ниска в сравнение с общите приходи на комерсиалните медийни групи като Nova или bTV. Ако минималната работна заплата в България се е повишила двойно за последните 7 години, бюджетът на БНТ за 2019 г. се е вдигнал с 1 процент в сравнение със субсидията от 2012 г. Фактът на финансовия дефицит е безспорен и за него ще трябва да бъде търсена лична отговорност. Но дефицитът е следствие, а не причина за проблема. Кризата в БНТ е функция от държавната политика, изразена през бюджета. Това е ефектът от приливите на остър политически натиск, следвани от отливи на какъвто и да е интерес към нуждата от подобряване на качеството на обществената медия. Има нещо много по-опасно от обезкървяването на национална медийна корпорация с четири денонощни канала с различни профили и програмни изисквания. Най-ценният ресурс на БНТ не е зрелището, а доверието.  Новините и публицистиката - умът и духът на телевизията - са маргинализирани до неузнаваемост през последните две години. Медията сама отстъпи запазеното си водещо място в националния дебат с пасивност, обезличаване, загуба на рефлекс за реакция и кадрови недоразумения в ключовата дирекция \"Информация\". Доверието е слабото звено в системата, а слабостта може да доведе до тежки последици в предстоящия процес по оздравяване на \"вечния болен\". Правителствените инжекции ще поставят всяко следващо ръководство на БНТ в още по-силна политическа зависимост. Възможните варианти за развръзка в БНТ са няколко - отлагане на конкурса за наследник на Каменаров до разписване на спасителна програма в рамките на тази година; избор на сламен човек за позицията \"директор на водопад\" въпреки финансовия батак; структурно сливане на БНТ и БНР под претекста за наложителни бюджетни икономии. Всеки от тези сценарии е игра с отрицателен резултат за публичния интерес.  Безсрочното удължаване на временната власт на Емил Кошлуков е неадекватно, доколкото самият той би трябвало да носи солидарна отговорност за управленската криза като програмен директор на БНТ1. Нито Кошлуков, нито друг от кандидатите в конкурса на СЕМ (от бившия водещ на \"Риск печели, риск губи\" Къци Вапцаров до журналиста в партийната телевизия на БСП Стоил Рошкев) не е лидерът, от който телевизията се нуждае остро. Третият вариант - концентриране на административния контрол над държавно-издържаните медии - ще доведе дотам, че БНТ и БНР ще се окажат закачени на още по-къса политическа каишка за удобство. Това ще е смъртната присъда на обществения им характер. Тогава вече заплахата за фалит на БНТ - не просто паричен, а морален - ще се окаже съвсем реална. И няма да липсва на никого.", "date": "2019.06.11", "title": "Ще фалира ли БНТ?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396588-%D0%B2%D0%B8%D0%B5-%D1%85%D1%83%D0%B1%D0%B0%D0%B2%D0%BE-%D0%BD%D0%B8-%D0%BE%D1%81%D0%B2%D0%BE%D0%B1%D0%BE%D0%B4%D0%B8%D1%85%D1%82%D0%B5,-%D0%BD%D0%BE-%D0%BE%D1%82-%D0%B2%D0%B0%D1%81-%D0%BA%D0%BE%D0%B9-%D1%89%D0%B5-%D0%BD%D0%B8-%D0%BE%D1%81%D0%B2%D0%BE%D0%B1%D0%BE%D0%B4%D0%B8", "text": "Съвсем в края на миналата седмица разбрахме, че в Русия били недоволни, че и даже леко засегнати от това, че президентът на Задунайска губерния България  , говорейки колко сме им благодарни на братушките, изреждал, изреждал причини, но… пропуснал да спомене Червената армия, която така ни е прее…наредила хода на историята през 20 век.  В сайта rambler.ru например два пъти е подчертан пропускът на Радев. Два пъти. Говорил бил, че България дала на Русия писменост и религия, но благодарил само за освобождението от турците. За освобождението от нацистите – ц… ядец. Доста нахално – да се фука, че сме им дали писменост и религия, пък да благодари само веднъж.  И така – реших да поправя грешката на президента и лично да отправя благодарностите на целокупното население на България, но реших да съм подготвен по темата, та се зачетох в разни материали из интернета. И какво намерих… Написах „България/ Русия/ освободи“. Да видим… „Вие хубаво ни освободихте от турците, но кой ще ни освободи от Вaс?\", попитал Антим I княз Дондуков през 1879 г.“  М-м-м… не. Това не става. Ще пробвам нещо друго. „За разлика от повечето русофилски настроени политици и иереи, Антим I отстоява неизменно българските национални интереси. Когато разбира, че руските империалистически интереси ги застрашават, той подкрепя либералите в лицето на Стефан Стамболов и Петко Каравелов“… М-м-м… и това не се получи много добре. Трети опит. „На руското немско правителство, каквото са види, пак трябва да му се е пощяло някой баламач, че рови толкоз безобразно с носът си в нашитe работи“ Христо Ботев (в „Тъпан“, год. I, брой 17, 27 май 1870 г.); „Россия, тая мнима защитница на славянството, тя употреблява още по-радикални средства, за да истрие от лицето на земята българските колонии“ (Христо Ботев, в. „Знаме”, г. I, Букурещ, 4 април 1875 г., бр. 13, с. 51);  Нещо не се получава, но не се отказвам. „Като народ ние можем да се гордеем, че всичките ни народни деятели и патриоти: Г.Раковски, Л.Каравелов, В.Левски, Хр.Ботйов, А.Кънчев, П.Волов, Г.Бенковски и проч., са биле против официална Русия. Никога те не са апелирали към нея, защото са знаяли, че нейний камшик повече боли от турския….” (Захари Стоянов, Русчук, 1 март, 1886 г.)“ „Ако ние не сме способни да са освободим сами то значи, че не сме достойни да имаме свобода; а който ни освободи, той ще да направи това, за да ни подчини отново в робство…“ (Васил Левски).  Еми… зациклих, отказвам се. За червената армия, като „освободителка“ намерих разни неща, но думата „окупация“ прекалено често се среща, че да успеем да уйдисаме на руските медии, които се обидиха на Радев.      По някаква причина, без връзка с нищо (честна дума!)… се присетих за филма на Доньо Донев „умно село“, в който едни змии нападнаха едно село и за да се отърват от тях едни хора пуснаха едни таралежи, за да ги изядат, само че… таралежите се намножиха и взеха да тероризират селото, та се наложи да пуснат едни лисици, за да изядат таралежите.  Който разбрал, разбрал… Да идват лисиците.  В абсолютно НЕСВЪРЗАНА с това новина: немски медии пък ни се разсърдиха, че още не сме се извинили за това, че по време на Втората световна сме прецакали немците, като сме им отказали да им изпратим вагоните с квалифицирани работници и кадри от еврейски произход, които е трябвало да работят за Райха.  Бая имаме да се извиняваме.  И докато сме на темата… след като от руската държава така се възмутиха от сериала на HBO „Чернобил“ и се нацупиха на целия свят, немците се почувстваха изостанали и решиха и те да се възмутят от киноиндустрията и се обявиха срещу всички филми за Войната… и двете войни. И искат извинение от Русия за всичкото съвеЦко кино, което обхваща Втората световна. Което е около 140% от съвеЦкото кино.  *** От безделие написах в Google „комунисти“. И каква стана тя… „  […] Ако например семейство получава месечно 3500 евро, но има разходи за 2100 евро, партията задължавала членовете да ѝ предоставят разликата. Мнозина пострадали свидетелствали анонимно за разследването заради страх от преследване. Някои от тях били заплашени от БРП, че ако не направят поисканите парични преводи, \"поляци могат да им причинят неприятности […] БРП е основана на примера от Китайската комунистическа партия и от партизанското движение в Латинска Америка. Твърденията за принудителните дарения се вписват в марксистката теория за комунизма, според която свръхизобилието от материално богатство се преразпределя. Теорията на Карл Маркс предвижда всеки да допринася за обществото според възможностите си и да получава според своите потребности“.  *** Да се върнем в българската действителност, където, приятно като мокър парцал през лицето, ни изненада новината, че „ “.  Глобата е наложена от Министерството на регионалното развитие и благоустройството…  Значи…  , се оказа, че и „Графа“ е за наша сметка – ДВА ПЪТИ. Веднъж платихме ремонта, втори път ще платим и глобата за ремонта. А нещо ми подсказва, че скоро ще платим и ремонта на ремонта, а после и глобата на ремонта на ремонта.", "date": "2019.06.11", "title": "Вие хубаво ни освободихте, но от вас кой ще ни освободи?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396589-%E2%80%9E%D0%B4%D0%B0-%D0%BC%D1%8A%D0%BB%D1%87%D0%B8%D1%88-%D0%BA%D0%B0%D1%82%D0%BE-%D1%80%D0%B8%D0%B1%D0%B0,-%D0%B4%D0%B0-%D1%82%D1%8A%D1%80%D0%BF%D0%B8%D1%88-%D0%BA%D0%B0%D1%82%D0%BE-%D0%B2%D0%BE%D0%BB", "text": "„Нашият православен народ е достигнал до такова гнусно скотско положение, щото и аз не зная какво още по-голямо зло може да съществува на светът, което да го накара да се стресне и да протестира против своите скотски теглила. Тука се подиграват с имотът ти, с животът ти, с трудът ти, с децата ти и с най-свещените предмети на твоето човешко съществуване, а ти да мълчиш като риба, да търпиш като вол, молиш се богу като най-последният грешник и чакаш второто дохождане на Месия, за да добиеш награда за своите петвековни страдания. Какво искате от подобен народ? Той е роб, и роб безусловен, и аз имам пълно человеческо право да го прокълна от всичкото си сърце и душа, ако той и занапред остане така равнодушен към своята горчива съдба. Проклет да е, ако той не въстане против своите кръвопийци!\" Познахте ли от кого е този текст? Надявахме се на промяна, на едно ново начало, но, уви, не стана.  Последните избори, всъщност, ги изгубихме всички . Защото повече от две трети от нас просто не гласуваха. Не си направиха труда и позитивната промяна така й не настъпи. Мнозина се отказаха.”Няма да гласувам”, Не ме интересува”, „Омръзна ми всичко”, „Не виждам за кого” – това бяха репликите на мнозина българи. За съжаление, те обаче не можаха да разберат една проста истина:  чрез това негласуване те преляха практически своите гласове в партията / тоест Групировката/, довела до тази тежка икономическа и морална криза страната ни. При това оскандалила се до такава степен, че ако имаше малко съвест и морал щеше сама да се оттегли от властта.  Ако имаше...Защото само за десетина години слязохме надолу във всяко отношение: икономика, енергетика, земеделие, здравеопазване, социално дело, наука, просвета, култура. Станахме шампиони по бедност, по болести, по смъртност, ниска раждаемост, неграмотност. Чуждите инвестиции, намаляха повече от двайсет пъти - най- ниските са в Е С. Емиграцията на българите в чужбина също е рекордна. България намаля с повече от два милиона. През последните десет години с невероятно бързина и мащаби. А и демографската криза вече се превърна в същинска катастрофа. А и управляващите се надяват, че пенсионерите, тоест „лошият мат,риал” / както се изрази шефът им /, скоро ще се стопят...Да, доходите и пенсиите са ни като африканските, а цените на някои основни стоки дори по- високи от тези в Западна Европа. Но затова пък си имаме два спящи синдиката, които вместо коректив се оказаха предани слуги на властта. Така е. Това са само факти. Кой би ги оспорил? Но ние само ги отчитаме и мълчим.  Просто се възмущаваме, негодуваме, дори ругаем и псуваме по улици, градини, кръчми и кафенета, но никога не излизаме открито и смело срещу причинителите на злото. Просто чакаме някой друг да направи нещо вместо нас, да се жертва, както преди време направи май само Николай Колев- Босия!/, а ние да стои настрани и чакаме. Остатък от робството нали? Да, то е било наистина варварско, азиатско, макар за някои безродници и платени соросоиди да е „присъствие”. То роди и поговорката: „Преклонена главица, сабя не я сече!”. Да, но нали и други народи / всъщност повечето дори от европейските са били някога, в своята история, под нечие чуждо владичество? Например, Полша, Чехия, Италия, Испания... Но пак са изградили свои граждански общества. Дори при комунизма чехите, унгарците и поляците имаха такива... В съседна Румъния също има гражданско общество. Там много от управниците им бяха отстранени от властта и дори осъдени. Демонстрациите в Букурещ, Париж и Атина са многохилядни, а София спи! Вижте как масово се вдигат при всяка неправда съседите ни: сърби, гърци, албанци, македонци. Да не говорим за Унгария, Франция, Чехия, Полша, Словакия...За почти цяла Европа. Само най- бедната и унизена страна е потънала в дълбок летаргичен сън... Да, затова и резултатите на изборите бяха плачевни. Една трета от нас, омерзени от безграничната алчност на властта / „суджук гейт”, „апартаментгейт”, „къщите за гости”, терасите, магистралните кражби, злоупотребите с еврофондовете и още какво ли не!/ просто не гласуваха. А гласувалите за „първата политическа сила” бяха в три групи /според изследване на социолога и демографа проф. Петър Иванов/ бяха: купени гласове от малцинствата /9,5 %/, принудени държавни служители /17,3%/ и около 700 000 / 10,5%/, не заличени от ЦИК „мъртви гласове”, част от които вече от години наред се използват в нарушение на закона и морала от управляващите....  Ние все още, въпреки свободата, не сме изградили своето гражданско общество . Нашите големи народопсихолози: Иван Хаджийски, Константин Гълъбов, Тодор Панов, Антон Страшимиров,Иван Шишманов са напълно прави: ние, българите, за разлика от повечето европейски народи имате един голям недостатък – страдаме от хронична  несговорчивост . Да, този недоста­тък е всъщност много стар, но той се засилва особено през време на робството, защото и тогава, както преди, българинът е нямал държава, нямал е възможност да живее свободно и обединено, да решава сам, по своя воля, съдбата си.  И както твърди проф. Константин Гълъбов: „При българина, от обществените работи / доколкото са възможни в условията на това варварско азиатско робство/, у него не се създава, както у другите европейски наро­ди, гъвкавостта да вмества своя­та воля сред волите на другите - да я уеднаквява с тях...”  Затова за обща, народополезна работа, видяхме и при демокрацията, че не ставаме. Просто не ни бива. Затова и в политиката ни е толкова трудно. Нашите партии се създават с ентусиазъм, с надежда и скоро се разцепват заради борбите за власт и лидерство. Ето и една от причините за неуспеха на последните избори на втората политическа сила. Освен другите и груби тактически грешки. Изобщо, неуспехът на партиите у нас се дължи до голяма степен и на тази причина. Нашите политически лидери се считат за пълновластни на своите партии избиратели. А за повечето от тях властта е цел за обогатяване, направо за грабеж. В това отношение ние сме шампионите на ЕС. Но, всъщност, властта у нас е в ръцете на неколцина олигарси, на няколкостотин корумпирани чиновници и на бивши и настоящи служители от тайните служби. Тук се сещам за Италия. В тази страна правителствените кризи са нещо обичайно. Изглежда, че подобно на нас, италианците не винаги избират най- добрите си ръководители. Но за разлика от нас, не правят тази огромна глупост, да ги преизбират. Те просто ги изхвърлят на бунището. Там, когато видят, че един премиер не може и ги води към дъното, просто не го избират повторно, също и партията му. Италианците обаче съвсем не са мазохисти като нас. Да, ние, просто не можем да се обединим и да кажем едно твърдо „Не!”. И така потъваме все по- надолу... Да, и този недостатък, нашата несговорчивост, за която писаха отдавна народопсихолозите, бележи, бих казал дори фатално, съдбата ни.  Наистина, съвсем не ни бива за обща работа . Затова често се проваляме. На входа на Парламента има стар и премъдър надпис за Съединението. Но как да сме силни, след като не сме достатъчно умни, за да се обединим. Дори правителството, в което повечето министри са некадърни, не работи в синхрон, въпреки диктата на премиера. Само партиите ни какви са? Да погледнем десницата – колко бързо се разцепи и потъна, та дори не може да влезе в Парламента. Ами левицата? То не бяха крила, борби за власт / а у нас тя, властта, е май единствената възможност да станеш богат/, партии- отрочета като АСП, АСО, Движение / забравих кой номер беше/, Евролевица и т.н. А пък от червената партия се пръкна безпардонното й отроче, ГЕРБ, което съвсем съсипа България. И никоя от тях в не мисли първо за България, а само за себе си. В Парламента нашите „народни” натрапници, пардон, „избраници” са „съединени, единодушни и силни” единствено когато решават редовните повишения на своите заплати, които непрекъснато си увеличават, на привилегиите и дългите си ваканции... Нима тя, тази наша прословута несговорчивост не е една от причините да търпим, беззаконията, корупцията, за масовата престъпност, за повсеместните кражби и измами, с които властта не може, а и просто не иска да се справи. Защото и тя не е чиста. Видяхме истинското й лице, но тя съвсем не се засрами, напротив, продължи да ни се натрапва... И тази повсеместна бедност – материална и духовна, тези ограничени възможности за реализация през изминалите три десетилетия ни доведоха дотук. При последното управление на Б. Б. вече ударихме дъното! Във всяко отношение – стопанско, политическо, културно. Дори инвестициите от ЕС и света са намалели при това катастрофално премиерство цели 20 пъти! А колко чужди инвеститори вече избягаха и затворите предприятията си?! И когато помощите от ЕС спрат, ни чака истинска катастрофа, за която никой сега не мисли. Но нашите самозабравили се „герои от върха” следват девиза на Мария Антоанета Френска и Австрийска: „След нас и потоп!” И дано някой ден, все пак, да го изградим това дългоочаквано и мечтано гражданско общество. Ако не ние, нашите деца и внуци, доколкото ще останат тук.. И да не забравяме стара мъдрост: „ ЗЛОТО УСПЯВА САМО, КОГАТО ДОБРОТО БЕЗДЕЙСТВА!” А ако някой не е познал началния текст, той е от Ботев. От гениалния Ботев, когото вече цензурират в учебниците по литература и история от Министерството на просветата..      ", "date": "2019.06.11", "title": "„Да мълчиш като риба, да търпиш като вол...\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396590-%D0%B5%D0%BA%D0%B0%D1%82%D0%B5%D1%80%D0%B8%D0%BD%D0%B0-%D0%B7%D0%B0%D1%85%D0%B0%D1%80%D0%B8%D0%B5%D0%B2%D0%B0-%D0%B2-%D1%81%D0%B5%D0%B2%D0%B5%D1%80%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%BF%D1%80%D0%B0%D1%82-%D0%B4%D0%B0-%D0%BB%D1%8A%D0%B6%D0%B0%D1%82-%D0%B4%D0%B5%D1%86%D0%B0%D1%82%D0%B0-%D1%81%D0%B8", "text": "Вчера се проведе се първото заседание на Съвместната междуправителствена комисия с Република Северна Македония, създадена съгласно Договора за приятелство, добросъседство и сътрудничество между двете държави Вчера се проведе се първото заседание на Съвместната междуправителствена комисия с Република Северна Македония, създадена съгласно Договора за приятелство, добросъседство и сътрудничество между двете държави. Комисията трябва да прави всяка година, както е по договор - оценка на неговото изпълнение. Обсъдихме изпълнението във всички сфери.  Това заяви в предаването \"Тази сутрин\" по БТВ вицепремиерът и министър на външните работи Екатерина Захариева. \"Съвместната историческа комисия вече заседава повече от година. Има постигнат напредък по темите за св. св. Кирил и Методий, цар Самуил и др. Основното разковниче на проблемите със Северна Македония е личността на Гоце Делчев. Ние искаме единствено истината. Гоце Делчев много пъти е казвал и писал, че е българин. След 1944 година едно от най-голямото предателство на БКП спрямо България е отказа македонците да бъдат признати за българи. Това става под натиска на Сталин и Тито.        Точно тогава костите на Гоце Делчев са върнати в Македония и цялата теория за държавността на Македония се гради около Гоце Делчев. България няма никаква претенции за историята на Северна Македония след 1944 година, но те трябва да спрат да лъжат децата си и да ги възпитават във фалшив национализъм. Трудно е, но мисля, че вървим в правилна посока. След подписването на Договора за приятелство са направени много неща. В този договор има много ясни условия. Ние искаме тези условия да се спазват. Това, че Македония е започнала преговори с ЕС не е означава край. Аз винаги съм им казвала, че трябва да спазват условията и да пишат истината в учебниците. Никога не сме очаквали да бъде лесно, но в Македония трябва да кажат истината. Ние не искаме да променяме историята на Македония, а просто да се каже истината. Не може да се пишат лъжи в учебниците. Гоце Делчев се е писал, че е български революционен деец. Няма какво повече да коментираме. Ясно е, че е тази антибългарска кампания ще продължи, но ако македонците искат да бъдат в ЕС, първо трябва да бъдат европейци. Ние просто искаме да се казва истината\", категорична беше Захариева.  \"Аз не одобрявам оценката на Холандия. Проблемът е, че в момента Шенген не работи и за реформи в Шенген се говори отдавна. Ние работим и постигаме успехи в борбата с корупцията. Ние си знаем къде са проблемите ни и сме фокусирани върху тях. Няма нужда някой да ни ги казва отвън, за да се случва нещо. Г-жа Корнелия Нинова изговори много неверни неща. Този доклад беше за всички държави в ЕС и показваше къде още може да се положат усилия. Ние много добре знаем проблемите си и ги решаваме\", разкри Екатерина Захариева.  \"Дали ще има промени в кабинета и в ГЕРБ може да каже само премиерът Бойко Борисов. Промените в едно правителство и партия са нещо напълно нормално. Мисля, че сме близо до договорка за изтребителите F-16. Цената, която се споменава в медиите, не е крайната. Тепърва предстоят още преговори. Процедурата в САЩ е много по-различна отколкото в България. Българските летци заслужават най-доброто и аз съм убедена, че ще го получат\", каза още външният министър.  \"В България нямаме регистрирани бойци, които са се сражавали в Сирия или Ирак на страната на \"Ислямска държава\". Това, че ИД е разгромена не означава, че битката е спечелена. Всички трябва да бъдем много внимателни\", коментира Захариева темата за вербувания от ИД 16-годишен ученик от Пловдив.    ", "date": "2019.06.11", "title": "Екатерина Захариева: В Северна Македония трябва да спрат да лъжат децата си!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396586-%D0%B8%D0%B7%D1%82%D0%BE%D1%87%D0%BD%D0%B8%D1%86%D0%B8-%D0%BE%D1%82-%D0%B4%D0%B0%D0%BD%D1%81-%D0%BF%D0%BE%D1%80%D0%BE%D0%B6%D0%B0%D0%BD%D0%BE%D0%B2-%D0%B5-%D0%BC%D0%B0%D1%85%D0%BD%D0%B0%D1%82-%D0%B7%D0%B0%D1%80%D0%B0%D0%B4%D0%B8-%D1%80%D0%B0%D0%B7%D0%BF%D0%B8%D1%82%D0%B0-%D0%BC%D1%83-%D0%B2-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0", "text": "Бившият земеделски министър Румен Порожанов е махнат заради разпита му в прокуратурата, а не заради скандалите около къщите за гости и закупуването на евтин имот преди много години. Това съобщиха за Фрог нюз източници от ДАНС. Според тях, събраните данни за дейността на Порожанов от времето, когато е бил шеф на ДФ „Земеделие“ в момента отлежават на конкретно прокурорско бюро. „Очаква се становище дали има събрани доказателства за извършено престъпление. Ако резултатът е положителен, не е изключено да се стигне до повдигане на обвинения“, допълниха от родното ФБР. Според източниците ни, напълно възможно е подобни действия да бъдат парирани от политическа намеса на най-високо ниво.   Припомняме ви, че на 9 май т. г. спецпрокуратурата в продължение на близо час разпитва Порожанов заради разследването срещу бизнесмена Миню Стайков за злоупотреба с евросредства. Разпитът на Порожанов беше в качеството му на шеф на Държавен фонд „Земеделие“, когато хората около Миню Стайков, според твърденията на прокуратурата, са кандидатствали за около 20 млн. лв. по две европейски програми - Програмата за развитие на селските райони и тази за компенсиране на лозя. Пред прокуратурата настоящият министър трябваше да изясни дали е упражняван фактически контрол върху отпуснатите по тези проекти пари. Любопитното е, че след като излезе от разпита, Порожанов почти веднага заяви по БНР, че е декларирал готовност пред премиера Бойко Борисов да подаде оставка, но при условие – само ако той му я поиска. „В момента, в който премиерът прецени, че по някакъв начин политически влияя, от гледна точка на един или друг казус, ще подам оставка“, каза той и уточни относно разследването: „По отношение на проверките - всяко едно нещо, аз нямам никакви притеснения от гледна точка на това какво е правено“. Той отрече да се познава със Стайков, но не уточни дали са възможни пропуски при проверките спрямо него от страна на ДФЗ, когато е бил директор. Пет дни по-късно - на 14 май, оставката е факт. За нея чухме две различни тези. Румен Порожанов каза, че „не желае атаката срещу него да влияе на работата на правителството“, без да уточни коя от всички визира. Обяснението на Борисов пък бе свързано с това, че земеделският министър не е отстранил зам.-шефа на ДФЗ, замесен в скандала с къщите за гости. Потвърждение, че оставката е свързана с резултата от разпита на Порожанов в спецпрокуратурата е и фактът, че в разгара на самия скандал с къщите за гости, Бойко Борисов каза на 8 май пред БТВ, че има доверие на министъра и не би искал да се раздели с него.     Екип на Фрог нюз", "date": "2019.06.11", "title": "Източници от ДАНС : Порожанов е махнат заради разпита му в прокуратурата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396582-11-%D1%8E%D0%BD%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1496 г. - Завършва второто пътешествие на Христофор Колумб през Атлантическия океан.   1580 г. - Испанските конкистадори основават Буенос Айрес.   1770 г. - Английският мореплавател Джеймс Кук открива Големия бариерен риф край Австралия.   1901 г. - Нова Зеландия анексира островите Кук.   1937 г. - Голямата чистка: По нареждане на Йосиф Сталин в Съветския съюз са екзекутирани осем високопоставени военни, осъдени по измислени обвинения в антисъветска дейност.   1940 г. - Втората световна война: Британските сили бомбардират Генуа и Торино в Италия.   1940 г. - Втората световна война: Проведена е първата атака на италианските въздушни сили на о. Малта.   1942 г. - Втората световна война: САЩ решават да окажат материална помощ на СССР чрез договора „Заем-Наем\".   1975 г. - Приета е конституцията на Република Гърция.   1985 г. - Спускаемият модул на съветския космически апарат Вега 1 изследва атмосферата и повърхността на Венера.   1987 г. - Маргарет Тачър е избрана за трети пореден път за министър-председател на Великобритания.   2001 г. - Силвио Берлускони встъпва повторно в премиерска длъжност.   2002 г. - Симеон Сакскобургготски е избран за Член на академията за науки на най-стария университет в света - Болонския университет.   2004 г. - По време на мисията на Касини-Хюйгенс орбиталният модул Касини прави първите близки наблюдения на спътника на СатурнФеба.   2010 г. - В Република Южна Африка започва Световно първенство по футбол 2010, което е първото Световно футболно първенство в африканска държава.  ", "date": "2019.06.11", "title": "11 юни, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/396581-%D0%BD%D0%BE%D0%B2-%D0%B0%D0%B2%D0%B8%D0%BE%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B8-%D0%B8-%D0%BE%D1%82%D0%B1%D1%80%D0%B0%D0%BD%D0%B8%D1%82%D0%B5%D0%BB%D0%B5%D0%BD-%D0%B3%D0%B8%D0%B3%D0%B0%D0%BD%D1%82-%D0%B2-%D1%81%D0%B0%D1%89-raytheon-%D0%B8-united-technologies-%D1%81%D0%B5-%D0%BE%D0%B1%D0%B5%D0%B4%D0%B8%D0%BD%D1%8F%D0%B2%D0%B0%D1%82", "text": "Две от най-големите авиокосмически и отбранителни компании в Съединените щати, United Technologies и Raytheon, се съгласиха да обединят своите акции. Новата компания - наречена Raytheon Technologies Corporation - \"ще предложи разширени технологии и възможности за научноизследователска и развойна дейност, за да предоставя иновативни и икономически ефективни решения, съобразени с приоритетите на американските клиенти и националните стратегии за отбрана, техните съюзници и приятели\" заявиха компаниите в изявление от 9 юни. \"Тази транзакция ще създаде водещ доставчик на системи с модерни технологии за справяне с бързо нарастващите сегменти в аерокосмическата и отбранителната промишленост\", се казва в документа. Годишният доход на новата компания може да възлезе на около 74 000 милиона долара, съобщиха компаниите. Седалището на новия гигант ще бъде в района на Бостън. Освен това е уточнено, че компаниите Otis и Carrier, които в момента са част от United Technologies, ще бъдат отделени от новото дружество през първата половина на 2020 година, когато се очаква споразумението да приключи цялостно, съобщиха компаниите. „Сливането на United Technologies и Raytheon ще определи бъдещето на авиокосмическата и отбранителната промишленост\", казва Грег Хейс, президент и главен изпълнителен директор на United Technologies. „Като обединим силите си, ще имаме ненадминати технологии и разширени възможности за научноизследователска и развойна дейност, които ще ни позволят да инвестираме през бизнес цикъла и да отговорим на най-високите приоритети на нашите клиенти\", заключи той. Общата стойност на компанията, в резултат на това сливане, ще достигне около 166 000 милиона долара. Новата компания ще се превърне във втората по големина авиокосмическа и отбранителна компания в света по отношение на продажбите, след американския самолетостроител Boeing.", "date": "2019.06.11", "title": "Нов авиокосмически и отбранителен гигант в САЩ: Raytheon и United Technologies се обединяват"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396583-%D1%80%D1%83%D1%81%D0%B8%D1%8F-%D0%BF%D0%B0%D0%BA-%D1%81%D0%B5-%D0%B3%D0%B0%D0%B2%D1%80%D0%B8-%D1%81-%D0%B1%D1%8A%D0%BB%D0%B3%D0%B0%D1%80%D0%B8%D1%8F,-%D0%B7%D0%B0%D1%80%D0%B0%D0%B4%D0%B8-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2", "text": "За трети път в рамките на четири дни централната новинарска емисия на най-гледаната руска телевизия излъчва репортаж с подигравателно и надменно послание към българския народ, заради сервилното поведение на президента Радев, който още първия ден заяви, че изграждането на АЕЦ “Белене” било неизбежно. \r\n По-долу можете да видите и трите репортажа в обратен хронологичен ред, които са обида за всички нас. Първо ще видите последният от тях, от вчера 9-ти юни, където в седмичната емисия “добрият приятел” на България Петър Толстой (спомняте ли си го?) не пропусна възможността за пореден път да ни се изхрачи в лицата. И трите серии са максимум до 3 минути. \r\n         Второто видео е от петък, а последното от четвъртък. \r\n Аз НЕ СЪМ РУСОФОБ! През последните дни бях обливан с много помия и неоснователни обиди и даже закани. Нека тези, които са много “умни и знаещи” да имат предвид, че съм живял в Русия много повече от тях, владея езика им много по-добре от тях и нямам нищо против руския народ. Аз съм против (из)родни продажни “политици” да ни тероризират в полза на чужди интереси. Независимо чии! \r\n Приятно гледане! Сериалът е страхотен! А бе направо си е по-добър от онзи по НВО, дето му викат “Чернобил”. \r\n   \r\n", "date": "2019.06.11", "title": "Русия пак се гаври с България, заради Румен Радев"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396584-%D0%BA%D0%B5%D0%B2%D1%80-%D0%BD%D0%B8-%D0%B3%D0%BE%D1%82%D0%B2%D0%B8-%D0%BD%D0%BE%D0%B2-%D1%82%D0%BE%D1%82%D0%B0%D0%BB%D0%B5%D0%BD-%D0%B3%D1%80%D0%B0%D0%B1%D0%B5%D0%B6", "text": "Незаконната КЕВР ни готви ново тотално повишение на „цената“ на тока. Прогнозата е за над 20%, като се добавят  правовите държави това е невъзможно, но за нелегитимния регулатор невъзможни неща няма. Поскъпването ще се отрази убийствено върху гражданите и бизнеса: рязко ще нарасне смъртността на и без това оредяващото ни население; рязко ще нараснат и фалитите, особено на малкия и средния бизнес. Нека припомним, че КЕВР (бивша ДКЕВР) е незаконна организация по силата на Третия енергиен пакет, приет от ЕК през 2009 г. Пакетът, съдържащ три Регламента – (ЕО)715/2009, (ЕО)714/2009, (ЕО)713/200 и две Директиви – 2009/73/ЕО и 2009/72/ЕО и задължаващ страните-членки да го транспонират в националните си законодателства не по-късно от 3 март 2011 г., предвижда: – създаването на ефективен и единен европейски пазар така, че  цените на газа и тока да се задържат на възможни най-ниски равнища ; – създаване на независим от правителството, със широки пълномощия  национален регулаторен орган, напълно независим от всякакви публични или частни интереси . Изложено е и виждането на ЕК как точно трябва да се избира съставът на регулатора: от Граждански форум за енергетика  да се превърне в движеща сила за изграждане на конкурентни пазари на дребно и за гарантиране защитата на интересите на потребителите (гражданите и бизнеса). Ясно като бял ден е, че  регулаторът не може да се избира от парламента, а от граждански форум!   Тоест, КЕВР е незаконна по силата на Третия енергиен пакет, а актовете й, считано от 3 март 2011 г. следва да се считат за  НЕДЕЙСТВИТЕЛНИ и НИЩОЖНИ !!!     Да, ама не и за българския, божем, парламент, в който продължават незаконно да битуват 140 депутати с интереси в енергийния бизнес. Това огласи преди две години д-р Константин Тренчев, президентът на синдиката „Подкрепа“. Сигурно е така, след като до днес, никой не е опровергал този факт. От което следва, че тези 140 депутати, които представляват мнозинство и скалъпват „закони“ за себе си, отдавна са загубили качествата на народни избраници, след като извършват дейност, която е несъвместима с положението им на народен представител (чл.68 ал.1 на Конституцията); освен това, престъпвайки клетвата, която са положили по чл. 76, ал. 2 от КРБ:  те са се превърнали и в  клетвопрестъпници!  А  актове, приети от   , от загубили качествата на народни представители , не могат да пораждат правно действие! Освен казаното от д-р Тренчев, в публичното пространство се прокрадна информация, че членовете на незаконната ДКЕВР/КЕВР получавали по 100 000 (сто хиляди) лева рушвет за всеки процент от поисканото от монополистите повишаване на „цената“ на тока. И това медийно разкритие до днес не е опровергано! Да припомним също така, че от създаването си по време на властването на режима на Костов, ДКЕВР успя да закрепости потребителите на произвола на енергийните монополисти, да налага „услуги“, които потребителите нито ползват, нито желаят да ползват, на „цени“, които все по-нарастващо облагодетелстват монополистите, но които са непосилни за три четвърти от българските граждани. Обективно, последиците от деянията на ДКЕВР са социално-екстерминистични, доколкото достигат до всеки български дом. Впрочем, още през 2006 г., преждевременно споминалият се Илия Божинов – член на ВС на БСП, – разкри колосалните мащаби на престъпния конкубинат на енергийните монополисти с „компетентните органи”, политици, магистрати, медии и „енергийни експерти”, организирани в щедро финансирани от чужбина „експертни институти”; назова го „енергийна мафия.” Налице е нарастваща  , бие тревога и журналистът от в. “Труд” Георги Великов. Иначе казано, КЕВР/ДКЕВР е инструмент на енергийната мафия, един от каналите, чрез който се осъществява  физическо то  унищожение  на част от българската нация  –    деяние, което попада в дефинитивното поле на понятието  геноцид – престъпление, за което няма давност  (чл. 416 от НК). Това трябва да знаят членовете на незаконната КЕВР: рано или късно, справедливостта Божия и народна ще ги настигне, където и да са! Нека сега насочим вниманието на редовия гражданин към императива на чл.86, ал. 2 на Конституцията на РБ:  “ЗАКОНИТЕ И РЕШЕНИЯТА НА НАРОДНОТО СЪБРАНИЕ СА ЗАДЪЛЖИТЕЛНИ ЗА ВСИЧКИ ДЪРЖАВНИ ОРГАНИ, ОРГАНИЗАЦИИТЕ И ГРАЖДАНИТЕ . “ Съгласно този конституционен императив, всякакви наредби, постановления и пр., включително актовете на незаконната КЕВР,  НЕ СА ЗАДЪЛЖИТЕЛНИ  за държавните органи, организациите и гражданите, ergo,  не могат да пораждат правно действие . Напълно естествено за правовите държави е единствено актовете на законодателния орган да пораждат правни действия. Такъв е бил и замисълът на Върховния законодател – Седмото Велико народно събрание, записан още в преамбюла на демократичната ни Конституция:  Да създадем демократична, правова и социална държава! Това наше разбиране се споделя от ЕК в Брюксел, от Венецианската комисия, а последният доклад на Държавният департамент на САЩ за България от март 2019 г. съдържа смазващи констатации за задълбочаващи се злоупотреби и корупция във всички правителствени институции; неефикасност и липсата на отчетност в съдебната система; безнаказаност на длъжностите лица в най-високите етажи на властта… Накрая, нека осветлим българските граждани, които стенат под ботуша на енергийната мафия, с два от актовете на върховните ни съдилища: – още през 2001 г. Върховният административен съд се произнесе с влязло в сила решение по адм. д. № 3855/01, в мотивите на което изрично се подчертава, че е недопустимо прекратяване на електрозахранването чрез административна принуда; – преди месеци пък, Върховният касационен съд с Решение № 303 по гр.д. № 4081/2017, в сила от 29 януари 2019 г., постанови, че доставчикът на електроенергия няма право да прекъсва електрозахранването, а ако незаконно го е прекъснал, длъжен е незабавно да го възстанови. Законосъобразно прекъсване се допуска само  след влязъл в сила съдебен акт и то след писмено предупреждение на потребителя . След като вече не могат произволно да ни спират тока, хайде сега да помислим, какво би станало ако всички заедно, стенещите по ботуша на енергийната мафия граждани и бизнес,  престанем да плащаме незаконно налаганите повишени сметки за ток от незаконната КЕВР?  И издигнем глас за изгонване от Народното събрание на ония 140 менте-депутати с интереси в енергийния бизнес, които отдавна са  загубили качествата на народни представители  и са се превърнали в  клетвопрестъпници ? Уверявам ви, драги български мъченици на прехода, само след месец или два, цената на тока ще падне до реалната му цена (цената е мярка на стойността – това го знае всеки първокурсник!); ще отпаднат всичките насилствено налагани от незаконната КЕВР „екстри“; самата КЕВР ще бъде разпусната. А съвсем скоро, когато Република България се върне обратно в лоното на правовите държави, членовете й ще бъдат изправени пред съда! Всичко зависи от самите нас! Да се осъзнаем като граждани, като Върховен суверен на Република България! И да наложим волята си! Да действаме! Времето е в нас, нали?    ", "date": "2019.06.11", "title": "КЕВР ни готви нов тотален грабеж!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396585-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%B2%D1%80%D1%8A%D1%87%D0%B8-%D1%81%D1%82%D0%B0%D1%80%D0%B0-%D0%BF%D0%BB%D0%B0%D0%BD%D0%B8%D0%BD%D0%B0-%D0%BD%D0%B0-%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D1%80%D1%83%D0%B1%D0%B8%D0%BD-%D1%82%D0%BE%D0%B9-%D0%B4%D0%BE%D0%BF%D1%80%D0%B8%D0%BD%D0%B5%D1%81%D0%B5-%D0%B7%D0%B0-%D0%BC%D0%BE%D0%B4%D0%B5%D1%80%D0%BD%D0%B8%D0%B7%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%B0%D1%80%D0%BC%D0%B8%D1%8F%D1%82%D0%B0-%D0%BD%D0%B8", "text": "Държавното отличие е за заслугите на дипломата за развитието на българско-американските отношения     Президентът Румен Радев награди посланика на САЩ у нас Ерик Рубин с орден „Стара планина“ I степен. Държавният глава отбеляза, че най-голямото българско отличие се дава на американския посланик за неговия безспорен принос и всеотдайна работа за развитие на двустранните отношения. Той подчерта, че на посланик Рубин се падна честа да ръководи посолството на САЩ в период на важни геополитически предизвикателства, с които американският дипломат се е справил отлично.     „Посланик Рубин актуализира дневния ред на нашите двустранни отношения. Внесе нов импулс в тях, особено в сферата на отбраната и сигурността, допринасяйки за модернизацията на българската армия… Благодарение на него се задълбочиха нашите двустранни икономически отношения както на държавно, така и на бизнес ниво. През целия този период имаме възход в двустранния стокообмен“, заяви президентът Радев.  Връчването на орден „Стара планина“ на американския посланик Ерик Рубин показва значението, което България отдава на партньорството си със САЩ, каза президентът Румен Радев, предаде Агенция „Фокус“. „За мен е чест да удостоя с най-високото държавно отличие посланик Ерик Рубин за неговия безспорен принос и всеотдайна работа за развитие на двустранните отношения между България и САЩ. Считам, че това високо отличие е израз и на значението, което България отдава на стратегическото партньорство със САЩ“, заяви Радев. Той посочи, че посланик Рубин е ръководил американското посолство в България по време на различни глобални предизвикателства. „Но той направи така, че в тази сложна международна обстановка нашите отношения да се развият възходящо и актуализира двустранния дневен ред. Проведоха се много срещи и посещения на високо ниво, които маркираха и за години напред посоката на нашите отношения. Специално в сферата на отбраната и сигурността посланик Рубин внесе нов импулс с особен акцент на модернизацията на българските ВВС“, посочи държавният глава. Радев уточни, че по време на мандата на посланик Рубин се е разширил обхватът на двустранните отношения и тренировките. „Задълбочиха се и нашите търговско-икономически връзки. Тук дойдоха важни американски търговски мисии, организираха се бизнес форуми, имаше срещи на различни нива – правителство, бизнес, образование. И резултатите са красноречиви – в последните години имаме непрекъснат солиден възход на двустранния стокообмен“, коментира президентът. Румен Радев определи посланик Ерик Рубин като достъпен посланик, който усеща пулса на българското общество. „Със своите многобройни и разнообразни инициативи, посещения в цялата страна и срещи с представители на културата, образованието и бизнеса, той намери достъп до обикновения български гражданин и отправи своите послания“, заяви той. Дипломатът на свой ред изтъкна напредъка в сътрудничеството в сферата на сигурността, обмена на информация между службите и борбата с тероризма. Рубин не пропусна и да отбележи постигнатото по линия на културния и образователен обмен . Българо-американските отношения са по-силни и крепки отколкото, когато пристигнахме тук преди почти 3 години и половина благодарение на работата на българите и на американците, посочи посланик Ерик Рубин и благодари за оказаната чест. По думите му, с американска помощ у нас са били развити икономическите сектори с висока добавена стойност като информационните технологии. Стотици компании са инвестирали в България през последните години, каза Ерик Рубин.  Посланикът изказа удовлетвореността си от усилията на България за постигане на енергийна независимост и диверсификация. Той отбеляза постигнатия прогрес в изграждането на дългосрочни взаимоотношения в сферите на сигурността, борбата с тероризма, миграцията и отбраната, както и напредъка в оперативната съвместимост.  Ерик Рубин подчерта и развитието на връзките между двата народа, като даде за пример над 100-те хиляди младежи, които са преминали летни стажове в САЩ. Няма да е лесно на напусна България, заяви посланикът и увери, че ще се върне в страната, защото тя е като втори дом за него. Президентът и посланикът имаха регулярни срещи, в които много пъти коментираха модернизацията на българската армия. Именно със САЩ преговаряме за нов изтребител за нашите ВВС. Очаква се до 10 дни да бъде представена ценовата оферта за нови F-16 с оборудване, въоръжение и обучение. Американският Конгрес гласува таван на сделката от 2,9 млрд. лева, но прогнозите на участниците в преговорите са за окончателна цента от около 2 млрд. лв.", "date": "2019.06.11", "title": "Президентът връчи \"Стара планина\" на посланик Рубин: Той допринесе за модернизацията на армията ни!"}
{"url": "http://www.classa.bg/%D1%81%D0%B2%D1%8F%D1%82/item/396576-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8-%D1%86%D0%B5%D0%BD%D1%82%D1%8A%D1%80-%D0%B2-%D0%BC%D0%B5%D0%BA%D1%81%D0%B8%D0%BA%D0%BE-%D1%81%D0%B5-%D0%BD%D0%B0%D0%B2%D0%BE%D0%B4%D0%BD%D0%B8,-%D0%BC%D1%83%D0%B7%D0%B8%D0%BA%D0%B0%D0%BD%D1%82%D0%B8%D1%82%D0%B5-%D0%B7%D0%B0%D1%81%D0%B2%D0%B8%D1%80%D0%B8%D1%85%D0%B0-%D1%82%D0%B5%D0%BC%D0%B0%D1%82%D0%B0-%D0%BE%D1%82-%D1%82%D0%B8%D1%82%D0%B0%D0%BD%D0%B8%D0%BA", "text": "В интернет се появиха тази неделя много видеоклипове на музикална група, свиреща основната тема на известния филм \"Титаник\", докато се наводнява търговски център в град Сапопан, Мексико. В записите, публикувани от посетителите на търговския център Плаза Патрия, може да се види как през покрива на сградата се просмукват силни струи вода, които започват да заливат долната й част. В един момент музикалната група, действаща в района, започва да свири песента на Селин Дион, която съпровожда потъването на гигантския Титаник в едноименния филм. Не е известно дали песента е част от репертоара на групата, или е импровизация, но в изпълнението им има забавна и очебийна причинно-следствена връзка със събитието. Междувременно интернавтите се оплакаха, че наводнение се случва при всеки дъждовен сезон, след като Общинският съвет разрешил ремоделирането на сградата.", "date": "2019.06.11", "title": "Търговски център в Мексико се наводни, музикантите засвириха темата от \"Титаник\""}
{"url": "http://www.classa.bg/%D1%81%D0%B2%D1%8F%D1%82/item/396577-%D0%BC%D0%BE%D0%B6%D0%B5-%D0%BB%D0%B8-flying-v-%D0%B4%D0%B0-%D1%81%D1%82%D0%B0%D0%BD%D0%B5-%D1%81%D0%B0%D0%BC%D0%BE%D0%BB%D0%B5%D1%82%D1%8A%D1%82-%D0%BD%D0%B0-%D0%B1%D1%8A%D0%B4%D0%B5%D1%89%D0%B5%D1%82%D0%BE", "text": "Тази седмица беше подписано споразумение за сътрудничество между Технологичния университет в Делфт (Холандия) и нидерландската авиокомпания KLM, за разработване на Flying-V, новаторска концепция за въздухоплавателни средства, която обещава да издигне традиционното въздухоплаване на друго ниво. Flying-V се различава от традиционните самолети чрез включване на крилата, фюзелажа и кабините в единна обща конструкция, която му придава характерната V-образна форма, подобна на популярната електрическа китара на Gibson със същото име. Вече има безпилотни летателни апарати, чиито крила представляват по-голямата част от конструкцията, и които потвърждават, че тази конфигурация е наистина икономична, но Юстус Бенад, завършил в ТУ Делфт през 2014 г., решава да се опита да приложи този проект за търговските самолети и разработва Flying -V. KLM заяви, че първият тестов полет на прототипа ще се проведе през октомври, а влизането му в експлоатация се очаква за 2040 и 2050 г. Въпреки това, има експерти, които считат, че подобен проект за търговски самолети може и да не излети изобщо. Вицепрезидентът по развитието на продуктите и бъдещите самолети на Boeing, Майк Синнет, заяви, че самолети от този тип могат да бъдат разработени само ако демонстрират икономия на гориво от повече от 20%. Този проблем ще бъде решен с Flying -V. По-конкретно, очаква се самолетът да консумира 20% по-малко гориво от Airbus A350, поддържайки същия капацитет за превоз на пътници и товари, което ще го направи най-ефективният търговски самолет в небето, когато се издигне в полет. Синнет също така твърди, че самолети с конфигурация, близка до триъгълната форма, имат по-голяма тежест от традиционните, така че по-аеродинамичната им форма би била полезна само при дълги полети. Това обаче се оказва невярно за новия V, който обещава да бъде по-лек от A350, благодарение на ексцентричния си дизайн. Друго съображение е свързано с летищата: необходимостта от по-широки крила може да направи невъзможно използването на съществуващата инфраструктура от врати, писти и хангари. Отново, това не се отнася за Flying-V, който няма да надвишава 65 метра, подобно на A350 и чиято дължина от нос до опашка е още по-малко. Въпреки това, съществуват потенциални проблеми, които все още изглежда нямат решение, като например начинът, по който ще се извършва товаренето и разтоварването на пътници и багаж, както и организацията на храненето и обслужването на пътници на борда. От друга страна, изтъква Синнет, производството на самолети с различни размери изглежда е прекратено, защото ако преди това размерите на крилата можеха да се променят независимо от останалите секции, сега това не би било ефективно. И накрая, съществува бариера, която пряко би засегнала пътниците, особено онези, които са най-податливи на гадене на борда. И тя е, че сегашният самолет смекчава ефектите от завоите в полета, тъй като кабината е разположена по централната му ос, но когато тя бъде на крилата, пътниците ще почувстват всеки малък завой, сякаш са на скоростно влакче в увеселителен парк, казват анализатори.", "date": "2019.06.11", "title": "Може ли Flying-V да стане самолетът на бъдещето?"}
{"url": "http://www.classa.bg/%D1%81%D0%B2%D1%8F%D1%82/item/396578-%D1%81%D0%B1%D0%BB%D1%8A%D1%81%D1%8A%D1%86%D0%B8-%D0%BF%D0%BE-%D1%83%D0%BB%D0%B8%D1%86%D0%B8%D1%82%D0%B5-%D0%BD%D0%B0-%D1%85%D0%BE%D0%BD%D0%BA%D0%BE%D0%BD%D0%B3-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82%D0%B8%D1%82%D0%B5-%D1%81%D1%80%D0%B5%D1%89%D1%83-%D0%B7%D0%B0%D0%BA%D0%BE%D0%BD%D0%B0-%D0%B7%D0%B0-%D0%B5%D0%BA%D1%81%D1%82%D1%80%D0%B0%D0%B4%D0%B8%D1%86%D0%B8%D1%8F%D1%82%D0%B0", "text": "Стотици хиляди хора излязоха на улиците на Хонг Конг (специален административен район на Китай) в неделя, за да протестират срещу законопроект, който ще бъде обсъден в Законодателния съвет (местния парламент) на 12 юни. Ако бъде одобрен, той ще позволи за първи път Хонконг да предава престъпници-бегълци на континентален Китай, китайския остров Тайван и Макао, което е невъзможно съгласно действащите закони на административния регион. В мирната демонстрация, която започна на сутринта на 9 юни, според Гражданския фронт за правата на човека, който организира протеста, са участвали 1 030 000 души. От своя страна полицията коригира тази цифра на 240 000 души. След полунощ са регистрирани първите сблъсъци с полицията. Демонстрантите се опитали да проникнат в сградата на Законодателния съвет. Те изградили барикади от метални бариери, пътни знаци и кофи за боклук, за да блокират някои пътища и започнали да хвърлят тежки предмети, включително бариери, по агентите. Полицията отговорила с палки и лютив спрей. Възникнали са битки между протестиращите и агентите. Най-малко двама полицаи, няколко журналисти, включително оператор на местен телевизионен канал, са били ранени. Също така има съобщения за няколко засегнати сред протестиращите. Този законопроект е вдъхновен от продължаващия случай с Чан Тонг-кай, жител на Тайван, избягал в Хонконг, след като миналата година убил бременната си приятелка в Тайпе. Властите в Хонг Конг твърдят, че настоящите правила за правонарушители, които се укриват от правосъдието, трябва да бъдат актуализирани, тъй като поради пропуски в закона за административните райони в момента те не могат да екстрадират Чан в Тайван. Като цяло, действащото законодателство на Хонконг позволява сключването на споразумение за екстрадиция с която и да е страна, но не и с Централното народно правителство на Китай, или друга част от правителството на Китайската народна република, и следователно прави невъзможно екстрадирането в Тайван. Тази инициатива обаче обезпокои жителите на Хонконг, които се опасяват, че новата уредба ще бъде използвана за екстрадиране в Пекин на представители на малцинствата и политически затворници.", "date": "2019.06.11", "title": "Сблъсъци по улиците на Хонконг на протестите срещу закона за екстрадицията"}
{"url": "http://www.classa.bg/%D1%81%D0%B2%D1%8F%D1%82/item/396580-%D0%BD%D1%8E-%D0%B9%D0%BE%D1%80%D0%BA-%D1%82%D0%B0%D0%B9%D0%BC%D1%81-%D0%BA%D0%B8%D1%82%D0%B0%D0%B9-%D0%B7%D0%B0%D0%BF%D0%BB%D0%B0%D1%88%D0%B2%D0%B0-microsoft,-dell-%D0%B8-samsung-%D1%81-%D0%BF%D0%BE%D1%81%D0%BB%D0%B5%D0%B4%D1%81%D1%82%D0%B2%D0%B8%D1%8F,-%D0%B0%D0%BA%D0%BE-%D1%81%D0%BF%D0%B0%D0%B7%D0%B2%D0%B0%D1%82-%D0%B7%D0%B0%D0%B1%D1%80%D0%B0%D0%BD%D0%B8%D1%82%D0%B5-%D0%BD%D0%B0-%D1%82%D1%80%D1%8A%D0%BC%D0%BF", "text": "Тази седмица китайски правителствени служители свикаха представители на големи технологични компании, включително американските компании Microsoft и Dell, както и южнокорейската Samsung, за да ги предупредят за последствията, ако спазват забраната на администрацията на Тръмп да се продават определени американски технологии на китайски компании. За това са информирали Ню Йорк Таймс, при условие на анонимност, двама души запознати с тези срещи. Срещите са се състояли на 4 и 5 юни и били водени от Централната агенция за китайско икономическо планиране и Националната комисия за развитие и реформи. Представители на Министерството на търговията и Министерството на промишлеността и информационните технологии на азиатската страна също са присъствали на срещите и изпратили своите коментари на редица компании, които изнасят своите продукти в Китай. Източниците на американския вестник потвърдиха, че срещите изглежда имат за цел да съберат подкрепа за Huawei, въпреки че компанията не е спомената конкретно. Предупрежденията са изглеждали като опит да се предотврати бързото разпадане на сложните вериги за доставки, които свързват икономиката на азиатския гигант с останалия свят. Китай е крайъгълен камък на операциите на много от най-големите мултинационални компании на планетата. На срещите китайските служители изрично предупредили компаниите, че \"всяко преместване на производството от Китай, което надхвърля стандартната диверсификация от съображения за сигурност, може да доведе до наказание\". Американските компании били уведомени, че \"действията на правителството на Тръмп за изолиране на китайските компании от американските технологии, са нарушили глобалната верига за доставки и компаниите, които спазват тази политика, могат да се сблъскат с перманентни последици\". Според китайските служители, компаниите трябвало да прибягват и до лобиране, за да отхвърлят правителствените мерки.", "date": "2019.06.11", "title": "Ню Йорк Таймс: Китай заплашва Microsoft, Dell и Samsung с последствия, ако спазват забраните на Тръмп"}
{"url": "http://www.classa.bg/%D1%81%D0%B2%D1%8F%D1%82/item/396575-%D0%B5%D0%B4%D0%B8%D0%BD%D1%81%D1%82%D0%B2%D0%B5%D0%BD-%D0%B1%D0%B8%D0%BB%D0%B5%D1%82-%D1%81%D0%BF%D0%B5%D1%87%D0%B5%D0%BB%D0%B8-530-%D0%BC%D0%B8%D0%BB%D0%B8%D0%BE%D0%BD%D0%B0-%D0%B4%D0%BE%D0%BB%D0%B0%D1%80%D0%B0-%D0%B2-%D0%BB%D0%BE%D1%82%D0%B0%D1%80%D0%B8%D1%8F%D1%82%D0%B0-%D0%BD%D0%B0-%D1%81%D0%B0%D1%89", "text": "Жител на Калифорния (САЩ) стана с 530 милиона долара по-богат, след като спечели този петък джакпота от лотарията Мега Милиони. Това е седмата по големина награда в историята на тази американска лотария, която се играе в почти цялата страна, с изключение само на няколко щати. Както съобщиха организаторите, печелившият билет е бил подаден в магазина Соренто Дели Март, разположен в град Сан Диего. Печелившата комбинация бе: 17, 19, 27, 40 и 68, със златна мега топка 2. Ако собственикът на спечелилия билет реши да прибере наградата веднага, той ще получи само 345,2 милиона долара в брой, съгласно правилата. Но ако иска да получи пълната сума, тогава ще трябва да взема постепенни годишни плащания през следващите 30 години. Освен това се съобщава, че трима други участници в тегленето в петък са успели да познаят правилно по пет числа, така че всеки от тях ще получи по 1 милион долара. Тези билети са били подадени в щатите Аризона, Калифорния и Вашингтон. Най-големият джакпот в историята на САЩ, който възлиза на 1600 милиона долара, бе спечелен миналия октомври от жител на Южна Каролина.", "date": "2019.06.11", "title": "Единствен билет спечели 530 милиона долара в лотарията на САЩ"}
{"url": "http://www.classa.bg/%D1%81%D0%B2%D1%8F%D1%82/item/396571-%D0%BF%D0%BE-%D0%B4%D0%BE%D0%B1%D1%80%D0%B5-%D0%BB%D0%B8-%D1%81%D0%B5-%D0%B6%D0%B8%D0%B2%D0%B5%D0%B5-%D0%B2-%D0%BA%D1%80%D0%B8%D0%BC-%D0%B4%D0%BD%D0%B5%D1%81", "text": "Окупацията Референдумът Без права Само руска телевизия Така се влиза легално в Крим Западните санкции Неизпълнените обещания Подарък от Путин Руските фирми - големият печеливш Срив в туризма Само с руски паспорт", "date": "2019.06.11", "title": "По-добре ли се живее в Крим днес?"}
{"url": "http://www.classa.bg/%D1%81%D0%B2%D1%8F%D1%82/item/396572-%D0%BB%D1%8A%D0%B6%D0%B8%D1%82%D0%B5-%D0%B7%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F", "text": "Новините за Северна Корея, тази напълно откъсната от света страна, се харчат като топъл хляб. Проблемът обаче е, че нерядко тези \"новини\" се оказват пълна измислица.  Особено ако са тиражирани от един определен източник.       Това съобщение на най-големия южнокорейски всекидневник \"Чосун Илбо\" веднага се превърна във водеща новина по света - а именно, че по нареждане на севернокорейския лидер Ким Чен Ун специалният пратеник за преговорите със САЩ Ким Хьок Чхол е бил екзекутиран още на летището на връщане от провалилата се среща на върха в края на февруари в Ханой. Освен това неколцина високопоставени партийни функционери, сред които и дясната ръка на севернокорейския лидер Ким Йон Чхол, били изпратени в трудово-възпитателен лагер. Тази сензационна новина на мига бе изтълкувана като доказателство, че точно в момента, когато преговорите между Вашингтон и Пхенян тъпчат на едно място, в севернокорейското ръководство кипят ожесточени битки за власт. И двамата са живи и здрави Новината незабавно бе разпространена от агенция Ройтерс, последваха я множество големи световни издания, а чрез агенция ДПА съобщението намери място и в десетки германски издания, които се позоваваха на южнокорейския източник.     Броени дни след това обаче Ким Йон Чхол изведнъж се появи по телевизията - но не като каторжник в някой трудов лагер, а като гост на празничен концерт редом с други партийни величия. А уж екзекутираният специален пратеник Ким Хьок Чхол е бил видян неотдавна във външното министерство в Пхенян. Така поне твърди Чад О'Каръл, главен редактор на престижното специализирано издание \"NK News\". Подобни теми от Северна Корея са много атрактивни за световните медии. Тиражират се спекулации и твърдения на анонимни източници, които медиите и техните мултипликатори обикновено съвсем несъзнателно представят за доказани факти. И тъй като в случая става дума за една напълно откъсната от света диктатура, всеки слух се превръща в новина. Естествено с уговорката, че въпросната новина няма как да бъде потвърдена от независим източник. Северна Корея се капсулира както нито една друга страна в света. В актуалната класация на \"Репортери без граници\" с държавата на Ким могат да се конкурират само Туркменистан и Еритрея. А чуждите медии са дотолкова жадни за новини от Северна Корея, че често не проявяват необходимата критичност. Само един пример: прическата на севернокорейския лидер. Твърдеше се, че Ким бил наредил на всички мъже в Северна Корея да носят същата прическа. Тази \"новина\" също бе тиражирана от много издания, но и тя се оказа измислица. И тя е жива и здрава... През 2013 година отново вестник \"Чосун Илбо\" беше съобщил, че Ким е наредил да бъде екзекутирана бившата му приятелка - певицата Хьон Сонг Уол. А това, че малко по-късно жената се появи цяла-целеничка по телевизията, почти не достигна до широката публика. Лъжа се оказа и твърдението, че Ким бил оставил чичо си да бъде разкъсан на парчета от 120 изгладнели кучета. За доказан може да се смята само фактът, че чичо му е бил убит. За южнокорейския \"Чосун Илбо\" тиражирането на подобни \"новини\" се оказва чудесна реклама: кажи-речи всички чужди медии цитираха името му. И ако по-късно въпросната \"новина\" се окаже измислица, както неведнъж се е случвало, сюжетът отдавна вече е забравен. А опроверженията, които често са забутани някъде из кьошетата на страниците, така и не стигат до читателите.    ", "date": "2019.06.11", "title": "Лъжите за Северна Корея"}
{"url": "http://www.classa.bg/%D1%81%D0%B2%D1%8F%D1%82/item/396573-%D0%BA%D0%B0%D0%BA%D0%B2%D0%BE-%D0%BE%D0%B7%D0%BD%D0%B0%D1%87%D0%B0%D0%B2%D0%B0%D1%82-%D1%82%D0%B5%D0%B7%D0%B8-%D0%BF%D0%BE%D0%BD%D1%8F%D1%82%D0%B8%D1%8F", "text": "\"Десни\" ли са \"десните\" в България? Лошо ли е да си \"националист\"? И защо популистите имат леко просташки език? Седмичникът \"Ди Цайт\" предлага преглед на няколко популярни политически понятия.  Нека ги разгледаме:       \"Дясно\"  – като политическо обозначение произлиза от следреволюционна Франция в началото на 19 век. В тогавашния френски парламент привържениците на абсолютизма седели вдясно, а тези на революцията – вляво. Днес за „десни\" се смятат онези политически позиции, които са срещу големи обществени промени. Мирогледът на десните изхожда от принципа за различията между хората, а не за равенството помежду им. В Германия политическото понятие „дясно\" често пъти звучи осъдително. Ето защо десните партии предпочитат да се наричат „консервативни\" или „дясноцентристки\".     \"Популизъм\"  – това понятие напоследък се използва все по-често като етикет за политиката на лесните решения и на леко просташкия език. Всъщност обаче учените твърдят, че в същината си популизмът е обратното на плурализма. Популистите се представят като говорители на някакъв „народ\", за който внушават, че е „хомогенен\". „Враг\" на този народ, според тях, са предполагаемо или реално корумпираните елити. Теоретически популизмът може да бъде както ляв, така и десен. В днешна Европа редица леви популисти като гръцката СИРИЗА или испанската „Подемос\" не подлагат на съмнение институциите на правовата държава и обществения плурализъм, докато десните популисти правят точно това. \"Екстремизъм\"  – според германската Служба за защита на конституцията, в екстремизъм може да бъде обвинено всяко движение или организация, които атакуват демократичния конституционен ред в страната. Екстремизмът обикновено се загнездва в периферията на политическото пространство. В Унгария и в Полша обаче в момента демократично избраните правителства са тези, които демонтират конституционни органи. Тъй че понятието „екстремизъм\" не ни помага особено, когато враждебността към демократичния конституционен ред произтича директно от сърцевината на обществото, когато за нея масово се гласува на избори. \"Реакционно\"  – произхожда от „реакция\", една дума, която всъщност звучи съвсем безобидно. Френските якобинци обаче я превръщат в оръжие срещу всички критици на революцията. Днес „реакционер\" наричаме онзи човек, които се придържа към вече надживени обществени представи или пък иска тяхното възстановяване. В дясната периферия обаче има редица фактически реакционери, които се предсдтавят за „революционери\" и се заканват да „съборят стария ред и да разчистят терена\". \"Националисти\"  – навремето това бяха хората, които се идентифицираха с националната си държава и се бореха за нейната еманципация. Днес обаче национализмът се проявява другояче: като агресивна идеология, според която собствената нация е по-ценна от всички останали. Днешните националисти мразят всички различни етнически групи и се обявяват против глобализацията. Австрийската партия на свободата пропагандира „Австрия над всичко\", а последователите на Марин Льо Пен във Франция смятат, че  французите трябва да се ползват с предимства пред другите нации. През последните десетилетия определението „националист\" звучеше по-скоро отрицателно. Президентът на САЩ Доналд Тръмп обаче е на друго мнение, заявявайки: „Окей, аз съм националист\".  ", "date": "2019.06.11", "title": "Какво означават тези понятия..."}
{"url": "http://www.classa.bg/%D1%81%D0%B2%D1%8F%D1%82/item/396574-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0-%D0%BD%D0%B0-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D1%81%D0%B5-%D1%81%D0%B2%D0%B8", "text": "Индустриалната прoдукция във Великобритания отчете най-големия си спад от близо 17 години през април, тъй като спря трупането на запаси заради Brexit, а при производителите на автомобили има прекъсвания в работата, съобщава Bloomberg. Понижението в производството достига 3,9%, което е най-големият спад от юни 2002 г. и допринесе за свиване на икономиката за втори месец подред, съобщиха от Бюрото за национална статистика. Производството на превозни средства е намаляло с една четвърт. Брутният вътрешен продукт е намалял с 0,4% - най-много от март 2016 г., оставяйки икономиката в риск от рязко забавяне през това тримесечие.     През първите месеци на 2019 г. заводите се представиха добре, тъй като компаниите складираха стоки, за да избегнат прекъсвания на доставките преди първоначалния краен срок за напускане на Европейския съюз от страна на Великобритания на 29 март. Но с отлагането на Brexit до октомври поръчките намаляват и търсенето се удовлетворява от стоките, струпани в складовете. Производството на автомобили се е свило с 24% - най-много откакто се води статистика от 1995 г., но анализаторите очакват да има частично възстановяване през май. Налице е обаче и широко разпространена слабост и при други сектори, сред които производството на фармацевтични продукти, метали и химикали. Данните подчертават нестабилността на икономическите перспективи, тъй като несигурността около Brexit продължава. Това се случва в момент, когато Консервативната партия се подготвя да избере нов лидер, като водещите кандидати настояват, че Brexit без сделка трябва да остане на масата, а това е сценарият, от който бизнесът най-много се страхува. Строителството и доминиращият сектор на услугите не успяха да осигурят никаква подкрепа за икономиката през април, а данните за индекса на мениджърите по поръчките от миналата седмица не са показали подобрение през май. В строителния сектор е отчете спад от 0,4% спрямо март, а услугите са запазили нивата си. Търговският дефицит на Великобритания се е свил до 12,1 млрд. паунда (15,4 млрд. долара) през април. Износът се е понижил с 10,9% през същия месец – най-много от 2006 г., а вносът отчита най-големия си спад от 1998 г. - 14,4%. ", "date": "2019.06.11", "title": "Икономиката на Великобритания се сви"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396579-%D1%81%D0%B2-%D0%B0%D0%BF%D0%BE%D1%81%D1%82%D0%BE%D0%BB-%D0%B2%D0%B0%D1%80%D1%82%D0%BE%D0%BB%D0%BE%D0%BC%D0%B5%D0%B9-%D0%BE%D1%82-%D0%B4%D0%B2%D0%B0%D0%BD%D0%B0%D0%B4%D0%B5%D1%81%D0%B5%D1%82%D1%82%D0%B5-%D0%B0%D0%BF%D0%BE%D1%81%D1%82%D0%BE%D0%BB%D0%B8", "text": "  Свети апостол Вартоломей се смята от някои църковни историци за едно и също лице с Натанаил, когото   довел при Иисуса Христа. Вартоломей бил в числото на  , които вървели подир Иисуса Христа и на които Господ дал сила да изцерява болести и да правят чудеса чрез Неговото име. След  , когато апостолите тръгнали да проповядват Евангелието, на Вартоломей се паднал жребият да отиде в източните страни, където отишъл и апостол Филип.     Веднъж, когато те проповядвали отделно в градовете на Мала Азия, Вартоломей получил откровение, че Филип търпи притеснения и оскърбления, и Господ му заповядал да отиде и да му помогне. Вартоломей се вслушал в това внушение и оттогава вече не се разделил с Филип до смъртта му и делил с него трудове и опасности. Те били придружавани от Филиповата сестра Мариам. Всички те усърдно проповядвали словото божие и с търпение понасяли гонения и страдания. Във Фригийския град Йерапол, където апостолите отвърнали много езичници от идолопоклонство, идолските жреци възбудили против тях властта и народа, и поискали тяхното смъртно наказание. Св. апостоли били разпънати на кръст. Но изведнъж се появила страшна буря със земетресение. Изплашеният народ настойчиво искал освобождаването на мъчениците. Престарелият Филип вече предал душата си Богу, като се молел за своите мъчители, а Вартоломей бил снет от кръста още жив. Той заедно с Мариам погребал тялото на апостол Филип, след това кръстил повярвалите, поставил за епископ благочестивия старец Стахий и след няколко дни напуснал Йерапол, като посетил Индия - както говори преданието - и превел Евангелието на индийски език. Историкът Евсевий Кесарийски разказва, че знаменитият учен Пантен донесъл в Александрия евангелие, намерено от него в Индия, което предполагат, било занесено там от св. ап. Вартоломей. След това апостол Вартоломей посетил Армения, където обърнал към християнството много езичници и чрез Божията сила правел чудеса. Дъщерята на царя била много болна. Св. Вартоломей я изцерил и царят от благодарност му пратил няколко камили, натоварени със скъпи дарове. Апостолът върнал всички тия дарове, като казал: - Не с тия неща аз търгувам, но гледам да придобия човешки души. Ако тях придобия и ги представя на Господа, то добър търговец ще бъда пред Него. Царят приел свето кръщение. С него се кръстили и голям брой негови поданици. В град Албанопол идолските жреци подбудили против ап. Вартоломей жителите. Апостолът бил разпнат на кръст с главата надолу; одрали му кожата и му отсекли главата с меч. Християните снели от кръста тялото на апостола и го поставили в оловен ковчег. По-късно мощите на св. апостол Вартоломей били пренесени в неополитанския град Беневент, а след това в Рим. Пренасянето на мощите на св. Вартоломей се празнува на 25 август.", "date": "2019.06.11", "title": "Св. апостол Вартоломей от Дванадесетте апостоли"}
{"url": "http://www.classa.bg/%D1%81%D0%B2%D1%8F%D1%82/item/396567-%D1%89%D0%B5-%D0%B8%D0%BC%D0%B0-%D0%BB%D0%B8-%D0%BF%D0%BE%D0%B2%D0%B5%D1%87%D0%B5-%D0%B6%D0%B5%D0%BD%D0%B8-%D0%B2-%D1%80%D1%8A%D0%BA%D0%BE%D0%B2%D0%BE%D0%B4%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B5%D1%81", "text": "Когато мъжете, управляващи Европейския съюз, подбират тази година неговите нови лидери те може да назначат повече жени. Но не очаквайте радикална промяна в близко бъдеще. В ЕС започнаха разговори за номинирането на хората, които ще ръководят неговите ключови институции през следващите пет години. Ръководният пост в Европейската централна банка (ЕЦБ) с мандат от осем години също става вакантен тази година. Преговарящите в Брюксел и европейските столици ще трябва да претеглят интересите на Севера и Юга, на десницата и левицата, на големите и малките страни, на по-богатите и по-бедните. Но тази година има и натиск, по-силен от обикновено, за баланс между половете.     Нито една от трите най-влиятелни европейски институции – изпълнителната Европейска комисия (ЕК), Европейският съвет (на националните лидери) и ЕЦБ – не е била оглавявана някога от жена. „Положението е нелепо. Все още има прекалено малко жени. Това се отнася до всички други ръководни постове в ЕС“, каза този месец оттеглящият се председател на ЕК Жан-Клод Юнкер, който има само една жена сред шестимата си заместници. Но що се отнася до неговия пост, е все още прекалено рано. „Не мисля, че в близко бъдеще може да видим жена начело на Комисията“, каза във вторник Юнкер, като отбеляза, че изборът не зависи от него. Френският президент Еманюел Макрон и оттеглящият се председател на Европейския съвет Доналд Туск са сред хората, които искат жени да бъдат избрани за два от четирите най-важни поста – председател на ЕК, председател на Европейския съвет, председател на Европейския парламент (ЕП) и топдипломат на ЕС. Засега само един от тях, този на шефа по външната политика, заема жена – италианката Федерика Могерини. Мъжки клуб Кандидатките за висшите постове в Брюксел включват Маргрете Вестагер от Дания, сега еврокомисар по конкуренцията, и.д. президент на Световната банка Кристалина Георгиева от България и испанският министър на икономиката Надя Калвино. В надпреварата са също Натали Лоазо, бивш френски министър по европейските въпроси, еврокомисарят по правосъдието Вера Йоурова от Чехия и оттеглящият се президент на Литва Далия Грибаускайте. Мадрид може да предложи министъра на икономиката Тереса Ривера. Обаче ръководството на ЕС е отражение на вътрешната политика в страните от блока, която преобладаващо се доминира от мъже. Националните столици в ЕС номинират всеки от 28-те комисари, а в оттеглящата се ЕК само девет са жени. „В исторически план жените не са били приоритет“, казва Виргиния Лангбак, директор на Европейския институт за равенство на половете, който е агенция на ЕС. „Това е споразумение между мъже, защото мнозинството от партийните лидери са все още мъже“, добавя тя. Измежду 28-те лидери на страните от ЕС само четири са жени, въпреки че една от тях – Ангела Меркел – е най-влиятелна сред всички. Потенциално има и пета жена след изборите миналата седмица в Дания, но останалите три, включително британската Тереза Мей, са на път да напуснат постовете си. Особено крещяща е пропастта в ЕЦБ – в 25-членния управителен съвет на банката заседават само две жени. Една от тях – Шарън Донъри, и.д. управител на ирландската централна банка – трябва да се оттегли на 1 септември и ще бъде заменена от мъж. Единствената сред главните институции на ЕС, която се доближава да паритет на половете, е Европейският парламент, чийто първи председател през 1979 г. става французойката Симон Вейл. Четиридесет години по-късно около 40 на сто от депутатите, избрани през миналия месец на европейските избори, са жени, повече от 36 процента в отиващия си парламент. В страните членки делът на жените законодатели съставлява над 40 на сто в парламентите на Белгия, Швеция и Финландия, но в Унгария и Малта те са само малко над 10 процента. Европейските институции не само че са „по-мъжки“ от електората, но те са и „по-бели“. Малцинствата съставляват една десета от населението на ЕС, но те ще имат точно 5-процентно представителство в ЕП, казва Сара Чандър от групата Европейска мрежа срещу расизма. „Има известно подобрение“, казва тя, но добавя: „Все още сме далеч от истинско представителство на европейското население“. При толкова много други залози в преговорите за запълване на висшите постове, преодоляването на несъответствието между половете ще бъде само един от факторите. „Със сигурност те ще се опитат да направят нещо“, казва високопоставен представител (мъж) на правителство от страна членка, който отговаря за европейските въпроси. „Това е важно, но трябва и да бъде изпълнимо. Това няма да бъде въпрос на живот или смърт“, добавя той.  ", "date": "2019.06.11", "title": "Ще има ли повече жени в ръководството на ЕС?"}
{"url": "http://www.classa.bg/%D1%81%D0%B2%D1%8F%D1%82/item/396568-%D0%BF%D0%BE-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D0%BD%D0%B0-%D1%81%D0%B0%D1%89-%D0%BB%D0%BE%D0%B2%D1%8F%D1%82-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%B8-%D1%81%D0%B5-%D0%B3%D0%BE%D1%80%D0%B4%D0%B5%D1%8F%D1%82", "text": "Тежковъоръжени мъже излизат след залез слънце на \"лов за мигранти\" покрай границата на САЩ с Мексико. Повечето са членове на брутална въоръжена групировка.  Някои от тях дори мечтаят да \"решат проблема\" с отровен газ.         Те подхващат мисията си след залез слънце - покрай граничната ограда в Сънланд Парк, Ню Мексико. Когато за другите денят почти е завършил, техният тъкмо започва - Джим Бенви и шофьорът \"Чин\", който крие истинското си име, а и лицето си, защото носи маска. Двамата са въоръжени с автомати, които законът на американския щат Ню Мексико им позволява да носят открито.      Освен Чин и Бенви, въоръженият доброволен отряд, поставил си за цел да пресече притока на нелегални мигранти, включва още трийсетина души. Те патрулират, залавят мигрантите и ги предават на граничните власти - наричат се \"Патриотична гвардия\". \"За нас нищо не е било даром, а мигрантите получават всичко\" Чин, който е син на  , сега се бори срещу прииждането на нови пришълци оттам. \"В крайна сметка за тях трябва да плаща американският данъкоплатец\", отбелязва той. По сходен начин мислят и останалите от отряда: \"За нас нищо не е било даром, а мигрантите получават всичко безплатно\". Сред членовете на групата има ветерани от армията, има и безработни като Джим Бенви. Издържат се с дарения, набирани благодарение на преките видео-репортажи, които Джим Бенви ежедневно публикува в интернет.     Основният им враг са т.нар. \"койоти\" - трафикантите на хора, които прекарват нелегални мигранти, проститутки и наркотици към Америка. „Те са опасен враг, срещу когото не можеш да се изправиш невъоръжен“, казва Бенви. От оръжията има нужда както за сплашване, така и за самозащита - срещу \"койотите\", а и срещу членовете на престъпния картел от мексиканския град Хуарес от другата страна на границата. \"Граничните власти имат нужда от нас\", посочва Бенви. И това е самата истина - заради множеството мигранти американските граничари са толкова претоварени, че не успяват да контролират всеки участък от границата с Мексико. През април от Мексико в Съединените щати са дошли над 100 000 души без документи. „На много места границата е просто отворена“, отбелязва Бенви. Затова и неговият отряд не остава без работа. Една от най-опасните групировки в САЩ \"Патриотичната гвардия\" има претенцията да е безобидно гражданско сдружение, нейните членове се определят като доброволни помощници и не желаят да бъдат наричани \"милиция\". Правозащитните организации и кметът на Сънланд Парк обаче не споделят това мнение - групата създава повече проблеми, отколкото решава. Само допреди няколко седмици мъжете са били част от т.нар. „Обединени конституционни патриоти“ – тежковъоръжена групировка, прославила се с редица незаконни деяния.     Край границата с Мексико тя беше изградили свой лагер – т.нар. Camp Liberty – тъкмо на онова място, през което, според Доналд Тръмп, прииждали убийци, изнасилвачи и други престъпници от Мексико. В един момент обаче обвиненията срещу членовете на групировката станаха прекалено много. Говореше се, че мъжете са гонели и задържали под оръжие стотици мигранти. Един от членовете пък обявявал, че иска  \"да избие мигрантите с отровен газ\", за да сложи веднъж завинаги край на \"инвазията\". Прокуратурата в Ню Мексико открито осъжда провежданите акции, но до процес така и не се е стигнало. \"Няма доказателства\", изтъква кметът на Сънланд Парк Хавиер Переа. А няма и как да се противодейства на въоръжените милиции - при положение, че носенето на оръжие в Ню Мексико е законно, ако не го насочваш срещу хора и не задържаш някого против волята му. Правозащитни организации като \"Border Network for Human Rights\" в Ел Пасо са възмутени от саморазправата, извършвана от милициите. Повечето мигранти, преминаващи границата, са семейства, които бягат от престъпността в Мексико и искат доброволно и са готови доброволно да се предадат на американските гранични власти, казва председателят на организацията Фернандо Гарсия и пита: \"При това положение кому са нужни  ?   Нелегални действия?     И американските гранични власти се дистанцират от гражданските отряди по границата и предупреждават официално за \"последствията за обществената сигурност\", които биха могли да настъпят, ако \"въоръжени цивилни граждани започнат да упражняват насилие\". В Сънланд Парк обаче се вижда, че американските граничари ползват сведенията, предоставяни им от \"Патриотичната гвардия\" и си сътрудничат с нея, макар и неофициално. Действията на въоръжените милиции няма как да бъдат наречени законни. В интернет има видеозаписи, от които се вижда как тежковъоръжените мъже принуждават мигранти да падат на колене и после ги държат под насочените дула на своите оръжия, докато дойдат граничарите. Както казва Бенви - докато   не е готова, ще продължим да контролираме границата. А оръжията в последно време се оставяли в колата - ако им се наложело да ги употребят, знаели как се действа с тях.  ", "date": "2019.06.11", "title": "По границата на САЩ: Ловят мигранти. И се гордеят..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396569-%D0%BE%D0%B1%D1%8A%D1%80%D0%BA%D0%B0%D0%BD%D0%BE%D1%82%D0%BE-%D0%B4%D0%B5%D1%82%D0%B5-%D0%BE%D1%82-%D0%BF%D0%BB%D0%BE%D0%B2%D0%B4%D0%B8%D0%B2-%D0%B8-%D0%B4%D1%80%D1%83%D0%B3%D0%B8%D1%82%D0%B5-%D0%B4%D0%B5%D1%86%D0%B0-%D1%81-%D0%B1%D0%BE%D0%BC%D0%B1%D0%B8-%D0%B2-%D0%B3%D0%BB%D0%B0%D0%B2%D0%B8%D1%82%D0%B5", "text": "Българските служби осуетиха терористичен акт. Или по-скоро: осуетиха показно самоубийство, планирано от 16-годишно момче от Пловдив. Но \"бомбата\" в главата му си остава.  Същото е в главите на много други гневни деца.         Опитът за (само)взривяване е бил предотвратен благодарение на бащата на момчето, подал сигнал в Държавна агенция „Национална сигурност“. А това, което чу българското общество в целия шум по темата, бе не викът за помощ, а думите „Ислямска държава“ и „терор“. Върху това натъртиха от държавното обвинение, а в допълнение МВР разпространи снимки на целия арсенал, събиран от момчето (което не е от семейство на мюсюлмани). Въпреки че заместник главният прокурор Иван Гешев отправи призив детето да се разглежда като жертва, а не като извършител, прокуратурата сметна пускането му от ареста за грешка и настояваше то да бъде държано там в изолация. \" Объркано дете \" На никого не е било лесно в трудната възраст на съзряването. Знаем ли колко деца се чувстват отхвърлени и безполезни, колко от тях са стаили силен гняв? „Това е в някаква степен объркано дете, на което се надявам да му се окаже помощ“, каза заместник главният прокурор Иван Гешев. Само че институциите не помагат. Дори и в училището да има училищен психолог, а такива са назначени само в една пета от българските училища и детски градини, той не разполага с достатъчно време и ресурси, за да работи с всяко гневно и фрустрирано дете.      Макар че съгласно указанията на Министерството на образованието: „Психологът работи на индивидуално ниво с детето или ученика в групата или класа, с учителите, с родителите и с цялата институционална общност, като извършва интервенции с фокус върху психичното здраве на детето или ученика“. В България има 2 367 училища и 1 844 детски градини, а психолозите, които работят в тях, са 869. Трудно е да си представим работата на индивидуално ниво в училище с над 350 ученици, което е прагът, позволяващ назначаването на психолог или педагогически съветник. Ако в учебното заведение децата са над 700, психолозите следва да са двама. По-малките училища и детски градини не могат да си позволят тези разходи. \" Утре  вашите да дойдат в училище \" Но дори да допуснем, че училищният психолог наистина си върши работата, а не просто запълва щатната бройка, няма как да пренебрегнем този въпрос: щом дадено дете има проблеми, значи по всяка вероятност проблеми има и в семейството му. Възможно ли е училищният психолог да работи и със семейството? Не. Тъй като липсва институционална подкрепа, обикновено се действа на принципа „утре някой от вашите да дойде в училище“. А после вкъщи нерядко следва физическо наказание или психически тормоз над „виновника“. Родители и учители в България не са в здравословно партньорство, освен ако не трябва да се събират „дарения за училището“ или пък пари за екскурзия и „зелено училище“, което си е всъщност запълване на хотели с безплатна нощувка за учителите-организатори. Опитите на МОН да подпомогне сътрудничеството не са ефективни. И още нещо: ако едно дете се нуждае от работа с психолог, Националната здравноосигурителна каса не покрива разходите. За родителите това означава, че дори и да забележат странности в поведението на детето си и да се решат да го пратят при психолог, те се нуждаят от доста средства - цената за посещение варира между 40 и 60 лева. Да не говорим, че в много населени места такива специалисти няма.  - клинична пътека за лечение на наркозависимости няма, всеки с такъв проблем се лекува заедно с психично болните в психиатриите, а за повечето родители е непосилно да плащат за частни програми за детоксикация. Управляващите, които и да са те, винаги са игнорирали проблема с дрогата и безпрепятственото ѝ разпространение. Подминават с мълчание призивите на родители и лекари за заплащане на лечението, за осигуряване на тестове за ранна диагностика, за законодателни мерки, които да регламентират лечението на малолетни и непълнолетни при доказване на зависимост. Плашила вместо решения 16-годишното момче от Пловдив, определено като „суперинтелигентно\" дете от „елитно училище“, е станало обект на вербовка от страна на професионалисти от терористичната организация „Ислямска държава“. При други негови връстници в България „бомбата“ в главата е довела до кърваво сбиване или пък до побой над учител заради оценка или най-обикновена забележка. Според прокуратурата, младежът от Пловдив се е радикализирал. Но дали щеше да каже същото, ако беше хвърлял камъни по „гейчетата от прайда“ или се беше включил в ученията на паравоенни формирования за защита на отечеството от мигранти, а вече и от норвежци? Проявите на агресия сред младежите зачестяват, макар в България още да не са се случили бунтове като този в Тотнъм от лятото на 2011, когато британски тийнеджъри с блекбърита, тухли, бутилки и запалителни течности в ръце грабеха и подпалваха коли и квартални магазинчета. Охулената Стратегия за детето съдържаше полезни насоки и идеи за защита на детските права, в това число и реформа в областта на детското правосъдие, конкретни мерки, свързани с грижа за децата в различните жизнени цикли на тяхното развитие, както и ратификация на документ на ООН, който би позволил да се търси отговорност от държавата, ако не е защитила правата на децата. Но вместо да инициира смислен дебат, властта подви опашка пред надигналия се вой и дори не се опита да оспори отявлените лъжи за проекта. Нека не се залъгваме Накрая да кажем и това: твърде наивно би било да заявим, че виновен е интернет - и с това да приключим дебата. Популярното мобилно приложение Telegram, създадено от руския предприемач Павел Дуров, се използва за различни полезни неща, освен за контакти с терористи, какъвто е бил случаят с момчето от Пловдив. Да, в мрежата може да се намерят указания как да бъде сглобено взривно устройство. Но там има и достатъчно информации за последствията. Само че ако едно дете има „бомба“ в главата си, тя рано или късно ще се взриви.    ", "date": "2019.06.11", "title": "\"Обърканото дете\" от Пловдив. И другите деца с бомби в главите."}
{"url": "http://www.classa.bg/%D1%81%D0%B2%D1%8F%D1%82/item/396570-%D1%80%D1%83%D1%81%D0%B8%D1%8F-%D1%81%D0%BB%D0%B5%D0%B4-%D0%BF%D1%83%D1%82%D0%B8%D0%BD-%D1%82%D1%80%D0%B8-%D1%81%D1%86%D0%B5%D0%BD%D0%B0%D1%80%D0%B8%D1%8F", "text": "Каква ще е Русия след Путин? Ще има ли нови анексии като тази на Крим или поради краха на местната икономика страната ще се занимава предимно със самата себе си?  Три възможни сценария очертава историкът Мартин Ауст.         Известният германски историк проф. Мартин Ауст разглежда въпросите, свързани с бъдещето на Русия, в новата си книга \"Сенките на една империя\". С него разговаря Ефим Шуман: Мартин  Ауст :  Смятам, че днешна Русия изобщо не представлява империя. Правя този извод, сравнявайки Русия след 1991 година с предходните исторически формации – например с Царска Русия или със Съветския съюз. След 1991 Русия загуби много територии, които е притежавала именно по царско или съветско време. По-скоро можем да говорим за постимперска Русия. Над нея тегне тежко имперско наследство, имперското мислене все още доминира, но самата тя днес вече не е империя.     Мартин  Ауст :  Трябва да обърнем внимание на факта, че споменатите \"присъединени\" територии имат различен статут. Русия присъедини Крим, което ние считаме за анексия, но е много трудно този ход да бъде сравняван с руските действия по отношение на Приднестровието, Южна Осетия или Абхазия. Защото по редица исторически причини Крим има далеч по-голяма емоционална стойност за Русия, отколкото Приднестровието, Абхазия, или пък Южна Осетия. Представете си, че на някого му хрумне да присъединява Приднестровието към Русия. Това изобщо не би предизвикало онзи  . Твърде трудно е да се забележи някаква последователна стратегия на Москва, някакъв единен план за връщането на изгубените имперски територии. Политическото ръководство на Русия, според мен, действа според ситуацията, на парче, импровизира. Това изобщо не изключва възможността някой ден Кремъл да реши „да привърже към себе си\" и някои други региони - имам предвид най-вече Беларус. Но и тук не се забелязва някаква последователна, обмислена стратегия или програма. Не сме чули Путин да казва например, че Русия трябва да си върне едни или други изгубени територии. Такова нещо няма. Мартин  Ауст :   Да, Путин тогава наистина си беше направил грешно сметките. Спомняме си, че Путин полагаше големи усилия да изгради  , в който Кремъл много искаше да включи и Украйна. Още от 1991 г. насам един от приоритетите на руската политика бе възможно най-тясното обвързване на Русия с Украйна. Повечето украински президенти бяха наясно с този факт и се опитваха да лавират между Русия и Европейския съюз. Експанзията през 2014 г. сложи край на това. Украйна направи своя избор - проевропейски избор. Така Путин постигна точно обратното на това, към което се стремеше: Русия загуби Украйна – и то завинаги. Мартин  Ауст :  Не бих казал. Вълната от патриотичен възторг постепенно затихна. През 2014 г. можехме да говорим за национален подем около действията на Кремъл, той се усещаше и на първата годишнина след събитията - през 2015, но днес нещата вече изглеждат различно. Все повече критични гласове се чуват във връзка с огромните разходи на Русия: много хора се питат колко пари са дадени за инфраструктурното свързване на Русия с Крим, какви допълнителни социални тежести е поел руският бюджет и колко струва на Русия войната в Донбас. Мартин А уст :  Виждам три възможни сценария за Русия след Путин: Първата възможност е да има нещо като продължение на Крим - тоест при всяка удобна възможност Москва да си връща отделни региони. Най-реалният \"кандидат\" в момента изглежда Беларус. Вторият сценарий е точно обратен на първия: възможно е Русия да продължи да влошава икономическите си показатели поради недостиг на ресурси, намаляване на продажбите на енергоносители и на валутни постъпления. Това, от своя страна, ще даде тласък на центробежните сили. Когато Путин си тръгне и централната власт отслабне, недоволното население в регионите ще стане по-смело и по-независимо. В желанието си да се откъснат от опеката на Москва, някои региони дори биха могли да поискат институционна независимост. Третият възможен сценарий за Русия след Путин е нещо средно между първите два: икономическата стагнация и народното недоволство ще доведат до съкращаване на военните разходи и до охлаждане на външнополитическите амбиции. Тогава ще изчезнат и опитите за външни експанзии и страната ще се занимава повече със себе си. Във всеки случай бремето на имперското минало, имперското наследство още дълго ще усложняват бъдещото развитие на Русия - независимо по кой път ще тръгне страната. От това тя не може да избяга. И на още един факт искам да обърна внимание: в исторически план периоди на продължително господство на силни авторитарни личности често за приключвали най-неочаквано, след което са следвали периоди на нестабилност. Вземете например времето на Иван Грозни, Петър Първи и т.н. Мартин  Ауст :  Само едно нещо можем да кажем със сигурност: след Путин Русия я очаква ожесточена битка по върховете на властта с неясен изход. Днес е много трудно да предвидим кой би могъл да оглави държавата след Путин. Мисля, че не е оправдано да се правят паралели с периода след Сталин. Тогава вътрешният кръг от кандидати е бил твърде ограничен, докато днес обкръжението на Путин се състои от несравнимо повече претенденти - то е много по-голямо и от това по времето на Елцин. И просто не мога да си представя как тези стотина семейства от най-близкото обкръжение на Путин ще успеят да се споразумеят около някакъв общ кандидат за наследник.    ", "date": "2019.06.11", "title": "Русия след Путин: три сценария"}
{"url": "http://www.classa.bg/%D1%81%D0%B2%D1%8F%D1%82/item/396566-handelsblatt-%D0%B7%D0%B0%D1%80%D0%B0%D0%B4%D0%B8-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0%D1%82%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%D0%B5%D0%B2%D1%80%D0%BE%D0%BF%D0%B0-%D1%81%D0%B5-%D0%BE%D0%BA%D0%B0%D0%B7%D0%B0-%D0%BC%D0%B5%D0%B6%D0%B4%D1%83-%D1%87%D1%83%D0%BA%D0%B0-%D0%B8-%D0%BD%D0%B0%D0%BA%D0%BE%D0%B2%D0%B0%D0%BB%D0%BD%D1%8F%D1%82%D0%B0", "text": "Доналд Тръмп със своята търговска политика сам е виновен за появата на съюза между Русия и Китай. Както пише Handelsblatt, от това страдат европейските компании, които се оказаха между чука и наковалнята: те усещат последиците както от санкционната политика на Тръмп, така и от руско-китайските отношения. За възникването на съюза между Москва и Пекин отчасти е виновен Доналд Тръмп с неговата търговска политика. Както пише Handelsblatt, политиката на максимален натиск с използването на санкции и наказателни мита води до факта, че държавите, които президентът на САЩ иска да постави на колене, го оставят и влизат в съюзи. Това може да се наблюдава сега в Санкт Петербург, където Владимир Путин тържествено приема ръководителя на Китай Си Цзиньпин.     Както продължава изданието, глобалното партньорство и стратегическото сътрудничество между Путин и Си е противовес на външната политика на Тръмп. Докато Вашингтон е забранил и иска да задължи други държави да се въздържат от сътрудничество с Huawei, най-големият мобилен оператор в Русия, МТС, ще разшири мрежата си 5G заедно с китайския концерн. В допълнение, държавни енергийни концерни на Китай инвестират милиарди в руски проекти за втечнен газ. Това не само предоставя на страната газ, но също така позволява на китайците, с помощта на огромните си инвестиции в близки до Кремъл концерни, да подкопаят стратегията на Тръмп, стремящ се да продава газ от САЩ по целия свят. Както заключава изданието, положението на фронтовете между САЩ, от една страна, и Китай и Русия, от друга, става все по-напрегнато, а между тези фронтове се намира немската политика и немските компании. Европейската комисия и федералното правителство искат немските предприятия да купуват повече втечнен газ от САЩ, с което се надяват да избегнат налагането на наказателни мита за европейските автомобили. Въпреки това много немски енергийни доставчици, тясно свързани с „Газпром“, са големи клиенти и дори инвеститори на газопровода „Северен поток - 2“. “ , заключава авторът на статията. Превод: М.Желязкова  ", "date": "2019.06.11", "title": "Handelsblatt: Заради търговската политика на Тръмп Европа се оказа между чука и наковалнята"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396561-%D0%B7%D0%B0%D1%89%D0%BE-%D0%B6%D0%B5%D0%BD%D0%B8%D1%82%D0%B5-%D0%BD%D0%B5-%D0%B1%D0%B8%D0%B2%D0%B0-%D0%B4%D0%B0", "text": "Досега в обществото има много неписани правила относно забраната за седене с кръстосани крака. Те някога са имали рационално обяснение, но са станали напълно безсмислени. Нека анализираме това правило по отношение на етикета и медицината. Защо в обществото жената не може да седи със скръстени крака Всъщност, модерният европейски етикет позволява на жените да правят това. Наистина, за много хора така дамата изглежда елегантна и привлекателна. Тази поза също говори за релаксация и следователно не винаги е приемана да се ползва в институции, които не предполагат релаксация: училища и университети, храмове, болници. Но отново дори тук няма изрична и строга забрана. Във филма \"Дневниците на принцесата\" (с водещата роля на Ан Хатауей) бабата на героинята, като кралица, учи внучката си да не седи с кръстосани крака - казват, че това не е присъщо за принцеса. Но в съвременното висше общество такава поза не се счита за неприлична.     Друг е случаят с мюсюлманските общества. Има няколко правила на етикета, според които кръстосаният крак може да се тълкува като неуважение към събеседника. Ето защо, посещавайки страна, където повечето от населението се придържа към правилата на исляма, по-добре е да се откажете от тази позиция. Медицински причини - истини и митове Сред медицинските причини можете да намерите не само истини, но и спекулации. Позата с кръстосани крака не води до: - разширени вени. Поне това все още не е доказано. Сега учените смятат, че разширени вени са причинени от заседналия начин на живот, наднорменото тегло и бременността, а не от тази поза; - наранявания на тазобедрената става. Около 1999 г. се появи медицинският мит, че рано или късно кръстосването на краката би довело до \"износване\" на тазобедрената става с всички последствия - болка в бедрото, деформирана походка, намалена физическа активност. Всъщност това не е така - положението на позата \"крак върху крак\" не вреди на тази става; - лоша поза. Позата е по-силно повлияна от качеството на стола, както и от начина ви на живот като цяло, а не от кръстосването на краката. А истинските последствия от кръстосаните крака (не само за жени) са: - болки в гърба. Обикновено нашият гръбнак е вдлъбнат в кръста. Когато седим с кръстосани крака, тази естествена вдлъбнатина се огъва в обратна посока. Това положение на прешлените е неестествено за нас, така че с дълъг престой в тази позиция можете да усетите болката в пояса. В напреднали случаи, кръстосани крака допринасят (но не са основната причина) за развитието на междупрешленна херния; - повишаване на кръвното налягане. Досега учените са намерили само временно увеличаване на кръвното налягане при тези, които седят с кръстосани крака. Не говорим за дългосрочно увеличаване или развитие на хипертония. Ето защо, ако страдате от ниско кръвно налягане, опитайте се да седите с кръстосани крака за известно време, може би скоро ще се подобри; - появата на кръвни съсиреци. Разбира се, позата с кръстосани крака не е основният и единствен фактор, който води до развитието на кръвни съсиреци. Но ако вече имате проблеми с кръвообращението, по-добре е да се откажете от тази позиция. Това положение на краката забавя кръвообращението, което може да доведе до нежелани последствия", "date": "2019.06.11", "title": "Защо жените не бива да..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396562-%D0%B1%D0%B5%D1%81%D0%B5%D0%BD-%D0%B5%D0%BA%D1%88%D1%8A%D0%BD-%D0%B2-%D1%81%D0%BE%D1%84%D0%B8%D1%8F", "text": "Четирима мъже, пребили пътник в автобус на Столичния градски транспорт, са задържани за 72 часа, съобщиха от прокуратурата. Малко след 8 часа в съботната сутрин, на спирка МГТ „Суходол\", в автобус на градския транспорт, движещ се по линия № 111, са били извършени непристойни действия, грубо нарушаващи обществения ред и изразяващи явно неуважение към обществото: извършителите демонстрирали буйно поведение, като при направена им забележка от страна на присъстващия свидетел М. го нападнали, като му нанесли множество удари по главата и тялото.      Деянието се отличава с изключителен цинизъм – извършителите не преустановили агресивното си поведение и при пристигане на място на служители на 06 РУ СДВР, като отправили и към тях обидни реплики и заплахи. Същевременно се заканили и на водача на превозното средство с думите: „Ти ще отнесеш всичко! Ще ви избием всичките!\". В хода на разследването е установено, че извършители на описаното по-горе деяние са лицата Ю. Костов (на 27 години), С. Иванов (на 30 години), О. Руменов (на 21 години) и В. Стойчев (на 30 години). Изготвено е постановление за привличането им към наказателна отговорност, като им е повдигнато обвинение за престъпление по чл. 325, ал. 2, вр. ал. 1, вр. чл. 20, ал. 2, вр. ал. 1 НК. Предвид високата обществена опасност на деянието, наблюдаващият прокурор е постановил задържане на обвиняемите за срок до 72 часа, като е разпоредено привеждането му в сградата на СРС на 11.06.2019 г. – за разглеждане на искане за вземане спрямо него на мярка за неотклонение „Задържане под стража\".", "date": "2019.06.11", "title": "Бесен екшън в София!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396563-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%BE-%D1%80%D0%B0%D0%B7%D0%BA%D1%80%D0%B8%D1%82%D0%B8%D0%B5", "text": "Кучетата на Йордан Карагьозов, които нахапаха до смърт 39-годишен мъж край село Владо Тричков, и друг път са нападали хора. Това разказа младо момиче, живеещо в района. При един от случаите, озверелите животни от породата Кане Корсо са откъснали три пръста от ръката на приятелка на Карагьозов, но той покрил случая. \"Тя пищеше. Веднага й се притекоха някакви мъже на помощ\", разказа момичето пред камерата на bTV. Имало е период, когато кучетата са били осем.      Съседи разказват още, че животните са стояли редовно сами и са държани гладни. Собственикът идвал еди път в седмицата и ги хранел с мухлясал хляб. Кметът на с. Владо Тричков Иван Николов коментира, че от 2016 г. многократно е предупреждавал Карагьозов да се грижи по-добре за животните. Както БЛИЦ съобщи, днес Районният съд в Своге днес остави в ареста собственика на животните Йордан Карагьозов. В съдебната зала днес той каза, че съжалява. Решението на Районния съд в Своге подлежи на обжалване.", "date": "2019.06.11", "title": "Скандално разкритие!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396564-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-11-%D1%8E%D0%BD%D0%B8", "text": "ОВЕН ( 21 март - 20 април ) Унищожете стария ред на нещата, за да проправите пътя за нови победи. Дори за установените ви принципи, е време за промяна, те ви пречат да постигнете успех. И в любовните отношения също. Талантливите и амбициозни от вас, могат да започнат собствен бизнес. Ще се окаже, че имате толкова много почитатели, за които не сте предполагали. ТЕЛЕЦ ( 21 април - 21 май )  Очакват ви срещи с дългогодишни приятели, забавления и пътувания. Време е да започнете нещо интересно и обещаващо. Денят е особено подходящ, за реализация на ярките ви идеи. От любовните интриги е по-добре да откажете, така че, след това да не се оплаквате от съдбата. БЛИЗНАЦИ ( 22 май - 21 Юни ) Бъдете предпазливи, при избора си на нови приятели и запознанства. Сред тях може да има користни хора, при това и от женски пол. Но за семейните, всичко ще бъде прекрасно. Ако най-накрая, сте си взели отпуска, може да помислите в коя страна да прекарате почивката си. Между другото, не се притеснявайте за парите. Вечерта ви чака печалба.   РАК ( 22 юни - 23 юли ) Ще разкриете в себе си таланти, за които по-рано не сте предполагали. Сега, ще може спокойно да се захванете с реализирането на блестящите си планове. Ако по-рано сами не сте си позволявали това, сега е възможно и необходимо. Основното нещо е, да сте много внимателни. Конкуренти и завистливи хора, има навсякъде. ЛЪВ ( 24 юли - 23 август ) Препоръчва се, да обърнете внимание на ситуацията у дома. Ако всички са дружелюбни и приятелски настроени, тогава сте на прав път. Е, също и на две стъпки от победата над рутината и липсата на пари. Днес може да направите това, за което мечтаете много отдавна. Искате да си купите нов дом или кола? Сега може без съмнение да харчите толкова, колкото искате. ДЕВА ( 24-ти август - 23 септември ) Трябва да бъдете по-малко честолюбиви, тогава хората ще бъдат привлечени към вас. Прекаленото перчене в работата, ще бъде излишно. Потопете се навътре във всичко ново и оригинално, за да се откроите сред тълпата. Благоприятен ден за отдих на открито, близо до вода. Само при шофиране на кола, трябва да бъдете изключително внимателни. ВЕЗНИ( 24 септември - 23 октомври) Очаква ви изпълнение на дългогодишно желание, както и съдбоносна среща по време на пътуване. Възможно е да останете насаме, с някой ваш недоброжелател. Може да е колега или стар приятел. Пазете дистанция в процеса на общуване, за да не кажете нещо излишно. Вечерта е благоприятна за джогинг. СКОРПИОН ( 24 октомври - 22 Ноември ) Днес ще имате толкова мисли в главата си, че няма да може да се съсредоточите, нито върху работата, нито върху други важни въпроси. Опитайте се, да се концентрирате, уверено вървете напред и не се подавайте на желанията. Още повече че сега, ще имате достатъчно енергия, за да реализирате плановете си. В личната сфера, не се очакват нови перспективи.   СТРЕЛЕЦ ( 23 Ноември - 21 Декември ) Бъдете по-малко любопитни, към живота на другите. Има шанс да уредите своя собствен, така че се откажете от всичко непотребно и ненужно. Паричните ви разходи, ще бъдат значителни, но ще придобие нещо, за което отдавна мечтаете. Не са изключени също, авантюри и измами, така че пазете портфейла си. Днес, постиженията в спорта, ще бъдат много високи. КОЗИРОГ (22 Декември - 20 януари ) Днес може да попаднете под влиянието на абсолютно непознат човек и да поверите съдбата си в ръцете му. Защо трябва да споделяте това, което носите с вас от много години? В работата, нямате равни, но дългоочакваният подем в кариерата, уви, не се случва. Няма да е излишно, да учите, подобрите уменията си и да изберете друга професия.  ВОДОЛЕЙ ( 21 януари -  19  февруари ) Днес мислете повече за себе си, работата и личния си живот, отколкото да обръщате внимание на недостойни хора. Благоприятно ще се развиват, консултации с юристи и процедури за укрепване на здравето. От алкохола, по-добре се откажете, особено ако имате стомашни проблеми.   РИБИ ( 20 февруари - 20 март ) Трябва да решите всички минали проблеми, в противен случай пътят към новите неприятности, ще бъде отворен твърде широко. Желаното финансово благополучие, ще се случи точно в момента, в който започнете, не да мърморите, а да крещите з а липсата на пари. Възможни са големи победи, печеливши сделки или неочаквани пари.", "date": "2019.06.11", "title": "Дневен хороскоп 11 юни"}
{"url": "http://www.classa.bg/%D1%81%D0%B2%D1%8F%D1%82/item/396565-guardian-%D1%8F%D0%B4%D1%80%D0%B5%D0%BD%D0%B0%D1%82%D0%B0-%C2%AB%D1%81%D0%B4%D0%B5%D0%BB%D0%BA%D0%B0-%D0%BD%D0%B0-%D0%B2%D0%B5%D0%BA%D0%B0%C2%BB-%D0%BD%D0%B0-%D1%82%D1%80%D1%8A%D0%BC%D0%BF-%D1%81%D1%8A%D1%81-%D1%81%D0%B0%D1%83%D0%B4%D0%B8%D1%82%D1%86%D0%B8%D1%82%D0%B5-%D1%89%D0%B5-%D0%BF%D0%BE%D1%82%D0%BE%D0%BF%D0%B8-%D0%B1%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA-%D0%B2-%D0%B1%D0%B5%D0%B7%D0%B4%D0%BD%D0%B0%D1%82%D0%B0-%D0%BD%D0%B0-%D0%BD%D0%B0%D0%B4%D0%BF%D1%80%D0%B5%D0%B2%D0%B0%D1%80%D0%B0%D1%82%D0%B0-%D0%B2%D1%8A%D0%B2-%D0%B2%D1%8A%D0%BE%D1%80%D1%8A%D0%B6%D0%B0%D0%B2%D0%B0%D0%BD%D0%B5%D1%82%D0%BE", "text": "Опитвайки се да продава тайно ядрените технологии в Саудитска Арабия, Доналд Тръмп може за печалба съзнателно да потопи Близкия изток в бездната на надпреварата с ядрени оръжия, пише The Guardian. Според вестника такава сделка с Рияд, който не иска да даде никакви гаранции, че технологията ще се използва изключително за мирни цели, може да доведе до факта, че, страхувайки се за своята безопасност, Иран ще се втурне да създава своя собствена атомна бомба.     Колкото и да е обидно и болезнено, но по времето, когато Доналд Тръмп празнува 75-та годишнината от едно от най-големите сражения в историята, той може да започне нова, потенциално по-голяма битка. Какво може да бъде толкова опасно? Отговорът е прост: продажбата на американската ядрена технология на Саудитска Арабия без конкретни бетонни гаранции, че няма да бъдат използвани за изграждане на ядрени бомби, пише The Guardian. Тази седмица настъпи закъсняло потвърждение, че американското министерство на енергетиката е издало седем отделни разрешителни за прехвърляне на ядрени технологии към Рияд. Закъсняло - защото тази информация умишлено се пазеше в тайна, докато демократите не поискаха достъп до нея. Закъсняло - защото Тръмп, неговото семейство и близки сътрудници, без съмнение, осъзнават, че върху тях може да падне подозрение, че могат да получат финансови ползи от тази или бъдещи сделки. Най-лошото обаче не е фактът, че двата лиценза са издадени след убийството на саудитския журналист Джамал Хашоги. Вместо да  , както изискват уликите и общата порядъчност, Тръмп все пак се е съгласил на сделката. Нещо повече, най-лошото не е дори фактът, че саудитците водят безмилостна война срещу Йемен; само тази причина би била достатъчна, за да се противопоставим на предаването на технологии. „ , сигурен е The Guardian. Просто твърденията, че двата планирани за изграждане саудитски реактора са предназначени за граждански, а не за военни цели, не са достатъчни. В същото време, според някои данни, Рияд отказва да даде стандартни гаранции да не обогатява уран и да не обработва плутоний - това са най-известните предпоставки за разработване на ядрени оръжия - и също така да приемат независими инспекции. В същото време, от подписването на иранската ядрена сделка, Техеран, по всякакъв начин, се е придържал стриктно към нейните условия, като предоставя, наред с други неща, на всяко място и по всяко време достъп до инспекторите на МАГАТЕ. Този напълно облагодетелстван режим обаче може скоро да се прекрати поради   решение на Тръмп да се оттегли от споразумението. Въпреки това вероятността за появата на атомната бомба в Саудитска Арабия може да принуди Иран да вземе прибързано решение да започне пълномащабна кампания за въоръжаване. Също така не е достатъчно да кажем, както направи американският министър на енергетиката Рик Пери, че ако Вашингтон не даде на саудитците това, което искат, тогава някой друг ще им го даде. Това, според вестника, е стар и изтъркан аргумент, използван от търговците на оръжие по целия свят.  , си задава въпроса The Guardian. При това противниците на това решение в Конгреса посочват връзките между   и саудитците.  , заяви сенаторът-демократ Тим Кейн. „ , продължава изданието. Набелязващата се ядрена сделка е само един от признаците на подмазването на Тръмп пред Саудитска Арабия. Тази сделка също е знак за благодарност към Рияд за ниските цени на петрола. Освен това, действайки в същата парадигма, Тръмп премахна забраната за продажба на конвенционални оръжия. Въвеждайки тази забрана, Конгресът се боеше за съдбата на Йемен и също така се стремеше да предотврати пряката намеса на този   в делата на Либия и Судан.  , смята вестникът. „ , обобщава The Guardian. Превод: М.Желязкова ", "date": "2019.06.11", "title": "Guardian: Ядрената «сделка на века» на Тръмп със саудитците ще потопи Близкия изток в бездната на надпреварата във въоръжаването"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396560-%D0%B0%D0%BD%D0%B4%D1%80%D0%B5%D0%B0-%D0%BF%D0%BE%D0%BA%D0%BE%D1%80%D0%B8-%D0%BB%D0%B0%D1%81-%D0%B2%D0%B5%D0%B3%D0%B0%D1%81-%D1%81", "text": "Певицата Андреа отново успя да прикове вниманието с публикация в социалните мрежи. Любимата на Кубрат Пулев пусна своя снимка във \"Фейсбук\" и \"Инстаграм\", побърквайки мъжете. Блондинката показа пищните си форми, които едва са удържани от банския й.  Андреа позира край басейн в Лос Анджелис, където е от известно време. Половинката на Кубрат Пулев работи по видеото на новата си песен \"Как те искам\", което ще бъде заснето зад Океана.          ", "date": "2019.06.11", "title": "Андреа покори Лас Вегас с..."}
