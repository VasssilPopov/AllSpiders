{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396718-%E2%80%9E%D1%86%D0%B0%D1%80%D1%81%D0%BA%D0%B8%D1%82%D0%B5-%D0%BA%D0%BE%D0%BD%D1%8E%D1%88%D0%BD%D0%B8-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D1%81%D0%BE%D1%84%D0%B8%D1%8F-%D1%81%D0%B5-%D1%80%D1%83%D1%88%D0%B0%D1%82", "text": "  Столична община вече месеци наред настоятелно изисква от Министерство на културата да обяви сградите на бившите Царски конюшни в центъра на София за недвижима културна ценност с категория от „национално значение\" с цел те да бъдат опазени и съхранени, но подчинените на министър Банов така и не предприемат необходимите действия в тази насока, алармират от сдружение „Зограф\".     Само след месец се навършва една година от избухването на зловещия пожар, при който една от най-големите сгради в Царските конюшни почти изцяло изгоря, след като покривът й се запали по тъмна доба. За всичките тези изминали месеци след пожара чиновниците в Министерството на културата и в Националния институт за недвижимо културно наследство (НИНКН) обаче така и не намериха време, за да „задвижат\" и да доведат най-сетне до успешен завършък процедурата по предоставянето на статут на паметник на културата от \"национално значение\" на този знаков исторически обект, подчертават от гражданското сдружение.      Като естествен и логичен резултат от проявеното чиновническо безхаберие, Царските конюшни продължават да се саморазрушават, много от прозорците в сградите на комплекса направо липсват и съвсем не е изключено поради тази явна безстопанственост и пълна разруха много скоро там отново да избухне опустошителен пожар, причинен от неизвестен извършител, посочват от сдружение „Зограф\".     „Спасяването на тази знакова старина винаги е било от изключително значение за паметта на София, но и за паметта на България. Това е национална светиня\", каза неотдавна пред медиите заместник-кметът на София д-р Тодор Чобанов. Спасяването на бившите Царски конюшни обаче изглежда не е приоритет за екипа на министър Банов, щом чиновниците в културното ведомство и експертите от НИНКН така и не предприемат реални действия за опазването на този емблематичен архитектурен ансамбъл, с което де факто го обричат на гибел, допълват от гражданското сдружение.     Не се изпълни, уви, и обещанието на министър Боил Банов да поиска от МВР най-голямата сграда от Царските конюшни, за да бъде направен в нея един сериозен музей или една голяма художествена галерия, констатират с огорчение от сдружение „Зограф\". Към днешна дата държавните служители в културното министерство вече се готвят за дългите си платени летни отпуски и хич не им е до тревожното състояние на някогашните Царски конюшни, но въпреки това те не бива да забравят за ангажимента си да предоставят най-сетне на този архитектурен комплекс статут на паметник на културата от национално значение, отбелязват от гражданското сдружение.", "date": "2019.06.14", "title": "„Царските конюшни\" в центъра на София се рушат"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/396714-%D0%BF%D0%BE%D1%89%D0%B5%D0%BD%D1%81%D0%BA%D0%B0-%D0%B1%D0%B0%D0%BD%D0%BA%D0%B0-%D1%84%D0%B8%D0%BD%D0%B0%D0%BB%D0%B8%D0%B7%D0%B8%D1%80%D0%B0-%D0%BF%D0%BE%D0%BA%D1%83%D0%BF%D0%BA%D0%B0%D1%82%D0%B0-%D0%BD%D0%B0-%D0%B1%D0%B0%D0%BD%D0%BA%D0%B0-%D0%BF%D0%B8%D1%80%D0%B5%D0%BE%D1%81-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Пощенска банка , част от Eurobank Ergasias S.A. (Юробанк), приключи придобиването на  Банка Пиреос България  след като изкупи  акциите  ѝ. Това е ключово събитие в стратегията на групата за разширяване на международната ѝ дейност с фокус върху пазари, на които е лидер. Юробанк груп е регионална банкова група с канадски и американски фондове като основни акционери.     До юридическото сливане на двете банки Банка Пиреос България ще остане  дъщерно дружество  на Пощенска банка, съобщи пресцентърът на ръководената от Петя Димитрова кредитна институция. Очаква се  интеграцията  да се осъществи до края на годината. До приключването ѝ клиентите на двете банки ще продължат да се обслужват както досега в клоновете, с които работят. Разработват се и  общи продукти и услуги  за клиентите на двете банки. След приключване на юридическото сливане системите и процесите на двете банки постепенно ще бъдат интегрирани. Investor.bg  припомня, че в   от дъщерното ѝ дружество Пощенска банка. Стойността на сделката е 75 млн. евро. След финализирането ѝ новата обединена група ще се превърне в  четвърти по големина участник  на пазара в България по размер на активите с дял от 10%. След концентрацията новото обединение ще заема  четвърто място  при  депозитите  от граждани и домакинства с общ дял от 11,5% и  трето място  при  жилищните и ипотечните кредити  за физически лица с пазарен дял от 17,9%. Освен това обединената група ще заема  пето място  при  потребителските кредити  с пазарен дял от 9%,  четвърто място  при  корпоративните депозити  също с дял от 9% и  четвърто място  при  корпоративните кредити  с пазарен дял от 11,2%.", "date": "2019.06.14", "title": "Пощенска банка финализира покупката на Банка Пиреос България"}
{"url": "http://www.classa.bg/%D1%81%D0%B2%D1%8F%D1%82/item/396715-%D0%B7%D0%B0%D1%89%D0%BE-%D0%BC%D0%B0%D1%80%D1%88%D0%B0%D0%BB-%D0%B6%D1%83%D0%BA%D0%BE%D0%B2-%D0%B5-%D0%B5%D0%B4%D0%B8%D0%BD%D1%81%D1%82%D0%B2%D0%B5%D0%BD%D0%B8%D1%8F%D1%82-%D1%81%D1%8A%D0%B2%D0%B5%D1%82%D1%81%D0%BA%D0%B8-%D0%B3%D1%80%D0%B0%D0%B6%D0%B4%D0%B0%D0%BD%D0%B8%D0%BD,-%D0%BA%D0%BE%D0%B9%D1%82%D0%BE-%D0%B8%D0%BC%D0%B0-%D0%BF%D1%80%D0%B0%D0%B2%D0%BE-%D0%B4%D0%B0-%D0%BF%D0%B8%D0%B5-%D0%BA%D0%BE%D0%BA%D0%B0-%D0%BA%D0%BE%D0%BB%D0%B0", "text": "През втората световна война \"Кока-Кола\" е истинска сензация по цял свят, но капиталистическата безалкохолна напитка е държана далече от СССР. Привилегията стига само до един мъж, който се оказва най-големият съветски герой от войната . . . Трудно е да си представим света без \"Кока-Кола\". Независимо дали я обичате или не, нея просто я има – неустоимо сладко изкушение за онези, които я пият; нещо, което постоянно трябва да се отказва за тези, които не я пият. Тя е и фигурата на консуматорството, олицетворена от Дядо Коледа. Затова не е чудно, че Съветският съюз се опитва да не допусне най-известната безалкохолна напитка в световен мащаб да прескочи желязната завеса. И все пак има един случай, в който е допуснато отклонение от правилата. Когато генералът от Червената армия Георгий  Жуков си пожелава да има подсладената газирана напитка през последните фази на Втората световна война, компанията излиза от отъпкания си път, за да произведе специално питие за отличения с високи награди военен герой. Как се случва това?         \"Кока-Кола - напитката, която отвръща на удара\", гласи реклама на \"Кока-Кола\" от 1943 година. \"Вземи си  кола, войниче, освежи се\", призовава друга реклама. Идеята, че \"Кока-Кола\" символизира Америка и американското глобално присъствие, не е просто спекулация, а имидж, който самата марка насърчава агресивно през цялата си история. Втората световна война е най-успешната маркетингова кампания на \"Кока-Кола\". Гигантът в производството на газирани напитки построява 64 фабрики в отвоювани северноафрикански и европейски територии (от които над 5 милиарда бутилки са раздадени на войници). Картини как американски войници жадно гълтат леденостудени бутилки с \"Кока-Кола\" (\"вкусът на дома\"), могат да се видят по целия свят. Съветският съюз не е напълно безчувствен към западните марка: \"Форд\" играе важна роля в съветските проекти за индустриализация през 1930 г., а \"Пепси\" става първата масова търговска американска марка, която навлиза в СССР през 70-те години на миналия век. \"Кока-Кола\" обаче е другя история: Том Стандейдж, автор на \"История на света в 6 чаши\", твърди, че \"Кока-Кола\" дълго е избягва комунистическото чудовище за маркетингови цели и се е страхувала, че печалбите ѝ ще пълнят държавната хазна.     Демаркационна линия между комунизма и капитализма, очертана от \"Кока-Кола\", е очевидна. Първият човек, който я прекосява, не е капиталист, а маршал Жуков - човекът, който прогонва нацистите от Сталинград и ги принуждава да се върнат обратно в Берлин. Само че просто е невъзможно той да бъде видян как пие \"Кока-Кола\".         Според слухове генерал Дуайт Дейвид Айзенхауер е човекът, станал причина Жуков да открие вкуса на \"Кока-Кола\" и веднага да си падне по сладостта ѝ. Притиснат между чука и наковалнята, превърнал се в \"зависим от колата\", Жуков е принуден да маневрира между желанието си да усети вкуса на напитката и идеологическите си пристрастия. Какво е решението, което той намира? \"Безцветна Кока-Кола\" Според Марк Пендърграст, автор на книгата \"За Бога, страната и Кока-Кола\", тези чувства на Жуков стават известни на генерал Марк У. Кларк, който командва американските части в Австрия през 1946 г., и към \"Кока-Кола\" е отправена специална молба да направи безцветна напитка. Единственото изискване е напитката да не бъде \"в тази забавно изглеждаща бутилка\" и да има \"различен цвят\". Крайният продукт, произведен в Брюксел, е без карамел и е в бутилка с гладка повърхност. Каква е целта? Да се направи безцветна \"Кока-Кола\", приличаща на водка, възприемана от обществото за много по-приемлива в сравнение с предполагаемата капиталистическата \"мръсна вода\". На капачката дори е сложена червена звезда като приемлива форма на сътрудничество между комунистите и американската търговска марка \"Кока-Кола\". За извънредните си усилия \"Кока-Кола\" получава правото на свободно преминаване през частите от Виена, контролирани от съветите, без каквито и да било бюрократични \"минни полета\". Проектът \"безцветна кола\" е спрян, след като 50 каси са произведени през 1946 г. за Жуков. Макар че това е просто дискретна услуга между двамата генерали, то е показателно за епохата преди Студената война, когато високопоставени съветски и американски правителствени представители полагат много усилия да вдъхновят съюза на страните. И макар Жуков да не доживява да види наследството на своята идея, по някакъв начин той е визионер, защото през 1992 г. \"Кока-Кола\" пуска своя \"безцветна кола\" (Tab Clear), която е спряна през 1994 година.      ", "date": "2019.06.14", "title": "Защо маршал Жуков е единственият съветски гражданин, който има право да пие \"Кока-Кола\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396716-%D1%86%D0%B5%D0%BD%D0%B8%D1%82%D0%B5-%D0%BD%D0%B0-%D0%B3%D0%BE%D1%80%D0%B8%D0%B2%D0%B0%D1%82%D0%B0-%D1%80%D0%B0%D0%B7%D0%B3%D0%BD%D0%B5%D0%B2%D0%B8%D1%85%D0%B0-%D0%B3%D1%80%D0%B0%D0%B6%D0%B4%D0%B0%D0%BD%D0%B8%D1%82%D0%B5", "text": "На прага на най-активния туристически сезон мислим предимно за слънцето и плажа, но няма как да не помислим и за разходите през почивните дни. Основно перо отново са цените на горивата, които вече растат стремглаво и разгневиха гражданите. Вчера в София се проведе протестно шествие срещу високите цени, а демонстрантите заплашиха митингите да се разпространят из цялата страна. \"Няма аномалия на пазара на бензин и дизел в страната. Цените са такива, каквито ги определят международните пазари. Не съм съгласен, че има някакво поскъпване, даже има понижение с 1-2 стотинки в рамките на месец\", обяви Светослав Бенчев, който е експерт в Българската петролна и газова асоциация (БПГА).   В ефира на \"България сутрин\" той предвиди евентуално понижение на цените през лятото, но отбеляза, че това зависи от борсите, свързани с цените на горивата. Председателят на Балканската черноморска петролна и газова асоциация Валентин Кънев пък подчерта, че винаги цените на горивата следват цените на петрола, но това са различни стоки. \"Не трябва да има абсолютна корелация между двете. Имало е случаи, когато цената на петрола пада, а цената на горивата скача, или обратното. Крайните цени на горивата са най-ниски в България\", заяви той пред Bulgaria ON AIR. \"Компаниите в БПГА изградиха доста системи за наблюдение и контрол по бензиностанциите, които няма как да не се отразят върху крайните цени на горивата. Това са инвестиции за десетки милиони евро. Протестите в България няма как да повлияят на международните котировки на петрола и петролните продукти\", каза още Светослав Бенчев. Експертите допуснаха, че тол таксите също ще дадат отражение върху цените на горивата, но все още не е ясно с колко точно ще ги оскъпят.", "date": "2019.06.14", "title": "Цените на горивата разгневиха гражданите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396717-%D0%B0%D1%82%D0%B0%D0%BA%D0%B0-%D0%BF%D0%BE%D0%B3%D0%BD%D0%B0-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%B7%D0%B0%D1%80%D0%B0%D0%B4%D0%B8-%D0%BB%D1%8A%D0%B6%D0%B0-%D0%B7%D0%B0-%D1%86%D0%B8%D0%B3%D0%B0%D0%BD%D1%81%D0%BA%D0%B8%D1%82%D0%B5-%D1%81%D0%B5%D0%BA%D1%86%D0%B8%D0%B8-%D0%B2-%D1%8F%D0%BC%D0%B1%D0%BE%D0%BB", "text": "Лидерът на ВМРО Красимир Каракачанов заяви в ефира на Нова ТВ, че в т.нар. цигански секции в Ямбол ПП АТАКА е първа политическа сила. Това не отговаря на истината и е лъжа, пишат от пресцентъра на \"Атака\". Наша проверка показва, че във въпросните секции (№ 312600041 до № 312600048) най-добър резултат има ДПС – 633 гласа, ГЕРБ имат 233 гласа. За АТАКА са гласували едва 28 души, въпреки неимоверните усилия на лидера й Волен Сидеров, който убеди правителството да финансира дострояването на болницата в Ямбол Съзнаваме, че водещият на предаването „Здравей, България\" г-н Виктор Николаев е бил подведен от г-н Каракачанов с невярна информация. Опита ли Каракачанов с тази фалшива новина за АТАКА да отклони общественото внимание от факта, че ДПС и ВМРО имат еднакъв брой гласове в три от четири избирателни секции в Турция? Надяваме се, че Нова ТВ ще отрази коректно поднесената от партия АТАКА и ЦИК информация и ще се коригира, като покаже официалната информация от протоколите в т.нар. ромски секции в Ямбол.", "date": "2019.06.14", "title": "\"Атака\" погна Каракачанов заради лъжа за циганските секции в Ямбол"}
{"url": "http://www.classa.bg/%D1%81%D0%B2%D1%8F%D1%82/item/396709-%D0%B3%D0%B5%D1%80%D0%BC%D0%B0%D0%BD%D1%86%D0%B8%D1%82%D0%B5-%D1%80%D0%B0%D0%B7%D0%BA%D0%B0%D0%B7%D0%B0%D1%85%D0%B0-%D0%B7%D0%B0-%D0%BE%D1%82%D0%BD%D0%BE%D1%88%D0%B5%D0%BD%D0%B8%D0%B5%D1%82%D0%BE-%D1%81%D0%B8-%D0%BA%D1%8A%D0%BC-%D1%80%D1%83%D1%81%D0%B8%D1%8F", "text": "Вестник „Билд“ проведе проучване, в което оценява отношението на жителите на западната и източната част на Германия към Русия и установи, че всяка от тях има собствено мнение. Според проучването 72% от източногерманците твърдят, че подкрепят по-тесните връзки с Русия. 43% от тях изразяват мнението, че отношенията между Руската федерация и Германия трябва да бъдат “много по-близки”. При задаването на тези въпроси на жителите на Западна Германия, цифрите се променят. Около 54% от жителите говорят за сближаване с Русия, 29% биха искали да увеличат разстоянието.     Коментирайки резултатите от проучването, министърът на вътрешните работи Хорст Зеехофер отбеляза, че „сред населението на новите провинции има различна гледна точка за Русия - не такава като в старите провинции на Германия“. Трябва да се отбележи, че отношенията между Берлин и Москва започнаха да се подобряват на фона на изпълнението на проекта „Северен поток 2“. По-специално, германският външен министър Хайко Маас заяви, че страната му се интересува от добри отношения с Русия.   Превод: В.Сергеев", "date": "2019.06.14", "title": "Германците разказаха за отношението си към Русия"}
{"url": "http://www.classa.bg/%D1%81%D0%B2%D1%8F%D1%82/item/396710-%D1%80%D1%83%D1%81%D0%BA%D0%B8-%D0%BF%D1%80%D0%BE%D1%84%D0%B5%D1%81%D0%BE%D1%80-%D1%80%D0%B0%D0%B7%D0%BA%D0%B0%D0%B7%D0%B0-%D0%B7%D0%B0-%E2%80%9E%D0%BE%D0%BF%D0%B0%D1%81%D0%BD%D0%B8%D1%82%D0%B5-%D0%BF%D0%BB%D0%B0%D0%BD%D0%BE%D0%B2%D0%B5%E2%80%9C-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%86%D0%B8%D1%82%D0%B5", "text": "Американската военна помощ за Украйна представлява опасност за Европа, смята професорът от Московския държавен университет, бивш член на Научния съвет към Руския съвет за сигурност, политологът Андрей Манойло. Манойло припомни, че през май Сенатът на САЩ предложи да се увеличи размерът на военната помощ за Украйна до 300 милиона долара през 2020 година.     „Това са много опасни планове. Опасни, преди всичко със своята последователност и систематичност. Увеличеното военно сътрудничество на САЩ с Украйна води до там, че тя се превръща в провокаторска държава в буфера между Русия и западния свят“, допълни Манойло. В допълнение, политическият анализатор добави, че Вашингтон може да организира провокация, подобна на тази, която се случи в края на миналата година в Керченския проток. Ситуацията около Керч се влоши след украинската провокация, когато Русия задържа украински моряци, нарушили държавната граница. Международният трибунал по морско право поиска Русия да ги освободи, но Москва посочи, че Трибуналът няма съответните правомощия.     Превод: В.Сергеев", "date": "2019.06.14", "title": "Руски професор разказа за „опасните планове“ на американците"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396711-%D1%81%D0%BC%D0%B5%D1%88%D0%B5%D0%BD-%D0%BF%D0%BB%D0%B0%D1%87", "text": "Твърде смешен е плачът, който се носи от всички страни по повод намаляването /евентуално/ на субсидиите на партиите. Леле, колко страшно щяло да стане! Леле, щели да приемат парите на олигарсите! Все едно досега партиите – от най-голямата до най-малката – един олигархичен лев не са виждали. Все едно са непорочни девици и не знаят що е то политическа корупция. Хайде, стига! И в настоящия момент, при наличието на тлъста държавна субсидия, партиите и големите корпорации са оплетени като свински черва. Така че да не ми разправят “умните глави” как тепърва партиите щели да се корумпират. Отдавна са корумпирани. Просто ако се намали субсидията, ще вземат по-малко от държавата. Толкова ли е страшна?  ", "date": "2019.06.14", "title": "Смешен плач"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396712-7-%D0%BA%D0%BB%D1%8E%D1%87%D0%BE%D0%B2%D0%B8-%D0%BC%D1%8A%D0%B4%D1%80%D0%BE%D1%81%D1%82%D0%B8-%D0%BD%D0%B0-%D1%86%D0%B0%D1%80-%D1%81%D0%BE%D0%BB%D0%BE%D0%BC%D0%BE%D0%BD-%D0%B7%D0%B0-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%BE-%D0%B1%D0%BB%D0%B0%D0%B3%D0%BE%D0%BF%D0%BE%D0%BB%D1%83%D1%87%D0%B8%D0%B5", "text": "Специалисти твърдят, че тези принципи на цар Соломон могат да отворят пътя на човек към финансово процъфтяване.   1. Търси ключ към мъдростта , а не към материални блага. „Мъдростта и разсъдителността са по-добри от злато и сребро.“ За времето си цар Соломон бил най-богатият и достатъчно влиятелен управник. Известен е с добрите си дела, молел Бог не за пари, а за проницателност, внимателно наблюдавал природните явления, хора с различни характери, техните дела и изказвания. Соломон правел изводи, които след това прилагал в практиката. С мъдрото му поведение при него дошло и благосъстоянието.   2. Божието – Богу . „Почитай Господа като собствено достояние, с резултати от труда; тогава хамбарите ще бъдат пълни със злато, а зимниците – с вино.“ Господ заповядал една десета част от печалбата да се дава за божии дела. Преди много векове основната печалба на хората било месо, вино и други храни. Днес доходът са пари. Изпълнявайки повелята на Господ, ти следваш ключовия закон за изобилието.   3. Оказвай поддръжка.  „Не отказвай помощ на онзи, който е достоен и има нужда от нея, ако е по силите ти да помогнеш. Не казвай на ближния си да се обърне към тебе по-късно, ако можеш да подобриш живота му сега.“ Ако имаш възможност, помагай – финансово, с предмети, влияние, поддръжка. Прави го сега, без да чакаш по-подходящи според тебе времена. Да протегнат ръка за помощ, това е благословение от Всевишния. Освен това, който помага на други, душевно се обогатява и процъфтява.   4. Бъди щедър.  „Един човек е щедър и богатее, а друг е скъперник и е бедняк.“ Не се привързвай прекалено силно към пари и злато. Те не са цел, а средство за съществуване. Трябва да бъдеш щедър, включително и в душата си.   5. Бъди верен.  „Не давай честта и достойнството си на съмнителни личности, за да не се насищат чужди хора на твоя доход, а плодовете на твоите старания да не обогатят чуждо жилище.“ Соломон има немалко изказвания, които се отнасят до верността в семейството. Такъв принцип може да се приложи и към делата. Ако човек се разпилява на всичките страни, то не само губи силите, но и капитала си. 6. Не бъди ленив.  „Поспиш, помързелуваш – а бедността чука на вратата.“ Прозорливият управник никога не е лежал без работа в разкошните си хареми. Царят редовно създавал, строил, подобрявал света около себе си. Точно знаел, че мързелът и безделието са път към бедност.   7. Обогатявай постоянно знанията си.  „Предпочитай знанията пред среброто и златото. Мъдростта е по-скъпа от богатството, тя дава повече от най-доброто злато. Трябва да се учим да получаваме нови знания, да ги прилагаме в практиката. Тогава финансовото ни състояние ще расте. Често хората се съсредоточават на парите, забравяйки за важни неща, които водят до благосъстояние. Умението да получаваш печалба, не е само в добрата работа, но и в щедростта, верността, готовността да помагаш и да се учиш.   Соломон не се стремял към богатство, но имал щедра душа, светъл ум, трудолюбие и принципи. Това е само малка част от цитатите на мъдрия цар Соломон, взета от „Книга със Соломоновите притчи“.      ", "date": "2019.06.14", "title": "7 ключови мъдрости на цар Соломон за финансово благополучие"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396713-%D0%BF%D1%80%D0%BE%D1%80%D1%83%D1%81%D0%BA%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B0-%D0%BF%D0%B0%D1%80%D1%82%D0%B8%D1%8F-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D1%81%D0%B0-%D1%81-%D1%82%D0%B0%D1%82%D0%B0%D1%80%D1%81%D0%BA%D0%B8-%D0%BF%D1%80%D0%BE%D0%B8%D0%B7%D1%85%D0%BE%D0%B4", "text": "Ревизията на историята става все по-агресивна, смята \"Единствена Македония\"       \"Единствена Македония\" гледа невярващо как исканията на членовете на българо-македонската комисия за ревизия на историята от българска страна стават все по-агресивни, а от членовете на комисията от македонска страна е пълно мълчание и плахост“. Това обявиха от проруската македонска партия в съобщение, публикувано в някои македонски медии и цитирано от агенция \"Фокус\".    „Очевидно от македонска страна в Комисията има македонци с изгубено национално чувство, щом подаряват на България македонската история с признаването на цар Самуил за български цар, че Св. Климент и Св. Наум са изпратени от българската държава и са действали в рамките на българската църква. Както и най-новото, че Гоце Делчев е български революционер“.      „За \"Единствена Македония\" е неразбираемо как марионетната власт в Скопие може да изтрие всичко, което е македонско и как македонският народ е ням наблюдател на собственото си самоунищожение и обезличаване“.  „Новата легална власт на \"Единствена Македония\", която идва, ще разясни докрай историческата истина, че една част от българското население е с македонско историческо потекло, че в историята много български правителства, както и видни държавни институции в миналото и днес, се ръководят от македонци, а българският народ носи корените си от татаро-монголската етническа група“.      \"Единствена Македония\" призовава и насърчава македонските историци да не се страхуват и да кажат истината, която се базира на исторически източници, че българите имат татаро-монголски произход“, се казва в съобщението на партията.  В последните дни се наблюдава зацикляне на работата на българо-македонската комисия, която трябва да разреши спорни от историческа гледна точка въпроси. Експертите не могат да постигнат съгласие например относно личността на Гоце Делчев.  В интервю за bTV проф. Кирил Топалов, който е член на комисията от българска страна, заяви, че македонските историци не познават изворите и документите от миналото си.  Вчера след първото заседание на съвместната междуправителствена комисия българският външен министър Екатерина Захариева каза, че в политическата част на отношенията на България и Северна Македония има съществен напредък. Същевременно северномакедонският външен министър Никола Димитров обяви, че има напредък и с историята - за Античността и Средновековието, но имало \"много слоеве\" относно историческата истина, въпреки че разговорът е започнал.", "date": "2019.06.14", "title": "Проруска македонска партия: Българите са с татарски произход"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/396705-k%D0%BB%D0%B8%D0%BCa%D1%82%D0%B8%D1%87%D0%BD%D0%B8%D1%82e-%D0%BFpo%D0%BCe%D0%BD%D0%B8-%D0%BCo%D0%B6e-%D0%B4a-%D0%BFpe%D0%B4%D0%B8%D0%B7%D0%B2%D0%B8%C4%B8a%D1%82-%D0%BDo%D0%B2a-%D0%B3%D0%BBo%D0%B1a%D0%BB%D0%BDa-%D1%84%D0%B8%D0%BDa%D0%BDco%D0%B2a-%C4%B8p%D0%B8%D0%B7a", "text": "Kлимaтичнитe пpoмeни мoжe дa пpeдизвиĸaт нoвa глoбaлнa финaнcoвa ĸpизa. Зa тoвa пpeдyпpeждaвaт eĸcпepтитe oт aмepиĸaнcĸaтa дъpжaвнa ĸoмиcия зa тъpгoвия cъc cтoĸoви фючъpcи (СFТС). Cпopeд нeйния пpeдcтaвитeл Pocтин Бeнxaм пo-нeблaгoпpиятнитe мeтeopoлoгични ycлoвия и зaчecтилитe пpиpoдни бeдcтвия пpeдcтaвлявaт pиcĸ зa финaнcoвaтa cиcтeмa. \"Измeнeниeтo нa ĸлимaтa зacягa вcичĸи acпeĸти нa aмepиĸaнcĸaтa иĸoнoмиĸa - oт пpoизвoдcтвoтo в ceлcĸoтo cтoпaнcтвo дo пpoизвoдcтвoтo и финaнcиpaнeтo нa вcяĸa eднa cтъпĸa oт тoзи пpoцec\", пocoчвa Бeнxaм, цитиpaн oт cпeциaлизиpaния caйт ОіlРrісеѕ.     \"Πoвeчeтo cвeтoвни пaзapи и peгyлaтopи пpeдпpиeмaт cтъпĸи ĸъм oцeнĸa и oгpaничaвaнe нa нacтoящитe пoтeнциaлни зaплaxи oт пpoмeнитe в ĸлимaтa, ниe в CAЩ cъщo тpябвa дa нacтoявaмe зa дeйcтвия oт cтpaнa нa пyбличния и чacтния ceĸтop\", cмятa тoй. Πo нeгoвитe дyми cypoвинният и финaнcoвият пaзap, ĸoитo пoдĸpeпят иĸoнoмиĸaтa, cъщo биxa пoeли чacт oт тeжecттa, aĸo нe бъдaт пpeдпpиeти мepĸи. \"Aĸo пpoмeнитe в ĸлимaтa пpичинявaт пo-cepиoзни и чecти бeдcтвия, щe бъдeм изпpaвeни пpeд cцeнapий, пpи ĸoйтo дocтaвчицитe нa финaнcoви пpoдyĸти - oт ипoтeĸи, зacтpaxoвĸи зa дoмa и дpyги, нямa дa мoгaт дa ĸoнтpoлиpaт pиcĸa\", oбяcнявa eĸcпepтът. Πo нeгoвитe дyми e \"aбcoлютнo яcнo\", чe измeнeниeтo нa ĸлимaтa пpeдcтaвлявa pиcĸ зa cтaбилнocттa нa финaнcoвaтa cиcтeмa. Бeнxaм пocoчвa, чe пpиpoднитe бeдcтвия мoгaт дa имaт иĸoнoмичecĸи eфeĸт пoд фopмaтa нa 160 милиapдa дoлapa зaгyби гoдишнo.", "date": "2019.06.14", "title": "Kлимaтичнитe пpoмeни мoжe дa пpeдизвиĸaт нoвa глoбaлнa финaнcoвa ĸpизa"}
{"url": "http://www.classa.bg/%D1%81%D0%B2%D1%8F%D1%82/item/396706-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B8%D1%82%D0%B5-%D0%BC%D0%B8%D0%BD%D0%B8%D1%81%D1%82%D1%80%D0%B8-%D0%BD%D0%B0-%D0%B5%D1%81-%D1%81%D0%B5-%D1%81%D0%BF%D0%BE%D1%80%D0%B0%D0%B7%D1%83%D0%BC%D1%8F%D1%85%D0%B0-%D0%B7%D0%B0-%D0%B1%D1%8E%D0%B4%D0%B6%D0%B5%D1%82-%D0%BD%D0%B0-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0", "text": "Финансовите министри на ЕС се споразумяха за основните линии на бъдещ бюджет на еврозоната, съобщи френският министър Брюно льо Мер. Ключовата реформа, за която настояваше Париж, бе ограничена заради съпротива от страна на Холандия. \"Тази нощ направихме това, което възнамерявахме: създадохме истински бюджет на еврозоната\", обяви Льо Мер след повече от 12 часа разговори. \"За пръв път създадохме оперативен бюджет, който ще помогне за конвергенцията на страните от еврозоната и за подобряване на конкурентоспособността. Това е пробив\", каза той пред \"Франс прес\". \"За пръв път ще започнем да мислим за бъдещето като единен блок и ще координираме икономическите си политики\", добави Льо Мер.     Говорител на председателя на Еврогрупата Марио Сентено приветства сделката и уточни, че подробностите ще бъдат обявени на пресконференция по-късно днес. Френският президент Еманюел Макрон силно подкрепяше трудно извоювания бюджет, смятан за една от липсващите връзки в единната валута почти 10 години след дълговата криза. Първоначалните му амбиции обаче бяха отслабени заради опоненти, водени от Холандия, които се опасяват от прехвърляне на богатство към предразположени към кризи страни като Италия, Гърция или Испания. Министерското споразумение не се нарича официално бюджет, което би било твърде чувствително в политическо отношение в по-богатите страни, а бюджетен инструмент за конкурентоспособност и конвергенция - фонд с ограничен капацитет, който да бъде използван за подкрепа на реформи. Преименуването бе поискано от Холандия. Според френски източник размерът на бюджета ще бъде уточнен на по-късен етап, но останалите му компоненти са били договорени от министрите. Следващата седмица сделката трябва да бъде одобрена от лидерите на ЕС на среща на върха в четвъртък и петък.", "date": "2019.06.14", "title": "Финансовите министри на ЕС се споразумяха за бюджет на еврозоната"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396707-%E2%80%9E%D0%BA%D0%B0%D1%80%D1%82%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D0%BD%E2%80%9C-%D1%89%D0%B5-%D1%83%D0%BB%D0%B5%D1%81%D0%BD%D0%B8-%D0%B3%D1%80%D0%B0%D0%B6%D0%B4%D0%B0%D0%BD%D0%B8%D1%82%D0%B5-%D1%81-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BF%D1%80%D0%BE%D0%B8%D0%B7%D1%85%D0%BE%D0%B4", "text": "  Новият документ ще облекчи и емигранти, които са загубили българското си гражданство, обясни депутатът Депутатите от ВМРО обявиха нова законодателна инициатива, която предвижда въвеждането на нов вид личен документ на живеещите зад граница хора с български произход. Той ще се нарича \"карта българин\", ще се издава на хората от български произход и които живеят зад граница и нямат българско гражданство. Пред БНТ идеята коментира депутатът от „Обединените патриоти“ Юлиан Ангелов.  „Нашата идея е да облекчим по някакъв начин връзката на българските общности зад граница с България. В момента има различни процедури, по които могат да кандидатстват, но заради административни пречки или липсата на капацитет всички тези процедури се бавят, някой път и с години. Поради тази причина от ВМРО изработиха законопроект, който предвижда нов личен документ - наречен \"карта българин\", каза Ангелов. Юлиан Ангелов: „Всеки етнически българин зад граница да може да кандидатства и в най-кратки срокове да получава такъв документ, с който да може да пребивава на територията на България, да работят, да учат и всичко останало, което имат хората като български граждани, освен правото на глас.“ Тези документи ще важат само за територията на България. Подобни карти са въведени в Полша и в Гърция. „Ние се надяваме нашите общности, които живеят в Югоизточна и Източна Европа да бъдат по-добре интегрирани с родината България. Смятам също, че ще облекчим и тези българи, които последните 30 години емигрираха от България и са получили някъде гражданство, както в Австрия не се допуска двойно гражданство и са загубили българското гражданство“, поясни още Юлиан Ангелов.      ", "date": "2019.06.14", "title": "„Карта българин“ ще улесни гражданите с български произход"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396708-%D0%BF%D0%B0%D1%80%D1%82%D0%B8%D1%8F%D1%82%D0%B0-%D0%BD%D0%B5-%D0%B6%D0%B5%D0%BB%D0%B0%D0%B5-%D0%BD%D0%B8%D0%BD%D0%BE%D0%B2%D0%B0-%D0%B4%D0%B0-%D0%BF%D0%BE%D0%B4%D0%B0%D0%B2%D0%B0-%D0%BE%D1%81%D1%82%D0%B0%D0%B2%D0%BA%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D1%80%D0%BE%D1%82%D1%8F%D0%B3%D0%B0-%D1%80%D1%8A%D0%BA%D0%B0-%D0%BA%D1%8A%D0%BC-%D1%81%D0%BB%D0%B0%D0%B2%D0%B8-%D1%82%D1%80%D0%B8%D1%84%D0%BE%D0%BD%D0%BE%D0%B2", "text": "  \"БСП показа, че е опозиция и алтернатива. Всички останали партии в лявото пространство успяха да изкарат гласове - по-малко от тези на мажоритарния кандидат Иванчева\", изрази мнение депутатът. \"Моментът в партията е напрегнат, дебатите са разгорещени, но се надявам след Конгреса всичко това да бъде разрешено и да отидем към местните избори обединени. Откакто Корнелия Нинова е председател на БСП, тя пое нов курс на обновяване на партията - както в парламента, така и в структурите по места. Беше поет правилният курс за твърда опозиция и алтернатива на ГЕРБ. Затова напрежението в БСП след Конгреса трябва да бъде потушено\". Това заяви народният представител от ПГ на \"БСП за България\" Стоян Мирчев по БСТВ. Той обърна внимание, че БСП има пробиви в големи общини на европейските избори, а в други е на второ място, което на местни избори означава, че биха отишли на балотаж. \"БСП показа, че е опозиция и алтернатива. Всички останали партии в лявото пространство успяха да изкарат гласове - по-малко от тези на мажоритарния кандидат Иванчева\", изрази мнение депутатът. \"Имам резерви към решението на Корнелия Нинова да подаде оставка, защото въпреки резултата на изборите, ние имахме повишаване на реалните гласове, което другите партии нямат спрямо последните избори за ЕП. Имаме също с един депутат повече. Почти победихме на миналите национални избори, преди това спечелихме президентските. Нещо в нашата стратегия накрая се къса в кампанията и вместо да хвърляме оставки, можехме да видим къде грешим в двете кампании след президентските избори\", коментира Мирчев. Той все пак посочи, че в последните 10 години никой от лидерите на БСП не е поемал политическа отговорност и Корнелия Нинова е показала нов модел. \"Една част от хората, които предлагат да се върнат старите текстове за избор на председател от Конгреса са същите хора, които написаха текстовете за избор на председател от цялата партия. Интересен ще ми бъде дебатът - как същите хора ще обяснят рязката промяна в позициите им\", заяви социалистът. Той посочи, че един от тези автори е Димитър Дъбов, а сега той е от основните защитници на старите текстове.  По повод възможното намаляване на субсидията за партията на 1 лев за глас, Мирчев заяви: \"Ако няма държавна субсидия, партиите трябва да се обърнат към определени бизнеси. Тук включваме активния лобизъм, който трябва да се узакони, защото правенето на избори - това е ресурс. Кампанията изисква ресурс. Когато го вземеш не от държавата, а от частна фирма - този бизнес след това ще иска да защитаваш неговия интерес. Когато парите са на данъкоплатеца, ти трябва да защитаваш данъкоплатеца. Когато са от бизнеса - съответно интереса на бизнеса. Тоест политическата система ще се промени, а ГЕРБ нямат проблем с това. Те държат големия държавен ресурс и видяхме, че имат достатъчно спестени пари, те държат и едрия бизнес\". По думите му най-много ще пострадат малките партии, а такова решение е път към изграждането на диктатурата на Борисов. Предложението партийната субсидия да стане 1 лв. е формално извинение на Министерски съвет заради надвзетото финансиране и протегната ръка към Слави Трифонов.Зад предложението се крият доста по-големи проблеми за самия премиер и ГЕРБ. Техните патерици в парламента – „Атака”, ВОЛЯ и НФСБ на тези избори показаха, че не могат да съберат обществено доверие, а г-н Борисов е свикнал да има помощници в Народното събрание и сега протяга ръка към Слави Трифонов”, заяви депутатът.  Стоян Мирчев каза в предаването, че все още не знае колко точно трябва да върне БСП от надвзети партийни субсидии. Той допълни, че всички политически сили в парламента са единодушни, че парите трябва да се върнат.  „Човекът на „Позитано 20”, който отговаря за тези неща, е попитал, защото е имал съмнения, че сумата е по-висока, от Министерство на финансите не са му отговорили – казали са, че всичко е наред. Ако има вина, тя е във финансовото министерство, че не са проследили правилната сума”, коментира депутатът от БСП.  Той допълни, че в левицата има неразбирателство, но очаква по време на Конгреса ситуацията да се изясни.  „На този етап партията показва, че не желае Корнелия Нинова да подава оставка, особено в момент, когато ни предстоят избори. От цялата страна валят писма, в които пишат, че не е сега времето и въпреки че загубихме изборите – сме направили пробиви”, посочи депутатът.  „Решение за Мая Манолова няма. Това е коментар на г-н Паргов. Може би той припознава като такъв човек Мая Манолова. Тя е човек с авторитет в обществото, но преди да я коментираме, трябва да попитаме и нея какво мисли по въпроса”, коментира още Стоян Мирчев пред бТВ.      ", "date": "2019.06.14", "title": "Партията не желае Нинова да подава оставка. Борисов протяга ръка към Слави Трифонов"}
{"url": "http://www.classa.bg/%D1%81%D0%B2%D1%8F%D1%82/item/396698-%D0%BD%D0%B5%D0%BC%D1%81%D0%BA%D0%B8%D1%82%D0%B5-%D0%BC%D0%B5%D0%B4%D0%B8%D0%B8-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0%D1%82-%D0%B7%D0%B0-%D0%BD%D0%BE%D0%B2%D0%B0%D1%82%D0%B0-%D1%80%D1%83%D1%81%D0%BA%D0%B0-%D1%80%D0%B0%D0%BA%D0%B5%D1%82%D0%B0-%D0%B7%D0%B0-%D0%BA%D1%80%D0%B0%D1%8F-%D0%BD%D0%B0-%D1%81%D0%B2%D0%B5%D1%82%D0%B0", "text": "Въпреки че Студената война е далеч в миналото, надпреварата във въоръжаването между великите сили продължава \"без прекъсване\". А там, както и в областта на свръхзвуковите оръжия, Русия е безспорен лидер, казва немското списание Щерн. Това се дължи до голяма степен на новата ракета PRS-1M, \"оръжие за края на света\", според медията. \"PRS-1M е истинско оръжие на Деня на страшния съд, което може да се използва само във война, чиято цел е да унищожи света\", казва Гернот Крампер, автор на статия, публикувана в медията в понеделник. \" Тежкото руско оръжие има само една задача: то е предназначено за евентуална ядрена война и е предназначено да прихваща американски атаки\", казва Крампер. Колумнистът също така подчертава, че PRS-1M, който може да достигне скорост до четири километра в секунда (14,500 километра в час), е най-бързият снаряд в света и \"много по-смъртоносен\" от своите предшественици, тип 53T6. \"Новите хиперзвукови оръжия в арсенала на Кремъл са толкова бързи, че американската отбрана не може да ги улови\", казва авторът. PRS-1M е част от системата за противоракетна отбрана Амур А-135, разположена в района около Москва. Тя е в състояние да прихваща междуконтинентални балистични ракети на разстояние повече от 100 километра и на височина между 5 и 50 километра. Първите му тестове бяха проведени успешно през февруари миналата година. \"Няма никакво съмнение, че тази противоракетна ракета - както и всички компоненти на руската противоракетна система - ще могат да изпълнят задачата си да гарантират солидната защита на Москва и окръга\", каза тогава командващият. на противоракетното звено на руските авиокосмически сили, полковник Андрей Приходко.", "date": "2019.06.14", "title": "Немските медии предупреждават за новата руска ракета \"за края на света\""}
{"url": "http://www.classa.bg/%D1%81%D0%B2%D1%8F%D1%82/item/396699-%D1%82%D1%80%D1%8A%D0%BC%D0%BF-%D1%89%D0%B5-%D0%B8%D0%B7%D0%BF%D1%80%D0%B0%D1%82%D0%B8-%D0%BE%D1%89%D0%B5-1000-%D0%B2%D0%BE%D0%B9%D0%BD%D0%B8%D1%86%D0%B8-%D0%B2-%D0%BF%D0%BE%D0%BB%D1%88%D0%B0", "text": "По време на съвместна пресконференция в Белия дом с полския си колега Анджей Дуда, американският президент Доналд Тръмп съобщи, че ще изпрати още 1000 войници в Полша. Полша \"ще осигури бази и инфраструктура за подкрепа на военното присъствие на около 1000 американски войници\", каза Тръмп, добавяйки \" Варшава ще изгради тези проекти без разходи за САЩ\". \"Полското правителство ще плати за това,\" повтори президентът, преди да благодари на Дуда и на полския народ \"за сътрудничеството им за насърчаване на общата ни сигурност\". В предишни изявления пред пресата Тръмп каза, че войниците ще бъдат прехвърлени от Германия или от друго място, така че няма да има увеличаване на войските в Европа. Полските власти призоваваха американската администрация в продължение на месеци да изпрати повече военни сили в страната, и дори повдигнаха идеята възможната нова база да се нарича „Форт Тръмп\".  \"Е, това зависи от тях, нямам нищо общо с избора на името\", каза Тръмп. Президентът на САЩ също така обяви, че Полша е поръчала повече от 30 американски стелт-изтребители. Тръмп подчерта \"Авангардният F-35 е смятан за най-добрия боен самолет в света. Аплодирам президента Дуда за неговите усилия за укрепване и модернизиране на защитата на Полша\", добави той. От своя страна руският министър на отбраната Сергей Шойгу каза, че \"тези решения са контрапродуктивни и не допринасят за стабилността и укрепването на регионалната сигурност. Ние сме принудени да предприемем ответни мерки и трябва да сме готови да неутрализираме евентуални военни заплахи от всички посоки\", подчерта Шойгу.", "date": "2019.06.14", "title": "Тръмп ще изпрати още 1000 войници в Полша"}
{"url": "http://www.classa.bg/%D1%81%D0%B2%D1%8F%D1%82/item/396700-%D1%82%D1%80%D1%8A%D0%BC%D0%BF-%D1%80%D0%B0%D0%B7%D0%BC%D0%B0%D1%85%D0%B0-%D1%81%D0%B3%D1%8A%D0%BD%D0%B0%D1%82%D0%BE-%E2%80%9E%D1%82%D0%B0%D0%B9%D0%BD%D0%BE%D1%82%D0%BE%E2%80%9C-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D1%81-%D0%BC%D0%B5%D0%BA%D1%81%D0%B8%D0%BA%D0%BE,-%D0%BD%D0%BE-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8%D1%82%D0%B5-%D1%83%D1%81%D0%BF%D1%8F%D1%85%D0%B0-%D0%B4%D0%B0-%D0%B3%D0%BE-%D1%80%D0%B0%D0%B7%D1%87%D0%B5%D1%82%D0%B0%D1%82", "text": "Във вторник Доналд Тръмп настоя за съществуването на тайно и \"много добро\" споразумение с Мексико. За да го докаже, взе листа с предполагаемия документ от сакото си и го показа на съмняващите се журналисти, преди да тръгне от Белия дом за Айова. \"Това е споразумението, което всички казват, че нямам, така че ... Ще позволя на Мексико да направи съобщението в подходящия за Мексико момент, но ето споразумението. Много просто споразумение, то се състои от една страница, тя е страница от много дълго и много добро споразумение, както за Мексико, така и за САЩ\", каза президентът. Това, което вероятно не осъзнаваше, беше, че листът, сгънат на три части, изглеждаше прозрачен на ярката дневна светлина, особено за обективите на фотоапаратите с висока резолюция. „Тайното\" споразумение престана да бъде толкова тайно в момента, в който се видя на снимките, които скоро се появиха в различни медии. Сред видимите части на обратната страна се отбелязва, че това е копие на оригиналния документ, подписан на 7 юни, и фрази като \"ангажимент, при който всяка страна ще приеме връщане и обработване заявленията за бежански статут на граждани на трети страни, които са пресекли територията на тази страна\". Посочен е и определен вид \"споделяне на отговорностите, свързани с бежанците\". Изцяло се разчита една фраза: \"Ако Съединените щати определят - по своя преценка и след консултация с Мексико - след 45 календарни дни от датата на издаване на Съвместната декларация, че мерките, приети от правителството на Мексико в съответствие със Съвместната декларация не постигат достатъчни резултати по отношение на потока от мигранти към южната граница на Съединените щати, правителството на Мексико ще предприеме всички необходими стъпки съгласно националното си законодателство, за да приложи споразумението и да гарантира, че същите ще влязат в сила в рамките на 45 дни. \" Както посочва The Washington Post, чийто фотограф Джейбин Ботсфорт е направил една от прецизните снимки на листа, размахван от Тръмп, двата подписа, които се появяват в документа, не са на президентите на съответните страни или на посланици, а изглежда принадлежат на съветника на Държавния департамент на САЩ Марик А. Стринг и Алехандро Селорио Алкантара, заместник-правен консултант на Министерството на външните работи на Мексико. От своя страна ръководителят на Министерството на външните работи на Мексико Марсело Ебрард потвърди на пресконференция съществуването на продължаващи преговори със САЩ и отбеляза, че в понеделник правителството на Мексико е одобрило \"ангажимента за диалог и сътрудничество с органите на САЩ за съвместно решаване на проблема с миграцията в региона\".", "date": "2019.06.14", "title": "Тръмп размаха сгънато „тайното“ споразумение с Мексико, но журналистите успяха да го разчетат"}
{"url": "http://www.classa.bg/%D1%81%D0%B2%D1%8F%D1%82/item/396702-%D0%BA%D0%B8%D1%82%D0%B0%D0%B9-%D0%BD%D1%8F%D0%BC%D0%B0-%D0%B4%D0%B0-%D0%B2%D0%BA%D0%B0%D1%80%D0%B0-%D1%80%D1%83%D1%81%D0%B8%D1%8F-%D0%B2-%D0%BE%D0%BA%D0%BE%D0%BF%D0%B0-%D1%81%D0%B8-%D1%81%D1%80%D0%B5%D1%89%D1%83-%D1%81%D0%B0%D1%89", "text": "Голямата геополитическа инициатива за Борисов е в миналото, за Радев предстои, казва доц. Валентин Вацев Ние не привличаме азиатски инвестиции, само мечтаем за тях на глас За президента започва периодът на рисковете Путин се впечатлява, когато му противоречат Руски газ ще получаваме, дори ако ги разсърдим     - Доц. Вацев, след международния икономически форум в Санкт Петербург се заговори з а нови стратегически отношения между Русия и Китай. Може би защото самият Владимир Путин нарече двете държави стратегически сътрудници. Какъв е вашият прочит? - И на това събитие, както и на други от подобен род, има известно разминаване между заявените форми на обсъждане с необходимата куртоазия и ефективната предметна реалност. Без съмнение отношенията между Русия и Китай имат стратегическо измерение. Но това се вижда отдавна и не е заслуга на този форум. А въпрос на историческо развитие. Западноцентричният модел на руското развитие е вече поизхабен. Той измори руския елит. В Русия се носи атмосферата на разочарование от конвергенцията. Всъщност първият разочарован конвергентен политик бе именно Путин и той го показа с прочутата си реч в Мюнхен. Така че интересът на Русия към Китай произтича от уважение към действителността, към суровите факти на деня. Руският президент, ръководейки тези процеси, лека полека съзнателно преориентира сериозното стратегическо мислене от Европа към Азия. От своя страна Си Дзинпин също има заслуга за това. Казано по китайски, той дойде с нещо като революция. Победи на последния конгрес с много радикални виждания. Така че има насрещно движение, има стратегическо движение и от двете страни. Но още е рано да се говори за стратегически алианс между Русия и Китай. - Защо? - Стратегическият алианс е другото име на геополитиката. А тя нито се свежда до икономика, нито се извежда от нея. Ако икономиката беше всичко, нямаше да има геополитика, политика, култура... Геополитически алианс се появява тогава, когато за двете страни в него, в случая Русия и Китай, се появи общ противник. А общ противник засега няма. Путин го каза на китайския си колега, използвайки китайска поговорка - тигрите се бият на планината, а умната маймуна ги гледа от билото.  Китай много би искал да види Русия в своя окоп в търговската война срещу САЩ. - Някои анализатори смятат, че тя все пак ще завърши с търговска сделка. Какво е Вашето мнение? - Така ще е, но не ми стига фантазията, за да си представя как ще изглежда тази сделка. Тя явно ще е  някъде след края на света. А до тогава само война, жестока война - икономическа, търговска, с мита - и от време на време политически искри. Китай е гневен. Наскоро имаше дори необичайно грубо изказване на служител от китайското посолство във Вашингтон. Китай не си е позволявал такъв тон  даже в годините на студената война. Китайско-американските отношения се усложняват и двигателят на това усложнение е американската администрация начело с президента Тръмп. Той промени стратегическия противник на Америка. Хилъри Клинтън, неговата конкурентка, вярваше, че голямата опасност за Съединените щати е Русия, докато Тръмп посочи Китай. Имаме основания да се надяваме, че няма да има размяна на военни удари. Но търговските стават все по-жестоки и все по-мащабни. - Ще успее ли Китай да вкара Русия в окопа си? - Не, никога. Колективният Путин - президентът и още 60-70 души, които имат бремето да определят голямата политика на Руската федерация, много добре разбират, че Русия има интерес от друг тип отношения със Съединените щати. Те са нещо като “тайни съюзници”. От Кремъл не могат да помогнат с нищо на Тръмп - но могат поне да не му пречат. Тръмп ясно вижда, че помощ от Русия няма да дочака, но се надява да среща непрекъснато разбиране. Русия няма да разреши да бъде вкарана в китайския окоп. Поне докато Тръмп е президент. - С посещението си в Нормандия, със срещите си с Макрон и Мей, с визитата си във Великобритания и недвусмисления знак, че Борис Джонсън е неговият човек в Англия опитва ли се Тръмп да направи своя Алианс срещу Китай? - Да, струва ми се, че той точно това се опитва да направи. Разумна необходимост е да търси своите съюзници в Европа. Защото той няколко пъти постави своите съюзнически отношения с Европа под голям въпрос. И на равнище Брюксел, и с изненадващи ходове спрямо Германия, Франция и Англия. Въпреки че с Англия той много внимава, защото тя е близка “роднинска” страна, влиза в “петте очи”.  Без особена политика спрямо Европейския съюз, Тръмп няма да може да се справи със ставащия все по-тежък китайски проблем. Китай не е безпомощен. Разполага с огромни ресурси да затрудни живота на Съединените щати, но и на американски президент. За Тръмп предстои ключово събитие - ще се опита да се преизбере за втори мандат. Едва тогава ще бъде свободен евентуално да вкара войски във Венецуела, да затрудни Иран с голям експедиционен корпус, да вкарва самолетоносачи в Залива, да се опита отново да заплаши Ким Чен Ун, който очевидно не се плаши от нищо, защото всъщност е цар... Но за всичко това Тръмп трябва да доживее до преизбирането си. А това е на път да стане проблем. Затова всички негови действия на европейския континент са насочени към намирането на нови съюзници. - Владимир Путин и Си Дзинпин дадоха много знаци. Китайският президент нарече Путин свой най-добър приятел. Вечеряха до полунощ. Куртоазия или послание към света бе това? - Послание - не. Те не се затрудняват да отправят послания. Ако трябва да казват нещо на света, то идва от устата на говорителите им. По-скоро свободно нарушават протокола, което е форма на някаква “дипломатическа интимност”. Протоколът е желязна реалност в Русия, която има статут на империя, и още по-желязна в Китай. Ако Китай наруши протокола, значи наистина е станало нещо много специално. Истината е, че между двамата има практическа близост, добре се разбират, имат общи виждания и нагласи за близкото бъдеще. В самия форум, който бе първо в Санкт Петербург, после и в Москва, двете страни показаха висока подготвеност, много неща бяха приети, много програмни направления бяха утвърдени. - Подписани бяха договори за 42 милиарда долара.   - Да, но това не е начало, защото е вече в миналото, а реалните мащаби на взаимодействието надминават тези няколко десетки милиарди. Просто  става дума  за  много  бързо, “експлозивно” развитие на икономическите отношения между двете страни. - На този фон къде е България в стремежа си да привлече китайски инвестиции? Президентът Румен Радев бе специален участник във форума. - Не съм забелязал да се стремим да привличаме. Ние мечтаем на глас, това го умеем. И не смятам, че президентът има възможността да привлича сериозни инвестиции. Той не може и крачка да направи отвъд своята институционална рамка. Е, добре, ние оценяваме това. Но водачът, говорителят, доайенът на българската политическа класа не е президентът Румен Радев, а дългогодишният министър-председател на България Бойко Борисов. Той е човек сладкодумен, както знаем, обича да използва думата “инвестиции” като ги скланя във всякакви насоки и спрежения. Но китайските инвестиции не са се разбързали да завалят над България. Българската политическа класа няма да направи нищо реално, за да влязат у нас, защото се страхува да не разсърди добрия чичо във Вашингтон. - Тя се тревожи да не разсърди и Русия - за да продължим да получаваме руски газ. - Руски газ ще получаваме, дори ако ги разсърдим. Пък и те не се сърдят толкова лесно. Но, да, разбира се, никой не иска да си докарва неудобство откъм Русия. - Президентът Радев призова правителството да не бъде срамежливо и да започне преговори за намаляване цената на газа. Очаквате ли това да се случи? - Не. Президентът Радев проявява добра воля. Той се оказа виртуозен изразител на добра воля. От политическа гледна точка ефектът от действията на Радев е по-скоро пропагандно-възпитателен. Хората го харесват, общественото мнение все повече и повече устойчиво клони на негова страна. Но нека да повторя, президентът Радев е изразител на националното единство, той е суверен. А истинският доайен, ръководител, говорител, вдъхновител на българската политическа класа, е друг човек. И между тях няма съгласие по основни въпроси. - Виждате ли президента Радев в нова роля, след като Владимир Путин каза, че в негово лице България може да е посредник между Русия и Западна Европа? - Много мислих по този въпрос. И да, и не. Вижте, ролевите рамки на българското президентство са твърдо заковани още в началото на новата българска държавност. Те се направиха с цел президентът да не може много да мърда. В голяма степен идеята за Президент още тогава беше замислена така, че той да не пречи, да стои надалече. Той няма властови ресурси. - Но може да комуникира. - Да, комуникацията е велика сила. Това е моята сетна вяра. В България това не се вижда така добре както във Франция и в Англия. Но със силата на комуникацията и със способността да се казват точни думи в точен момент, президентът Радев може да събере огромен политически капитал. И тогава вече той би могъл да бъде и функционер с огромна обществена роля, влияние, полза. Това, че той проведе втори разговор с Путин, при чисто нови обстоятелства, беше правилна крачка във вярната посока. - Фактът, че дори опонира на Путин, предизвика одобрение. - Не му опонира, а го коригира. Това е елемент на съдържателен разговор, не на куртоазен. Доколкото разбирам Путин, защото го изучавам, той се впечатлява от такива похвати. През последните години с Путин не е прието да се противоречи. И когато български държавен ръководител го коригира, това звучи добре. Само по себе си посредничеството може да бъде много полезно и достойно. Не бих възразил бъдем посредници в нещо, но бих искал преди всичко да ни виждат сами за себе си, такива, каквито сме. И после вече да влагат инструментално-посредническа роля в нас. Путин умее с кратки думи и с недоизказани мисли да маркира отношение. Това и стана. Според мене президентът Радев би трябвало да се е върнал от Москва като победител. Но именно затова трябва да е готов за цистерната с нечистотии, която ще се излее върху него тук. - Очаквате ли след тази визита на Радев и срещата му с Путин нови отношения между България и Русия? - Да. Макар че в България има един особен вид политически тролове. Те са 10-15, но са се загнездили, заели са позиции от години. За разлика от обикновените интернетски тролове, които работят на дребно за жълти стотинки, работа на политическите е да плашат и заплашват - с руските танкове, с руските ракети, с руския тоталитаризъм и с мустаците на Сталин. Идеологическа жандармерия - “ще съобшя за теб в Посолството!” Президентът Радев, доколкото мога да съдя, трудно ще се поддаде на такива заплахи. По-скоро той самият може да заплашва, но пък ясно е, че със заплахи работа не се върши. Но според моето субективно впечатление Борисов пък вече е уморен от тези заплахи. На Борисов са му взели страха. След дълги години кълване по темето, заплахи, налагане на идеологически рамки, напомняне: \"Ти си човек на Запада и си длъжен да изпълняваш западната политическа воля, а Русия е Царството на злото, където не можеш да ходиш\", Борисов е уморен. Говоря от дистанция, разбира се. Не познавам човека, никога не съм го виждал на живо. Но въпреки това което прави, смятам че у него няма русофобство. По-скоро обратното - Борисов би искал нещо да може да стане с Русия. Според мене това би стоплило сърцето му. Както, впрочем, е с повечето българи. Но Борисов не може да си позволи такова нещо, защото ще изскочат десетината дежурни русофоби от идеологическия караул и ще му напомнят къде зимуват раците. В този смисъл за Борисов вече е късно да прави завои. - А за Радев не е? - За Радев предстои. За него предстои периодът на рисковете, на мъжкото отношение и на неопределеността. Защото в политиката винаги има един процент неопределеност. Виждал съм го отблизо това - мислиш едно, то стане съвсем друго. За Радев настъпва този период - на непредвидени събития, на добри чудеса, на лоши чудеса. Той вече не може да живее спокойно. Трябва да започне да играе геополитическа роля. Колкото и да е ограничен от Конституцията и от бащите на Конституцията. Докато за Борисов това е в миналото. Той по-вероятно ще изкара мандата си и след това ще му остане просто да помисли за някакво спокойно кътче, където умореният човек да си почине. Уморен е, защото ситуацията около него е отровна. Помните ли, беше заговорил за “гадовете” без да уточнява кои са. Оказаха се навсякъде - и близко, и далече от него. В един по-сполучлив за Борисов свят, той би могъл да плюе на троловете и да се разбере с Путин, но той изпусна тази инициатива. Бих дал пример с Орбан, който дълго време говореше напук на американската администрация и срещу нея. От това обаче събра огромното американско уважение. Накрая разговаря с когото трябва и се оказа, че във Вашингтон точно такива хора уважават най-много. И някой трябваше да обясни това на Борисов още преди години. Докато човек е жив, не бива да се отписва. Но се боя, че сега вече е късно. Голямата геополитическа инициатива за Борисов е в миналото, тя е изпусната. А за Радев предполагам, че предстои.    ", "date": "2019.06.14", "title": "Китай няма да вкара Русия в окопа си срещу САЩ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396703-%D0%B8%D0%B7%D0%BF%D0%BB%D1%83%D0%B2%D0%B0%D1%85%D0%B0-%D0%BE%D1%89%D0%B5-%D1%81%D1%82%D1%80%D0%B0%D1%88%D0%BD%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B0-%D0%B0%D1%82%D0%B5%D0%BD%D1%82%D0%B0%D1%82%D0%B0,-%D0%B3%D0%BE%D1%82%D0%B2%D0%B5%D0%BD-%D0%BE%D1%82-%D1%83%D1%87%D0%B5%D0%BD%D0%B8%D0%BA%D0%B0-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2", "text": "Деветокласникът от Пловдив, който вербовчик от джихадистката групировка \"Ислямска държава\" опита да превърне в терорист за пъклената кауза на ислямските фундаменталисти, е отказал да извърши бомбен атентат на финала за Купата на България по футбол \"Локомотив\" - \"Ботев\". Това разкриха криминалисти, ангажирани със случая, предава \"Уикенд\". Тийнейджърът от Пловдив бе задържан преди седмица, след като неговият баща подаде сигнал в ДАНС и в службите за сигурност, че детето му е под контрола на \"Ислямска държава\".      Родителят установил шокиращия факт, когато проверил мобилния телефон на сина си и открил негова комуникация в криптиран чат с вербовчик от \"Ислямска държава\". По-голямата част от кореспонденцията между ученика и засега неустановения джихадист вербовчик е унищожена в момента службите за сигурност опитват да я възстановят с помощта на киберспециалисти. Малко вероятно е обаче това да се случи. В момента младежът е в шок, а разкриването на самоличността му е стресирало цялата фамилия. Психолози се опасяват, че адаптацията му ще е трудна. Разследаващи разкриха, че ученикът от Пловдив е влязъл с контакт с \"Ислямска държава\" преди около 6 месеца. Момчето разгледало във фейсбук клиповете на джихадистите и веднага било \"прихванато\" от вербовчици - ислямски фундаменталисти. Според запознат с разследването на службите 16-годишният ученик от Пловдив получавал от 3 месеца методически указания как точно да произведе бомбата. Вербовчикът от \"Ислямска държава\" пробвал да насочи момчето да извърши атентат още на 15 май. Терористът споменал в чат с младежа, че бомбата може да бъде взривена на финала за Купата на България по футбол между \"Ботев и \"Локомотив\" Пловдив. Мачът се игра на националния стадион \"Васил Левски\", а терористът вербовчик очевидно е следял добре информационния поток от България. Ученикът обаче се възпротивил на предложението - първо имал приятели, които щели да бъдат на стадиона, освен това нямал потенциал да пренесе бомбата от Пловдив до София и да я взриви около стадиона.", "date": "2019.06.14", "title": "Изплуваха още страшни разкрития за атентата, готвен от ученика в Пловдив"}
{"url": "http://www.classa.bg/%D1%81%D0%B2%D1%8F%D1%82/item/396704-%D1%81%D0%B0%D1%89-%D0%BE%D0%B1%D0%B2%D0%B8%D0%BD%D0%B8-%D0%B8%D1%80%D0%B0%D0%BD-%D0%B7%D0%B0-%D0%BD%D0%B0%D0%BF%D0%B0%D0%B4%D0%BD%D0%B0%D1%82%D0%B8%D1%82%D0%B5-%D1%82%D0%B0%D0%BD%D0%BA%D0%B5%D1%80%D0%B8", "text": "Държавният секретар на САЩ Майк Помпео посочи Иран за виновник за нападението над два танкера в Оманския залив. \r\n Малко по-късно Централното командване на САЩ разпространи видео, за което от армията твърдят, че показва как лодка на иранските военноморски сили премахва неексплоадирала мина, прикачена към един от нападнатите кораби. \r\n   \r\n   \r\n   На видеото се вижда как малка лодка се приближава до едната страна на танкера, който е японска собственост, а един от хората на нея се изправя и премахва обект от кораба. Според САЩ обектът най-вероятно е невзривена мина. \r\n Нападението беше извършено в четвъртък около поредното изостряне на отношенията между САЩ и Иран. Другият пострадал танкер е норвежки. Взривове нанесоха щети на корабите и принудиха екипажите им да ги изоставят. \r\n От Иран отхвърлиха обвиненията на САЩ. \r\n         Външният министър на Иран Мохамад Джавад Зариф дори коментира, че инцидентът в Оманския залив е \"съмнителен\". Той посочи, че нападението на корабите - един от които японски, е извършено по време на посещението на японския министър председател Шиндзо Абе в Иран в опит да търси изход от кризата в отношенията между близкоизточната държава и Щатите. \r\n", "date": "2019.06.14", "title": "САЩ обвини Иран за нападнатите танкери"}
{"url": "http://www.classa.bg/%D1%81%D0%B2%D1%8F%D1%82/item/396696-%D1%81%D1%8A%D0%B4%D1%8F%D1%82-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%BF%D1%80%D0%B8%D0%BD%D1%86%D0%B5%D1%81%D0%B0-%D0%B2-%D0%BF%D0%B0%D1%80%D0%B8%D0%B6", "text": "Принцеса Хаса бен Салман, сестра на саудитския принц престолонаследник Мохамед бин Салман, ще бъде съдена в Париж следващия месец. Твърди се, че тя е наредила на бодигарда си да удари френски работник, съобщава АФП, позовавайки се на източници от правосъдието. Фактите се връщат към септември 2016 г., когато работник пристигнал в луксозния парижки апартамент на принцесата за да направи някакво ремоделиране. Мъжът започнал да прави снимки на вътрешността на къщата, за да може след ремонта да върне мебелите в първоначалното им положение, но Хаса го обвинила, че иска да продаде снимките на медиите. Тогава, според показанията на работника, принцесата наредила на бодигарда си да го удари. Той вързал ръцете на работника и му нареди да коленичи и да целуне краката на принцесата. Френското списание Le Point също така подробно описа през 2016 г., че принцесата извикала към телохранителя: \"убий го, кучето не заслужава да живее\". Очаква се обаче, че саудитската принцеса няма да се яви на делото, насрочено за 9 юли, тъй като не е била задържана по международната заповед за арест, издадена от Франция през декември 2017 г. Нейният бодигард беше обвинен през октомври 2016 г. във въоръжено насилие, отвличане, грабеж и смъртни заплахи. Според AFP работникът не могъл да се върне на работа осем дни поради тежестта на нанесените му наранявания.", "date": "2019.06.14", "title": "Съдят саудитска принцеса в Париж"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/396691-%D0%B4%D0%B8%D1%80%D0%B5%D0%BA%D1%82%D0%BE%D1%80%D1%8A%D1%82-%D0%BD%D0%B0-%D0%B1%D1%84%D0%B1-%E2%80%9E%D0%B4%D0%B5%D0%BD%D1%8F%D1%82-%D0%B7%D0%B0-%D0%B0%D0%BA%D1%86%D0%B8%D0%B8%E2%80%9C-%D0%B4%D0%BE%D0%BD%D0%B5%D1%81%D0%B5-7-%D0%BF%D1%8A%D1%82%D0%B8-%D0%BF%D0%BE%D0%B2%D0%B5%D1%87%D0%B5-%D1%81%D0%B4%D0%B5%D0%BB%D0%BA%D0%B8-%D0%BE%D1%82-%D0%BE%D0%B1%D0%B8%D1%87%D0%B0%D0%B9%D0%BD%D0%BE%D1%82%D0%BE", "text": "Изминалият „Ден за акции“ на Българската фондова борса (БФБ) донесе 7 пъти повече сделки от обичайното, сподели в ефира на   изпълнителният директор на борсата Иван Такев. Според него обаче това не е основната цел на инициативата.  По думите на Такев „Денят за акции“ се провежда с идеята да привлече нови клиенти и индивидуални инвеститори. „Това е най-големият плюс от него“. Основно в „Деня за акции“ са се търгували две-три компании, чиито имена изпълнителният директор на БФБ не пожела да спомене по обясними причини. Това се е превърнало в традиция през изминалите пет години, откакто се провежда инициативата. „Недвижимото имущество е начин за съхраняване на богатството в манталитета на българина. Това е и причината за неособено високия интерес към фондовите борси. Към нас за съжаление най-често се обръщат хора, които търсят бързо забогатяване“, подчертава Такев. Според него капиталовите пазари в световен мащаб бележат някаква трансформация и това до известна степен обяснява застоя не само у нас, но и почти навсякъде по света.", "date": "2019.06.14", "title": "Директорът на БФБ: „Денят за акции“ донесе 7 пъти повече сделки от обичайното"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/396692-%D0%B0%D0%BA%D0%B0%D0%B4-%D0%B3%D0%B5%D0%BE%D1%80%D0%B3%D0%B8-%D0%BC%D0%B0%D1%80%D0%BA%D0%BE%D0%B2-%D0%B8%D0%BC%D0%B0-%D0%BF%D0%BE%D0%B2%D0%B8%D0%BA%D0%B0%D0%BD%D0%B8-%D0%BE%D1%82-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2%D0%BE%D0%B4%D0%B0%D1%87%D0%B8,-%D0%B1%D0%BE%D1%80%D0%B8%D1%81%D0%BE%D0%B2-%D0%B5-%D1%82%D0%B0%D0%BA%D1%8A%D0%B2-%D0%B4%D0%B0-%D0%BC%D0%B8%D1%81%D0%BB%D0%B8-%D0%B7%D0%B0-%D0%BD%D0%B0%D1%81%D0%BB%D0%B5%D0%B4%D0%BD%D0%B8%D0%BA%D0%B0", "text": "Разбира психологията на народа, който управлява, и е човек практичен, човек земен.  Не е толкова на идеологията, а на практиката       - На какво се дължи политическото дълголетие на премиера Бойко Борисов, който днес празнува 60 години, акад. Марков ?   - Разбира психологията на народа, който управлява, и е човек практичен, човек земен. Не е толкова на идеологията, а на практиката. Така, както Живков навремето го наричаха Човека от народа, така и Борисов се нарече Детето на народа. По този начин той скъсява дистанцията между политическия връх и гражданите. Той има това умение. Има нюх в политиката, без да е теоретично подготвен. Борисов е човек на реалните задачи. Казва - „Аз правя нещо и то се вижда!“ Непрекъснато обикаля по магистрали, по железници.  - Как си обяснявате това, че негативите, които неизбежно съпътстват всяко управление, не му се \"лепят\"?    - Той играе успешно ролята на „доброто ченге“. Преди време, когато Дянков и Игнатов искаха да закриват нашата академия след година протести той ги събра и им каза: „Дянков, не пипайте Академията, Игнатов, внимавай!“   Борисов има подход към отделните съсловия – днес на учените, утре на медицинските сестри, на военните, по този начин трупа доверие. Има нюх и подход, това не се учи – природна дарба е. Не е необходимо само човек да бъде умен, трябва да бъде и хитър. Нали помните, на Живков му викаха Правешкия хитрец. Да, но за политика е важно не само да бъде умен, но и да бъде хитър. Бойко има тази черта.  - Според вас Борисов умишлено ли търси приликата с Живков? На Тодор Живков хората казваха „Тато“, на Бойко Борисов викат „Бате“?    - Тя се налага от сравнението. Освен това Борисов нещо е научил от Живков, нали неговата охранителната фирма го пазеше. Научил е как да решава в кризисна ситуация. В най-критичните моменти за него, когато бяха протестите през 2013 г., той си подаде оставката веднага, за да спечели. Направи една крачка напред, две назад, но след това още три крачки напред.  Сравняваме го с Живков и защото това е най-преснияj пример, който сме преживели. Но и други български политици са умеели да водят гъвкава политика. Винаги давам пример с Андрей Ляпчев  , който омиротворява България след една страшна гражданска война. Той казва „Со кротце, со благо се стига надалеко!“ Това е заветът на майка му. А не както политическите му противници преиначават - „Со кротце, со благо и со малце кютек“. Понякога политическият водач трябва да може да отстъпи, а не с рогата напред, както понякога правеха и Жан Виденов, и Иван Костов.  - Кое е по-важно в историята – личността или масите?    - Преди 10 ноември ни учеха, че народните маси правят историята. Всъщност личностите правят историята, защото без личности народните маси няма как да хвърлят своята енергия. Личността има значение, това са повикани от историята личности. Бойко Борисов е повикан от историята! Той е пожарникар, но беше повикан. Стигна се дотам, че няма кой да управлява държавата – БСП се провали с Жан Виденов, СДС се провали с Иван Костов, нищо не остана от СДС – само отломки. Колкото и от така наречената автентична десница да се правят на по-умни и да критикуват, но те се провалиха. Дойде Бойко Борисов, защото той върши някаква работа. Без да отправям ласкателства, но той си попадна на мястото. При сегашните условия Борисов се справя. Може утре друг да бъде повикан от историята. Ние историците анализираме, не можем да предвидим събитията. - Но когато дълго време се съобразяваш с желанията на хората, не правиш реформи. Когато не правиш реформи, трупащите се напрежения в един момент избиват в революция.  - Има такъв риск, защото реформите са нещо болезнено. Затова политиците не желаят да правят радикални реформи. Това е опасността при управлението на ГЕРБ има стабилност, но тази стабилност не може да преодолее натрупаните проблеми. Затова трябва да се правят и последователни реформи.  Борисов трябва да помисли и за наследника, защото с натрупването на годините желанието за промени отслабва. Обикновено по-младите политици правят реформи. Вярно е, че когато един човек управлява дълго наркотикът на властта го обсебва и той не вижда кой може да го замести. Но ако мислиш за държавата, трябва да оцениш и да посочиш не един, а двама, дори трима подготвени хора за наследници.  - Вие това ли бихте пожелали на премиера за 60-ия рожден ден?  - Да! Да се огледа, има млади, подготвени хора, които да поемат щафетата по-нататък. Трябва да се намерят хора, които да продължат този дълготраен исторически процес.      ", "date": "2019.06.14", "title": "Акад. Георги Марков: Има повикани от историята водачи, Борисов е такъв! Да мисли за наследника!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396693-%D0%BA%D0%B8%D1%80%D0%B8%D0%BB-%D0%B4%D0%BE%D0%B1%D1%80%D0%B5%D0%B2-%D0%BA%D0%B0%D1%80%D0%B0-%D0%BF%D1%80%D0%BE%D1%82%D0%B5%D1%81%D1%82%D1%8A%D1%80%D0%B8-%D1%81-%D0%B0%D0%B2%D1%82%D0%BE%D0%B1%D1%83%D1%81%D0%B8-%D0%BE%D1%82-%D1%86%D1%8F%D0%BB%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B4%D0%B0-%D0%B1%D1%80%D0%B0%D0%BD%D1%8F%D1%82-%D0%BD%D0%B8%D0%BD%D0%BE%D0%B2%D0%B0-%D0%BE%D1%82-%D0%BA%D0%BE%D0%BD%D0%B3%D1%80%D0%B5%D1%81%D0%B0-%D0%BD%D0%B0-%D0%B1%D1%81%D0%BF", "text": "Десетки автобуси с уж червени избиратели и симпатизанти събира из цялата страна дясната ръка на Корнелия Нинова в БСП - Кирил Добрев. Целта е да организират своеобразен протест в неделя пред НДК на старта на конгреса на левицата, след който лидерката в оставка и формално по документи ще бъде освободена от поста. Опитвайки да сгазят законите на партията обаче, Нинова и Добрев ще настояват членовете на конгреса да гласуват дали тя да не оттегли оставката си.  За това информират източници от \"Позитано\" 20. Добрев е впрегнал всички структури в страната да осигурят по 50 човека, които да бъдат включени в протеста, за да се създаде илюзията за някаква сериозна подкрепа за Нинова, каквато тя няма не само сред конгреса, но и в структурите. По места обаче ръководствата се страхуват от реваншизъм и затова някои са склонни да съдействат.     Пътят и всички разходи се поемали от столетницата, което означава, че Корнелия Нинова използва парите на БСП срещу самата партия и пръска и последните останали средства в касата й. По признания на Румен Овчаров там има вече не повече от 300-400 хил. лв. от взетите в последните две години само от държавна субсидия 25 млн. лв. Членският внос също е незнайно къде потънал. Сега обаче и тези останали пари се пръскат с лека ръка от Нинова и Добрев в отчаян опит да се спасят, макар партията вече да им показа на няколко пленума, че нямат никаква подкрепа и трябва да си ходят. Активно са включени в плана и платените тролове, които работят в полза на синята приватизаторка из социалните мрежи. Там те канят за участие във въпросния протест срещу оставката на Нинова интернет потребители, но опитите им до момента имат жалък резултат - едва сто човека са заявили присъствие онлайн. Причината структурите и симпатизантите да не се връзват е, че на всички е пределно ясно, че от понеделник Корнелия Нинова ще бъде никоя в БСП.  По устав няма абсолютно никаква възможност тя да оттегли оставката си, след като вече веднъж е подадена.  Дори да се опита да сгази правилника, номерът й да запази поста си няма да мине, защото дори  при една молба за обжалване в съда, партията ще бъде блокирана и няма да има възможност да участва в местните избори. ", "date": "2019.06.14", "title": "Кирил Добрев кара протестъри с автобуси от цяла България да бранят Нинова от Конгреса на БСП"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396694-%D0%BA%D0%B0%D0%BA-%D1%81%D0%B5-%D0%BB%D0%BE%D0%B2%D0%B8-%D1%82%D1%83%D1%80%D0%B8%D1%81%D1%82-%D0%BD%D0%B0-%D0%B3%D0%BE%D0%BB%D0%B0-%D0%BA%D1%83%D0%BA%D0%B0", "text": "Трябва да се знае, че туристът е претенциозно и плашливо животно. За да го уловите е необходимо да използвате хитрост граничеща с подлост. Но не се тревожете. Накрая на сезона подлостта ще ви се отблагодари.             Внимателно подгответе почвата за турист.         Трябва да се знае, че туристите доста се различават. Има туристи, кълвящи на бетон, други на евтин алкохол, а трети на природа. Поради тези особености е невъзможно да се лови турист по принцип, а трябва да се насочите към строго определен вид турист. Но преди това трябва да си отговорите на няколко въпроса: Когато хванете турист искате ли заедно с него да хванете и семейството му? Малките му?         След като го хванете какво ще го правите? Искате ли да му свалите кожата? Да развиете така наречения кожен туризъм?         Най-популярния турист е еко туристът. Често той обича да обикаля заедно със семейството си и да се наслаждава на природата. За целта е добре да боядисате вашето бетонно съоръжение-капан зелено. По незнайни причини екотуристът кълве на зелено. Посадете едно или две дървета около бетонното ви съоръжение. Ако дърветата развалят строгите бетонни линии може да сложите преместваеми палми в саксии.         Не се притеснявайте да лъжете. Веднъж уловен туристът трудно променя плановете си. Лъжете за всичко. Че водата е чиста, плажът е био ориентиран. Фасовете по плажа са фън-шуй декорация, лайната в морето са еко. Отпуснете фантазията си.             Еко туристът често може да попадне във вашия бетонен капан заедно със семейството си. Но вие не се тревожете. Достатъчно е наблизо да се продава сладолед за децата, както и да има отворена денонощна аптека добре заредена с успокоителни.         Никога не хранете туристът добре. Хранете го с гадости. Турист със стомашно-чревно разстройство е добре уловен турист. Лежи и не мърда от стаята си. Нищо, че не ходи на плажа. Важното е да си плаща за престой.         Алкохолният турист се лови сравнително лесно. Само поддържайте цената на алкохола ниска. Останалото е без значение. Единственото нещо, което трябва да осигурите на алкохолния турист е бърлога, в която да се свие и да прекара светлата част на денонощието. За останалото той ще се погрижи сам. При концентрация на алкохолни туристи е възможно да възникне напрежение поради тяхната непредвидима същност.         Бетонният турист по своята същност е идиот. Затова той ви е уловен по условие. По незнайни причини той се радва на бетонния пейзаж, не обръща внимание на мръсотията около него, а свинщините хич и не ги забелязва. За него не трябва да правите каквото и да е. За съжаление, бетонните туристи са изчезващ вид и въпреки правителствените програми за увеличение на популацията им те намаляват.         Ловния сезон е открит.         Следвайте инструкциите и наслука.", "date": "2019.06.14", "title": "Как се лови турист на гола кука"}
{"url": "http://www.classa.bg/%D1%81%D0%B2%D1%8F%D1%82/item/396695-%D0%BF%D1%80%D0%B5%D0%B4%D0%BB%D0%B0%D0%B3%D0%B0%D1%82-%D0%BE%D1%82%D0%B4%D0%B8%D1%85-%D0%B2-%D1%85%D0%BE%D1%82%D0%B5%D0%BB%D1%81%D0%BA%D0%B8-%D0%BA%D0%BE%D0%BC%D0%BF%D0%BB%D0%B5%D0%BA%D1%81-%D0%BD%D0%B0-%D0%BC%D0%B0%D0%BB%D0%B4%D0%B8%D0%B2%D0%B8%D1%82%D0%B5-%D0%B2-%D0%B7%D0%B0%D0%BC%D1%8F%D0%BD%D0%B0-%D0%BD%D0%B0-%D0%B3%D1%80%D0%B8%D0%B6%D0%B8-%D0%B7%D0%B0-%D0%BA%D0%BE%D1%81%D1%82%D0%B5%D0%BD%D1%83%D1%80%D0%BA%D0%B8", "text": "За тези, които обмислят да прекарат лятото в екзотична дестинация с всички платени разходи, решението може да бъде луксозният курорт Coco Palm Dhuni Kolhu, на Малдивите. Хотелският комплекс търси човек, готов да прекара две седмици в този тропически рай, с платени всички разходи, само с едно условие: да бъде готов да се грижи за костенурките, според съобщение, публикувано в началото на юни. По време на престоя си в курорта, кандидатът ще получи от първа ръка ценен ветеринарен опит в спасителния център за морски костенурки Olive Ridley Project (ORP). Участникът трябва да се грижи за костенурките, да почиства аквариумите, да участва в спасителни мисии на нуждаещи се животни и да информира гостите на комплекса за спасителния център. Очаква се и кандидатът да публикува подробности за прекарването си в социалните мрежи. Макар че е вярно, че работата няма да бъде заплатена, победителят, освен че ще може да се наслади на красиви тропически пейзажи, ще получи двупосочен самолетен билет, ще ползва безплатно вътрешен транспорт и всички хотелски услуги: храна, настаняване, круиз и участие в туристически посещения. Официалното съобщение предупреждава заинтересованите, че не е необходимо кандидатът да бъде специалист или да има предишен опит. Достатъчно е да е над 18 години и да има желание да участва в споменатите дейности. Освен това е необходимо да изпрати видеоклип от 2 до 3 минути и мотивационно писмо от 500 думи на уебсайта на курорта, обясняващо причините, поради които трябва да бъде избран. Конкурсът е отворен за всички националности до 1 юли.", "date": "2019.06.14", "title": "Предлагат отдих в хотелски комплекс на Малдивите ... в замяна на грижи за костенурки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396697-%D0%BF%D0%B0%D1%80%D1%82%D0%B8%D0%B8%D1%82%D0%B5-%D1%89%D0%B5-%D0%B2%D1%80%D1%8A%D1%89%D0%B0%D1%82-%D0%BE%D0%B1%D1%89%D0%BE-14,6-%D0%BC%D0%BB%D0%BD-%D0%BB%D0%B2-%D0%B7%D0%B0-%D0%BD%D0%B0%D0%B4%D0%BF%D0%BB%D0%B0%D1%82%D0%B5%D0%BD%D0%B8-%D1%81%D1%83%D0%B1%D1%81%D0%B8%D0%B4%D0%B8%D0%B8", "text": "Партиите ще върнат надвзетите партийни субсидии, реши на второ четене комисията по правни въпроси към Народното събрание. Това бе прието без почти никакви дебати и единодушно.   Преди около месец редакционният екип на \"Шоуто на Слави\" разкри, че в периода 2016-2018 г. шест партии са взимали 13 лв. за действителен глас вместо вписаните в закона 11 лв. на глас. Партиите в нарушение са ГЕРБ, БСП, ДПС, \"Обединени патриоти\", \"Воля\" и \"Възраждане\".    Надвзетите пари са в размер малко над 6 млн. на година - така общата сума, която партиите трябва да върнат в държавния бюджет, е 14,6 млн. лв. Тя ще бъде удържана от бъдещата субсидия, която по принцип се превежда на четири транша в календарната година.   \"За тези, които получават субсидия, а не върнат доброволно, от втория им транш за 2019 г. ще получат 70%. Вторият транш ще бъде преизчислен по разпоредбите на този законопроект. От всички следващи траншове по 50%\", коментира заместник-министърът на финансите Росица Велкова.  Партиите и коалициите, които вече не получават субсидии, ще имат срок до 31.12.2020 г. да върнат надплатеното. Това ще важи и ако дотогава бъдат насрочени предсрочни парламентарни избори и някоя от получаващите субсидия партии я изгуби.    Тези, които получават субсидия, но не върнат надплатеното доброволно, ще получат с 30% по-малко от сумата, която трябва да получи във второто плащане за годината. Следващите два транша пък ще бъдат намалени наполовина.    ", "date": "2019.06.14", "title": "Партиите ще връщат общо 14,6 млн. лв. за надплатени субсидии"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/396688-%D0%B2%D0%B0%D1%81%D0%B8%D0%BB-%D0%B8%D0%B2%D0%B0%D0%BD%D0%BE%D0%B2-%D1%81%D0%B5-%D0%B2%D1%80%D1%8A%D1%89%D0%B0-%D0%B2-%D0%BD%D0%BE%D0%B2%D0%B0-%D1%82%D0%B2-%D0%BF%D0%BE-%D0%BB%D0%B8%D1%87%D0%BD%D0%B0-%D0%BF%D0%BE%D0%BA%D0%B0%D0%BD%D0%B0-%D0%BE%D1%82-%D0%B4%D0%BE%D0%BC%D1%83%D1%81%D1%87%D0%B8%D0%B5%D0%B2", "text": "Ден след отстраняването на Миролюба Бенатова и Генка Шикерова, Нова ТВ обяви връщането на журналиста Васил Иванов в медията в “нов проект за журналистически разследвания”.   “От септември зрителите отново ще имат възможност да проследят как журналистът Васил Иванов разобличава престъпни схеми за корупция, кражби и измами. Той се завръща в медията с подписан авторски договор, след личната покана на собственика на „Адванс Медия Груп” Кирил Домусчиев. Към екипа на новия проект се присъединява и още един разследващ журналист – репортерът на NOVA и TrafficNews Тина Ивайлова”, се казва в съобщението на медията. Връщането на Васил Иванов в Нова ТВ се случва две години след напускането му по обвинение в “системно упражняване на цензура в работата му”, напомня Wbcafe. Иванов влезе в личен спор с тогавашния ръководител на новините в Нова ТВ Дарина Сарелска, като я обвини в спиране на конкретни негови разследвания за обществени поръчки срещу кметове. В опит да потвърди твърденията си, Васил Иванов даде обща пресконференция със Слави Трифонов, по време на която излъчи три телефонни записа със своите колеги Марин Николов и Антон Събев, и с члена на ръководството на Нова ТВ Силва Зурлева. В записите с Николов и Събев, Иванов настоява пред тях да потвърдят, че “ни забраниха да снимаме повече кметове и обществени поръчки”. Двамата отговарят положително на въпросите му. Дарина Сарелска беше отстранена от поста си на директор “Новини” в медията през август, три месеца след скандала с Васил Иванов. Мотиви за решението тогава не бяха съобщени. Силва Зурлева (тогава член на борда на директорите на Нова Броудкастинг Груп) пое временно отговорността за управлението на новините и актуалните предавания в телевизията. По същото време Васил Иванов се присъедини към Канал 3, където продължи да прави разследващи репортажи. Той е вторият кадър на телевизията, който прави преход към Нова в последните месеци. През април 2019 г. Миляна Велева беше назначена за директор “Новини и актуални предавания” на Нова ТВ.До този момент Велева заемаше същия пост в Канал 3, а до 2014 г. отговаряше за новините в TV7. Тина Ивайлова също е бивш кадър на Нова ТВ, където работеше до началото на 2019 г., преди да се присъедини към екипа на сайта “Трафик Нюз”. “След нейното разследване за купуване на гласове на местните избори през 2015 година има задържани и осъдени. „Ало” измамници също се изправиха пред съда, след като Тина Ивайлова внедри екип на медията в престъпната мрежа. Един от последните случаи, по чийто следи тръгна, е за двама братя с луксозни автомобили, които само по документи са незрящи”, се казва в съобщението на Нова ТВ по повод връщането на Иванов и Ивайлова. “И честит рожден ден, Бойко Борисов” Малко по-рано Миролюба Бенатова и Генка Шикерова публикуваха във Facebook съобщения за това, че напускат работата си в Нова ТВ. И двете споделиха новината за прекратяването на работните си отношения с медията със следния анонс “И честит рожден ден, Бойко Борисов”, като са отбелязали публичния профил във FB на министър-председателя.  ", "date": "2019.06.14", "title": "Васил Иванов се връща в Нова ТВ по лична покана от Домусчиев"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396689-%D1%89%D0%B5-%D1%80%D0%B0%D0%B7%D1%80%D1%83%D1%88%D0%B8-%D0%BB%D0%B8-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%D1%81%D1%82%D1%80%D1%83%D0%BC%D0%B0-%D0%B5%D0%B4%D0%B8%D0%BD-%D1%83%D0%BD%D0%B8%D0%BA%D0%B0%D0%BB%D0%B5%D0%BD-%D1%80%D0%B5%D0%B7%D0%B5%D1%80%D0%B2%D0%B0%D1%82", "text": "Къде точно да премине автомагистрала \"Струма\"? Проектът, който се изпълнява сега, няма нищо общо с онзи вариант, който беше представен за одобряване и финансиране, пише австрийско издание.  В София не виждат алтернатива.         Пътят ще бъде част от един престижен проект: магистрала от Дрезден до Солун, която трябва да даде тласък на икономиката, туризма и развитието на отделните региони. Около 170 километра от бъдещия транспортен коридор ще преминават през Югозападна България - по автомагистрала \"Струма\". Целият трафик от София в посока Гърция навярно скоро ще преминава през един природен резерват - Кресненското дефиле, посочва на сайта си австрийската обществена радиотелевизионна компания ORF.   Изданието пише за протестите на български природозащитници, които са решени на всяка цена да попречат на изграждането на нов път. „Кресненското дефиле е природен бисер, включително и в сферата на биоразнообразието: там се срещат над 3500 биологични видове, 92 от които са защитени от ЕС. Сред тях са скалният орел, белоглавият лешояд, пъстрият пор, както и редица застрашени видове костенурки, птици и прилепи. Освен това дефилето е истински биотоп за пеперуди“, четем на сайта на ORF.     Заради богатото си видово разнообразие, Кресненското дефиле е включено в програмата на ЕС за защитените територии \"Натура 2000\", припомня още австрийското издание. В тази връзка от екосдружението \"Приятели на Земята\"-България посочват, че строежът на нова магистрала на това място ще наруши правилата на ЕС. А според Десислава Стоянова от сдружението, проектът ще нанесе огромни вреди на животинския свят. Отговорност за екологичните вреди носи и ЕС? Известна част от отговорността за тези вреди, според еколозите, ще носи и ЕС, тъй като автомагистрала \"Струма\" се изгражда основно с европейски пари - още от 2008 година Общността отпуска средства за изграждането на отделните отсечки на магистралния път. Парите идват основно по линия на Кохезионния фонд за икономически по-слабо развитите страни-членки, както и от Европейската инвестиционна банка (ЕИБ). Брюксел обаче гледа на проекта като на важна мярка за свързването на Южна със Северна Европа, както и на България със съседните ѝ страни. Дотук в проекта са инвестирани около 600 милиона евро. С тях през последните 11 години бяха изградени предимно онези отсечки от магистралата, които не са оспорвани – те се намират северно и южно от Кресненското дефиле. Природозащитничката Десислава Стоянова обаче смята, че до няколко седмици строителството може да започне и в оспорваната част от участъка – т.е. в самото дефиле. По-нататък в статията се посочва, че в плана е залегнала концепция за два паралелни пътя: автомобилният поток в южна посока  - от София към Гърция - ще преминава през дефилето по съществуващия сега път, а за обратната посока ще бъде изграден нов път с множество тунели и виадукти, който ще преминава източно от дефилето. Предвидени са също и крайпътни места за почивка и паркинги. А съществуващият сега път през защитената територия в дефилето на Струма ще бъде основно ремонтиран.   Някакъв съвършено различен проект     Работата е там, че този план няма нищо общо с проекта, който първоначално е бил представен за одобрение и финансиране. В екологичната оценка за проекта, извършена от европейска страна, Еврокомисията навремето беше препоръчала два възможни варианта с цел защита на околната среда: или магистралата изцяло да заобиколи Кресненското дефиле, или движението да бъде вкарано в тунел под него. Подобно подземно съоръжение с дължина от 15 километра щеше да излезе много по-скъпо, но пък би предотвратило нанасянето на екологични вреди. Воден от убеждението си, че българското правителство ще следва именно този план, Брюксел продължи да отпуска на София средства за отделните участъци, както и за подготовката за прокарването на тунела, пише австрийското издание. През 2017 година обаче България изведнъж се отказа от идеята за тунел. В основата стоеше оценка за въздействието върху околната среда (ОВОС), потвърдена и от Върховния съд, според която изграждането на тунел ще увеличи риска от земетресения в региона и от замърсяване на подпочвените води. Критици обаче предполагат, че идеята за строеж на тунел е била изоставена поради невъзможността той да бъде осъществен от българска фирма. А това би означавало България да връща пари на ЕС. В София не виждат алтернатива Правителството отрича това категорично и твърди, че надземният вариант на магистралата е много по-екологичен. Освен това той отговарял на всички национални и европейски стандарти, а бързото му осъществяване щяло да намали и големия брой катастрофи, които стават по това шосе. Правителството в София не вижда алтернатива на своя проект за два паралелни пътя. Редица неправителствени организации обаче смятат тунела за най-добрия вариант. На запитване на ORF Еврокомисията е отговорила, че България още не е поискала официално отпускането на средства за изграждане на спорната отсечка от проекта. Чак когато това се случи, Комисията ще проучи дали е било спазено европейското законодателство, вкл. за опазване на околната среда, преди да бъде взето решение за финансиране на оспорвания участък, съобщава изданието и допълва, че надеждите на българските еколози са за евентуална намеса от страна на ЕС.    ", "date": "2019.06.14", "title": "Ще разруши ли магистрала \"Струма\" един уникален резерват?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396690-%D0%BB%D0%B5%D1%82%D0%B5%D0%BD-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D1%85%D0%B8%D1%82-%D0%BC%D0%B8%D0%BD%D1%83%D1%81-%D0%B5%D0%B4%D0%BD%D0%BE", "text": "  По зачестилите реклами на медикаменти, с които да минимизирате щетите от двете глътки чешмяна вода, изпити на морето? По скандалите в офиса дали климатикът да е настроен на 18 или на минус 18 градуса? По това, че момичетата вече са извадили летните си ботуши? Не!   Тук се познава, че е лято, когато всеки български изпълнител изкара своя \"летен хит\". Целта е парчето да е хубаво и да звучи от всяка налична тонколона в държавата. За съжаление в последно време се сбъдва само втората част на изречението.   Тази година не направи изключение от тенденцията, затова ето кои песни ще слушате през летния сезон, колкото и да не ви се иска.       От създателя на \"Сякаш пред църквата някой оставил е бебе...\" и \"Ръцете ми от студ премръзнали държаха малък счупен телефон...\" идва нова драма със социален привкус. Лирическият герой е от малцинствата и затова възлюбената му предпочита да крие горещите им интимни взаимоотношения. Затова и не си признава, че обича \"черното, момчето скъсано\" и като цяло мълчи като партизанин на разпит. Получава се обаче лек дисонанс между текста и клипа, защото Азис е с цяла кинкалерия блестящи камъни по себе си. В ролята на любимата влиза Рут Колева, която затвърждава позициите си на обществено ангажирана личност, която приема сериозно въпросите за дискриминацията. Шансовете да чувате песента, накъдето и да се обърнете, са огромни, а аудиторията на DSTV ще я поръчва ексклузивно в следващите осем месеца. Лелееееей...       И той еее... И неговото име еее... Криско, разбира се! Кралят на българския рап, хип-хоп и арендби (поне в очите на осмокласниците) се завръща с песен, която поразително звучи като взета от репертоара на Слави Трифонов и мината през Autotune, за да не си личи кражбата. Оказва се, че един от авторите на аранжимента е китаристът на Ку-Ку Бенд - Цветан Недялков. Това обяснява всичко. По-любопитното е, че слушането на Криско освен ниско IQ и тикове, може да ви донесе и 3000 лева. Как е възможно - пише в описанието на клипа. Самото видео може да бъде обрисувано така - Криско е зад волана в облекло, което страшно напомня дрехите на доставчик на известна верига ресторанти. Компания му правят хора, които в България по една или друга причина наричаме \"известни\". Страшното е, че \"Да или не\" няма да звучи само по DSTV.       Или с други думи - така става като си поръчаш Карди Би от AliExpress. Един от често задаваните въпроси към Гери-Никол сигурно е кога ще изкара и българска версия на парчето, защото настоящата не звучи като да е на чист български. Друг вариант е да пуснат субтитри, за да вникнем най-накрая в дълбокия смисъл на текста, ако въобще има смисъл. Парчето е дует с Бандата на Ръба. Трудно е да се прецени дали последното е псевдонимът на тартора, или просто обозначава местоположението на бандата. Клипът буди не по-малко недоумение, а в коментарите сполучливо е определен като \"Жасмин от \"Аладин\" и трите прасенца - Disney mashup\". Бихме добавили, че има и сериозен елемент от \"Пълна промяна\" и \"Клъцни/ срежи\". Гореописаното не променя факта, че най-вероятно ще чувате \"Шефе, шефе\" по-често от малкото си име в близките месеци. Разбира се, ако останалите антилопи и газели от бранша не изкарат нещо още по-по-най или Папи Ханс не сготви нов кекс.       Песента е мелодична и запомняща се. Михаела Филева е красива и сексапилна. ТоТо от \"Скандау\" ни е все по-симпатичен. Защо тогава слагаме парчето в този хейт-списък? Ами, много просто - тази песен вече сме я слушали и този клип вече сме го гледали под името Despacito. Споменът за рекордьорът от лято 2017 г. все още е твърде пресен (и болезнен), за да пропуснем с лека ръка многото прилики. Иначе парчето е приятно и ще го преживеем, точно както преживяхме и Деспаситото - с повече студена бира или джин-тоник в ръка...  ", "date": "2019.06.14", "title": "Летен български хит минус едно"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396687-%D0%BF%D0%BE-%D0%BF%D0%BE%D0%B2%D0%BE%D0%B4-%D0%BD%D0%B0-%D0%B5%D0%B4%D0%BD%D0%BE-%D0%B8%D0%BD%D1%82%D0%B5%D1%80%D0%B2%D1%8E-%D0%BA%D0%B0%D0%BA%D0%B2%D0%BE-%D0%BA%D0%B0%D0%B7%D0%B0-%D0%B8-%D0%BA%D0%B0%D0%BA%D0%B2%D0%BE-%D0%BD%D0%B5-%D0%BA%D0%B0%D0%B7%D0%B0-%D1%80%D1%83%D0%BC%D0%B5%D0%BD-%D0%BE%D0%B2%D1%87%D0%B0%D1%80%D0%BE%D0%B2", "text": "След пленума на НС на БСП (07.06.2019) Румен Овчаров даде воля веднага на анализаторските си способности по btv. БСП познава добре Овчаров. Известна е кариерата му на партиен деец, министър, народен представител, представител на държавата в „Лукойл Нефтохим Бургас“, при Бойко Борисов. Овчаров също знае много за партията БСП, чийто софийски ръководител е бил достатъчно дълго. Маниерът му на говорене, поведение пред камера е неизменен. Той не е в обяснителен, а в квалификационен режим. Последна инстанция. Лесно слага „капак“ по теми от партийния живот, не от стопанския, с който е дълбоко свързан. Изненадващо през юни 2019 година Овчаров решава да сложи знак за равенство между ситуацията при правителството на Жан Виденов и днес, след изборите за Европарламент.      Този нелогичен знак за равенство му послужи само, за да заклейми мнения, изказани от съпартийци, тъй като опитът за аналогия в тези събития не върши работа. Преди повече от 20 години БСП е на власт, сега е в опозиция. Тук цитирам думи на един министър от правителството на Виденов – Илчо Димитров, написани през 1995 година… „Жан изглежда все по-изолиран в тясната си група от приятели съветници. В МС минават текущи документи, обсъждат се внимателно, ала той не пожела принципни проблеми на управлението да са обект на отделни свободни разисквания от министрите, изглежда не се доверява, освен на най-близките си… Партийният апарат държи да командва… Жан се държи почти презрително към печата, сякаш им се сърди, че не оценяват неговата честност, добронамереност, всеотдайност… Жан не обърна внимание на такива бележки, щом не пасват на собствените му разбирания, той не ги смята за съществени…“ Този човек е харесвал Виденов, старал се е да му бъде в помощ… Според Овчаров, през 1997 настъпило безвремие, защото 19 души от партията написали писмо до Виденов с искане за неговата оставка и ….. времето спряло! „Хора, обладани от желание да свалят лидера на БСП, наистина го свалиха, те после не получиха това, което искат.“ Загадъчни думи, но обвинителни по смисъл. Откривате ли разликите или приликите? Както ви харесва. Откакто свят светува с реч, писмо, музика или само с жестове хората общуват. Общуват! През всичките тези години Овчаров е таил в сърцето си гняв, за да го излее след поредната изборна загуба на БСП и пак намира същите „виновни“! Тези дни прочетох, че Джими Картър, 94 годишен, бивш президент на САЩ от Демократическата партия, написал писмо на Тръмп, за да му разкаже как неговата администрация се опитала да се справи с икономически търкания, които САЩ имали с Япония по онова време. Сегашният американски президент се обадил на Картър по телефона по този повод. И двамата остават доволни. У нас ситуацията е жалка. Партията-държава бие на избори БСП 12 пъти. „Виновните“ в БСП показват „невежество, омраза и амбиция“, все човешки прояви, заклеймени от тибетските монаси. Едва сега ли Овчаров възприема този техен постулат, след екскурзията си до Тибет? Това се демонстрира по време на интервюто. Според Овчаров, лично той остро, много остро, критикувал Нинова, но какво от това? Нещо променя ли тази негова критика, която Нинова подминава като малка гара? Корнелия Нинова извадила партията от задкулисие – отново твърдение, обвито в мъгла, валидно само за посветени! В интервюто ОвчароВ много лежерно противопоставя Петър Витанов на Станишев, наричайки го „Пепи“. Но май му прави мечешка услуга, в което ще се убедим по-късно. Той изрича и нещо, което рязко го принизява: „БСП няма бъдеще с Дъбов, Гергов, Пирински, Михов…Тези хора са минало за партията…хора, които не разсъждават политически, само от гледна точка на това, че са засегнати личните им интереси…“ Дали някой не замисля такъв похват да се „прелее“ и в ОПО? Тогава много бързо ще се преброи членската маса! Къде остава смирението или по европейски възпитанието, социалистическата ни идея, та Овчаров започва да раздава местата в БСП? Ако той се изживява като гуру, не е важно какво е прихванал от Тибет, а от европейския, от българския живот – винаги ще има инакомислещи, докато се раждат дучета! Да се спрем само на проявите на тясното партийно ръководство за Евроизборите. Каруцата се озова пред коня. Вътрешнополитическите проблеми изцяло замениха възможността българите да се почувстват част от Европа, Европа на трудещия се, борещ се европеец за равенство и нормален живот. Да не говорим за плакати, клипове, номинации, изборни листи и подробности като „за победа ще се смята дори един глас в повече“! Но нас ни биха със 130 000 гласа! Най-често се пресмятаха заплати в евро и никакъв диалог дали българските евродепутати са ги получавали даром. Всичко започва от днес, от нас. Това да ви е познато? ЕС има история, която не се преглъща за час. Има ревниво пазени правила, които няма как да научиш, ако пренебрегваш, не уважаваш тези, които вече ги знаят, но така се постъпва у нас. Не случайно министърът на транспорта „обучава“ новите български евродепутати. Доста елементарен и неплодоносен подход. Никаква съпричастност към общоевропейски проблеми, които са и наши – климатични промени, жизнен стандарт, заплати, пенсии, здравеопазване… Българинът не разбра, че се намира в най-желаното място за живот на планетата Земя – Европа и защо е на опашката. Такава беше кампанията – завистлива, объркваща и не в целта! Ето за това има друго мнение, предлагат се друг ред и взаимодействие между хората, нарекли се социалисти. По повод притеснението как се правят избори без пари, преди всичко с идея и то такава и така поднесена, че да привлича, а не да отдалечава хората в и от партията. Идея, морал, ежеминутно спазване на общочовешки принципи, а не робуване на финикийски знаци, това ще спаси БСП и България дори! Надявам се, че социалистите, участници в предстоящия конгрес, имат сетива за нещата, неподвластни на прозрения от Тибет.  ", "date": "2019.06.14", "title": "По повод на едно интервю - какво каза и какво не каза Румен Овчаров"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/396682-%D1%81%D1%82%D0%B5%D1%84%D0%B0%D0%BD-%D0%B4%D0%B0%D0%BD%D0%B0%D0%B8%D0%BB%D0%BE%D0%B2-%D0%BF%D1%80%D0%BE%D0%B3%D0%BE%D0%B2%D0%B0%D1%80%D1%8F-%D0%B7%D0%B0-%D0%BF%D1%80%D0%BE%D0%B1%D0%BB%D0%B5%D0%BC%D0%B8%D1%82%D0%B5-%D0%B2-%D0%B1%D1%81%D0%BF-%D0%BA%D0%B0%D0%BA%D0%B2%D0%BE-%D0%B5-%D0%BF%D0%BE%D1%81%D0%BB%D0%B0%D0%BD%D0%B8%D0%B5%D1%82%D0%BE-%D0%BC%D1%83-%D0%BA%D1%8A%D0%BC-%D0%BA%D0%BE%D0%BD%D0%B3%D1%80%D0%B5%D1%81%D0%B0", "text": "Както винаги, Ламбо е безкомпромисен в анализа си за случващото се в партията - какво ще стане с БСП с Нинова и с БСП без Нинова   Стефан Данаилов проговаря пред   за проблемите в БСП след изборите и за това, което ще се случи на конгреса.   Очаквайте оценката му за ината на Нинова, за грешките на Станишев, за греха на Първанов. Критиките  му за предизборната кампания, за работата на парламентарната група... Мнението му за поведението на Елена Йончева,  Димитър Дъбов, Михаил Миков, Валери Жаблянов, Антон Кутев... Какво е взел от БСП Пирински и какво иска още? И за кого? Кой може да е новият лидер на БСП?   Както винаги, Ламбо е безкомпромисен в анализа си за случващото се в партията - какво ще стане с БСП с Нинова и с БСП без Нинова. Защо е тази омраза в партията и какво я породи? Кой от вътрешната опозиция какво е поискал от Нинова? Какво е скрила Нинова, за да запази имиджа на партията? Какво е посланието на Стефан Данаилов към конгреса и към лидера в оставка? Как оценява кампанията на Бойко Борисов? Какво мисли за Цветан Цветанов? Може ли да се разцепи БСП и той би ли напуснал партията? Защо е тази братоубийсвена война в столетницата?    ", "date": "2019.06.14", "title": "Стефан Данаилов проговаря за проблемите в БСП. Какво е посланието му към конгреса?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396683-%D0%B5%D0%B4%D0%B8%D0%BD-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%B4%D0%B5%D0%BD-%D0%BD%D0%B0-7-%D0%BC%D0%B8%D0%BB%D0%B8%D0%BE%D0%BD%D0%B0-%D0%B8%D0%B4%D0%B8%D0%BE%D1%82%D0%B8", "text": "Един български ден. Телевизиите в 7,00 часа: Тийнейджър в Бургас диша с кислороден апарат, чака трансплантация в Австрия, полицаи събират пари. 7,15 – медицински сестри във Видин в ефективна стачка.   Недоумяват защо няма реакция нито от министерството, нито от политиците, но са изумени, че нямат подкрепа от пациентите. И аз се чудя на пациентите, защото от сестрите зависи много дали ще се оправят. Знам го от опит. Хубав ден се очертава. Междувременно трима младежи загинали в катастрофа до Неделино. Карали бързо… може би… Гледахте ли сериала „Чернобил“? Ако не сте, не си губете времето. Спецът по атомни централи и умел милионер Богомил Манчев каза по едно ТВ, че бил нещо като Хелоуин – плашели децата с аварията през април 1986 година. И разбира се, медиите били виновни. Очевидно Михаил Горбачов, тогавашният президент на СССР, не е запознат с рецензията на нашия Манчев, защото признава, че: „Мислехме, че има само пожар, а е било световна трагедия. Дори в политбюро нямахме достатъчно информация…“. Манчев каза също, че няколко години преди Чернобил имало авария в американска АЕЦ, ама си мълчим за нея, щото сме… Сещате се какви. Тъпи съветофоби, естествено. Щом Манчев казва, нали е милионер, трябва да му вярваме. Прост човек не прави милиони, нали, освен ако не удари джакпота от картончетата на един друг честен милионер. Ето и нещо по-така. Пловдив е Европейска столица на културата, нали така. Помните какво откриване имаше, какви пари се дадоха за авангардна сцена и прочие модерни хрумки. Та послучай еврокултурата съборили къщата на Васил Куцоглу, строена преди повече от един век. Сградата била проектирана от известни архитект Йосиф Шнитер. И забележете: къщата е съвсем близо до кметството, но там никой не разбрал защо бучат булдозери. Един чиновник си изми ръцете - уведомили министерството и прокуратурта. Министър е Боил Банов, дето се изяви в „Ало, Банов съм“ покрай скандала с ремонта на Ларгото. Прокуратурата пък в момента се олицетворява от Сотир Цацаров, Иван Гешев и Спецобвинението – може и не точно в този ред. Затова е сигурно, че ще бъдат открити виновни, корумпирани и ще получат заслужено наказание. Както казват в армията: Надай се х.йо на пияни жени… Да не забравим и храброто нахлуване на ченгета и прокурори в офиси на бизнесмена и издател Иво Прокопиев. Търсели документи за продажбата на завод „Каолин“. Продажбата, за сведение, е станала през 2013 година. На германци. Ровят за документи през юни 2019 година. Някой спомена, че и Росен Плевнелиев  щял да пострада покрай тази акция. Може би, защото ударът е срещу цял един кръг. Прокурор от Спеца успокои гражданите, че не ставало дума за удар срещу медиите на Прокопиев. В никакъв случай, сакън! Което според Соломон Аш, означава, че именно заради медиите е цялата уйдурма. Прокурорската реакция го доказва. Но пък кой е Аш, би казал Гешев, например. Междувременно научихме, че с Нова тв се разделят Миролюба Бенатова и Генка Шекерова. „Разделят“ е меката форма на „подканени да напуснат“. Според новите собственици ставало дума за финансови аргументи, а според други – спират всякакви предавания, в които има дори намек за проблеми в държавата. А може просто вече наистина да няма проблеми. Черешката на тортата, окото на бурята, сърцевината на проблематиката, заревото над Драва, триумфът на Дарвин в тази еднодневна българска хроника бе отново? – Дани Кирилов. Същият, когото някои наричат БарниРъбъла. Този екземпляр е истински виртуоз в преиначаването на очевидното, когато трябва да защитава поста си и шефовете. Та Дани много сериозно заяви по Кошлуковата телевизия на компанията „Пеевски енд ДПС“, че ГРАЖДАНСКИ И ОБЩЕСТВЕНИ ОРГАНИЗАЦИИ нямат право да номинират кандидат за главен прокурор. Конституцията не давала и не било редно по милион причини. Не каза нито една. Веднага след това заяви, че гаранция за честния избор и честното изпълнение на задълженията от главния прокурор са ОБЩЕСТВОТО И ГРАЖДАНИТЕ. ВСЕКИ ЕДИН ГРАЖДАНИН, рече. Водещата се слиса и понечи да узнае от Барни как точно прави връзка между двете самоизключващите се твърдения, но не успя и се отказа сломена. Изразът на лицето й в този момент издаваше стомашна атака. Барни стилно сияеше. В друго студио Хамид Хамид, верен другар и сподвижник на Йордан Цонев и Делян Пеевски „отваряше“ затворените очи на нацията по въпроса с ДДС-то и държавните субсидии на партиите. Най-подробен обаче беше за това как пеевски е станал мултимилионер, а Доган горд собственик на ТЕЦ-Варна, пристанище, сараите в Бояна и прочие дреболии. Хванахте се, а? Хамид не напразно е копи пейст на БарниРъбъла. Както казва тренера по футбол на миналия век Димитър Пенев: „Все едно една майка ги е правила“… И е прав, да знаете. Ето и нещо, което наистина може да се случи само в България. Издателят на сайта „Биволъ“ Асен Йорданов получил обаждане от служителя на Национална дирекция „Полиция“ Николай Горанов, който му съобщил, че трябва да се яви спешно на разпит. Повод за спешаването е сигнал от гражданско сдружение БОЕЦ срещу Йорданов по повод притежавана от него запустяла нива от 1 дка на границата с Турция. Много бързо се разбира, че от БОЕЦ не са внасяли подобен сигнал, на което Горанов отговорил, че това е без значение или нещо такова. От БОЕЦ опитали да внесат писмено уверение, че няма такъв сигнал, но Горанов не се отзовал на уговорената среща. За абсурдната ситуация стана дума в предаването на Люба Кулезич „Честно казано“ по Евроком. И тя, и Йорданов така е не можаха да открият друга логика в случващото се, освен атака срещу медии, които ровят корупцията в прокуратурата и политиката. То друга логика и няма. За капак – Боби Михайлов дал пресконференция, на която говорил само за футболната топка, с която ще играят в новия сезон българските отбори. Отказал да отговаря на всякакви други въпроси. Интелигентен, широко скроен човек, диалогичен. Човек с кауза. Кауза пердута. Tabula rasa… Всичкото това изобилие само за едно денонощие. Без да включваме сагата с „терориста-джихадист“ от Пловдив, протестите за застрояването на дюните, застреляната мечка, шествието срещу високите цени на горивата, скъсаната язовирна стена и пр. Кажете сега, какви хора могат да търпят това? Според мен само идиоти. А може идиота да съм аз, а за всички останали подобно всекидневие да е прекрасно?     ", "date": "2019.06.14", "title": "Един български ден на 7 милиона идиоти"}
{"url": "http://www.classa.bg/%D1%81%D0%B2%D1%8F%D1%82/item/396684-51-%D0%BE%D1%82-%D1%85%D0%BE%D1%80%D0%B0%D1%82%D0%B0-%D0%BD%D0%B5-%D1%80%D0%B0%D0%B7%D0%B1%D0%B8%D1%80%D0%B0%D1%82-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F%D1%82%D0%B0-%D0%BE%D1%82-%D0%BD%D0%BE%D0%B2%D0%B8%D0%BD%D0%B8%D1%82%D0%B5-%D0%B8-%D1%81%D0%BB%D1%83%D1%87%D0%B2%D0%B0%D1%89%D0%BE%D1%82%D0%BE-%D1%81%D0%B5-%D0%BE%D0%BA%D0%BE%D0%BB%D0%BE-%D1%82%D1%8F%D1%85", "text": "Според глобалното изследване на Института на Reuters 62% са хората, които се стремят да са актуално информирани. 51% не разбират случващото се около тях, научавайки новини от дневния информационен поток, който достига до тях. Това са данните, които породиха най-много въпроси и впечатлиха още в началото участниците в Шестия световен конгрес на информационните агенции, който стартира днес в София. Конгресът започна с интересни презентации за световните тенденции и бъдещето на информационните агенции. Форумът събира на едно място над 100 представители от различни държави, които в рамките на три дена ще дискутират по темата „Бъдещето на новините“.  Домакин на проявата е Българската телеграфна агенция, която се е погрижили, както за добрата организация на събитието, така и  участието в него да имат интересни лектори и лидери в световната медийна индустрия.  Форумът от българска страна бе открит от генералния директор на БТА Максим Минчев и президента на България Румен Радев.     Изказването на Радев стана повод много  от лекторите да цитират по късно думите му и да се връщат към примера, с който той онагледи важността на новините,  дешифрирайки израза „ситуационна увереност“, която трябва да има един пилот.  Вярната и точна  информацията трябва да дава възможност, когато е необходимо да се вземат решения, да се реагира адекватно, правилно и навреме. Информацията, която е нужна за правилната оценка на ситуацията е най-важното условие за вземане на решения, които могат да са на живот и смърт, посочи Радев. Първият лектор – Петер Кропш, изпълнителен директор на ДПА-Германия и президент на EANA, който посочи, че единствената роля на държавата трябва да бъде създаването на среда за свободни медии. Нашата работа като информационни агенции е да представяме всички гледни точки независимо дали сме съгласни с тях или не; да осигуряваме на обществото информационния инструментариум, на базата на който то да вземе правилните решения. Според него обаче често днес медиите са под обсада. Институциите постоянно се опитват да прескочат медиите като използват социалните платформи. Собственици на медии стават хора, които са силно обвързани политически или икономически. Влиянията влизат през задната врата, отбеляза директорът на ДПА. Така според него се разместват лицата, които заемат ръководни позиции в медиите. Прави се опит да се влияе на медиите и това става ежедневно. Новини, които отразяват власт имащите по негативен начин, биват заклеймявани като фалшиви новини, каза Кропш. Държавата не трябва да се намесва и да казва за кое е правилно да се говори и за кое не. Директорът на ДПА е на мнение, че ролята на държавата е по-всеобхватна, а именно да създаде благоприятна среда за развитие на независимата журналистика и да създаде благоприятна законодателна среда за това. Държавата трябва да създаде възможности за равнопоставеност на националните медии с големите платформи като Гугъл, Фейсбук и т.н. медии, да приеме закони, гарантиращи лоялната конкуренция. Икономическото състояние на медиите е от ключово значение също. Медиите, които могат да съществуват без субсидии са наистина независими, смята Кропш. Расмус Нилсен, директор на Института на Reuters за проучване на журналистиката, и лектор по \"Политически комуникации\" в Оксфордския университет представи наскоро публикувания доклад за употребата на онлайн информационните потоци.   Основните заключения в доклада, който обхваща 38 пазара,  посочват, че в резултат от кризата с фалшивите новини и дезинформация, хората разчитат все повече на по-известните марки с добър имидж, сподели Нилсен. Освен това доверието в новините и отразяването продължава да се понижава. Хората смятат, че има и негативно оформяне на онлайн новините. Все по-малко хора прекарват време във Фейсбук и други социални мрежи. Оформя се ново пространство около използването на Podcast, особено сред по-младите потребители, а желанието за онлайн абонамент е ограничено до определени държави и марки, добави Нилсен. Той посочи, че според данните на Института на Reuters 66 % от анкетираните потребители използват предимно смарттелефон, за да осъществяват достъп до онлайн съдържание и информационните потоци, а не таблети или лаптопи. 28 % от потребителите проверяват новините сутрин именно чрез своя смарттелефон, а 54 % осъществяват достъп не само до новини, но и до всякакво информационно съдържание. Достъпът до новини и информация през последните години е обвързан с ползването на нови по вид апликации. Наблюдава се спад на ползването на Туитър, Фейсбук и Инстаграм. Нилсен посочи още, че се повишава % на хората, които се притесняват от фалшивите новини. 26% от потребителите например са опасяват от дезионформация, което ги кара да търсят такава в световни агенции като БиБиСи или Гардиан. Все повече хора спират да разпространяват съдържание защото не са сигурни в достоверността му. 35%  са хората във Великобритания се опитват да избягват новинарска информация, защото според тях това ги депресира и затормозява. По думите му усилията на информационните агенции трябва да се насочат към това да се убедят хората, че чрез журналистическата работа може да им се помогне да разбират случващото се около тях. „ Социалните медии развиват токсична среда“, заяви в началото на своята презентация Ърл Уилкинсън – изпълнителен директор на Международната асоциация информационните медии (International News Media Association – INMA).  „Ситуационната увереност на пилота, за която говори президента Радев важи и за нашия бранш. Журналистиката има значение и хората заплащат за тази ситуационна увереност“, допълни той. Уилкинсън посочи някои от тенденциите в световен мащаб като започна с нещо, за което все още не се говори много – освобождаването на журналисти, които нямат дигитални умения. Като важна посока, по която всички си дават сметка, че трябва да се работи е привличането и задържането на таланти и постоянното учене.  „Може би бъдещето е на анализаторите на данни, но може и да е на хората, които знаят как да използват тези данни“, каза още той. По думите му все повече навлиза персонализирането на съобщенията. През 2021-2022 г. персоналните съобщения ще станат норма, прогнозира Уилкинсън. Данните показват, че Фейсбук има сериозен проблем с доверието. В Колумбия 70% от дигиталния трафик на агенциите е във Фейсбук, но това е твърде много. Необходима е стратегия, която ще доведе хората при нас през централния вход, а не през страничния, коментира още експертът.  Според него формулата на успеха е не да си по-добър, а да си уникален и различен. Клайв Маршъл – изпълнителен директор на Press Association, Великобритания и Президент на Световния съвет на информационните агенции коментира за Фрог Нюз 111-тото място на България в класацията за свобода на медиите, което нарежда страната ни последна сред страните в ЕС и балканските ни съседи. „Може би световните информационни агенции обръщат внимание на мястото в класацията по свобода на словото, но не и на причините за това, защото България е само една от 180 държави, които участват в тази класация. Моето усещане е, че като страна-член на Европейския съюз България има своята отговорност да подобри ситуацията. Мисля, че е недопустимо да бъдете 111 –ти в света, точно за това повдигнах и този въпрос днес. Единственият начин да се промени това е да се обърне внимание на същността на проблема, защото журналистите, качествената журналистика, трябва да има възможността да работи свободно - това е част от демократичното общество.“, каза Маршъл.  ", "date": "2019.06.14", "title": "51% от хората не разбират информацията от новините и случващото се около тях"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396685-%D0%BD%D0%B0-%D1%80%D1%8A%D0%B1%D0%B0-%D0%BD%D0%B0-%D0%BF%D1%80%D0%B5%D0%B3%D0%B0%D1%80%D1%8F%D0%BD%D0%B5%D1%82%D0%BE-%D0%BA%D0%B0%D0%BA-%D0%B4%D0%B0-%D1%80%D0%B0%D0%B7%D0%B1%D0%B5%D1%80%D0%B5%D0%BC,-%D1%87%D0%B5-%D1%81%D0%BC%D0%B5-%D0%B1%D0%BB%D0%B8%D0%B7%D0%BE-%D0%B4%D0%BE-%D0%B1%D1%8A%D1%80%D0%BD%D0%B0%D1%83%D1%82", "text": "Ако бяхте казали, че страдате от \"прегряване\" (burnout) в началото на 70-те години, вероятно щяха да ви изгледат с повдигнати от учудване вежди. По това време понятието се използва неофициално за описание на страничните ефекти, които силно пристрастените наркомани изпитват - общо притъпяване на психичните възприятия, например, което е типично за доста от крайно дивите купонджии. Но когато през 1974 г. в Ню Йорк германо-американският психолог Херберт Фройденбергер за първи път описва проблема на прегаряне, той не мисли за наркоманите. Фройденбергер работи в клиника за пристрастени, в която има и много доброволци, които помагат на лечебното заведение. Психологът изследва именно тях и установява, че те страдат, но по друг начин - работата им е натоварена и мнозина започват да се чувстват демотивирани и емоционално изчерпани. Въпреки че някога са смятали работата си за удовлетворяваща, вече са станали цинични и депресирани. Постепенно започват да не отделят на пациентите си вниманието, което заслужават. Фройденбергер дефинира това притеснително ново състояние като форма на изтощение, която се дължи на продължителен извънреден труд, и заимства понятието \"прегаряне\", за да го опише по-точно. Популярността на понятието нараства и сега \"прегарянето\" се смята за глобален феномен. Въпреки че статистиките за разпространението конкретно на бърнаута са трудни за намиране, само във Великобритания 595 хил. души казват, че страдат от стрес на работното място през 2018 г. По данни на Евростат 40 на сто от изгубените работни дни в България се дължат на стрес на работното място. Спортистите го изживяват, YouTube звездите - също. Както и предприемачите. Самият Фройденбергер в крайна сметка го изживява. В края на миналия месец Световната здравна организация (СЗО) оповести, че този актуален проблем ще бъде признат в последната Международна квалификация на заболяванията. Там той ще се описва като синдром, който възниква в резултат на хроничен стрес на работното място и който не е бил успешно овладян. Според СЗО прегарянето има три елемента - усещане за изтощение, психична дистанцираност от работата и по-слаба производителност на труда на работното място. Но да чакате, докато напълно прегорите, за да направите нещо по въпроса - това не помага особено. Не бихте чакали да стане твърде късно, за да започнете да лекувате което и да е друго заболяване, нали? Как обаче можете да определите дали вече сте почти изпаднали в прегаряне? Много от признаците и симптомите на ранната фаза на бърнаут са много подобни на депресията, казва Сьобан Мъри, психотерапевт в Дъблин. Той е автор на книга за прегарянето, озаглавена \"The Burnout Solution\". Мъри препоръчва да следите за нарастващи прояви на лоши навици като повишена консумация на алкохол и сладко, за да изръджите до края на деня. Друг признак е силната умора - дори и да спите добре, към 10 сутринта вече броите часовете до лягането вечер. В момента, в който започнете да се чувствате по този начин, Мъри съветва да посетите личния си лекар и да споделите оплакванията си. Още повече, че депресията и ранната фаза на прегаряне са много сходни. И колкото и да цари ентусиазъм напоследък, че прегарянето най-после е признато като медицинско състояние, всъщност не е - то все още се класифицира като професионален и трудов феномен. Важното е да получите помощ от професионален лекар, който може да разграничи двете състояние. Въпреки че има много варианти за лечение на депресията, прегарянето най-често се преодолява най-добре чрез промени в начина на живот. Как да прецените дали наистина сте на ръба на прегарянето, или просто имате тежък месец? Мъри обяснява, че стресът всъщност е много важен и тревожността е това, което ни мотивира да постигаме добри резултати. Но когато постоянно сме изложени на стрес и тревожност, когато не разпускаме, това започва да прераства в прегаряне. Да вземем например мащабен проект, върху който работите. Нормално е да изпитвате прилив на адреналин, когато мислите за него, и вероятно той ви държи буден нощем. Но Мъри отбелязва, че ако все пак се чувствате неспокойни и след края на проекта, време е да се замислите дали не сте изложени на риск от прегаряне. И този риск постепенно нараства. Друг класически признак, че наближава прегарянето, е цинизмът - усещането, че работата ви не е особено стойностна, избягването на социални ангажименти и по-голямата податливост на разочарование. Някой, който е на ръба, вероятно ще започне да изпитва притъпяване на емоциите или психична дистанцираност. Човек се чувства така, сякаш вече няма капацитета да се ангажира толкова с обикновените, ежедневни неща. Мъри също така препоръчва да следите за окончателния показателен симптом за прегаряне - непоколебимото усещане, че качеството на работата ви започва да спада. Хората казват \"Но това не съм аз, аз не съм такъв, обикновено не правя това!\". Но ако са в състояние на физическа изчерпаност, те не са с нормалните си възможности. Ако това изглежда не твърде научно издържано, вижте бърнаут теста на Маслах, който цели да измери степента на прегаряне. Най-масово се отчитат неща като изтощение, цинизъм и това доколко добре се чувствате на работното си място. За първи път тестът е публикуван през 1981 г. и оттогава е цитиран стотици пъти в изследвания. Но какво следва, ако установите, че сте пред прегаряне? Единственият начин да спрете прегарянето и да се отървете от него завинаги е да изкорените причините за него. Разберете какво в живота ви може да се премахне временно или за постоянно. Може да е липса на достатъчно сън например, за да се възстановите от физическите симптоми на прегарянето. Мъри има програма от три стъпки, която включва определяне защо има разминаване между това какво човек може да предложи и какво изпитва, когато от него се очаква да даде. Понякога изпитваме потребността да сме прекалено перфектни или изпитваме \"синдрома на самозванеца\", при който смятаме, че се налага да работим много усърдно, за да прикрием факта, че не сме толкова добри. Понякога обаче проблемът е в самата работна среда. Според изследване на Gallup от 2018 г. сред 7500 американски служители прегарянето произлиза от несправедливо отношение на работното място, неконтролируемо натоварване и липса на яснота какво включват задълженията. Служителите също така са стресирани от липсата на подкрепа от техния мениджър и прекалено нереалистичните срокове. Друг проблем може да е, че ценностите на компанията дълбоко противоречат на ценностната система на самия човек. Това поражда усещане за напрежение и дисонанс. В някои случаи хората решават проблема като се заемат с нещо, което им носи удовлетворение извън работното място, но много често решават да направят по-радикална промяна от рода на смяна на работното място и дори нова професия. Каквато и да е причината за вашето прегаряне, основният съвет на Мъри е да се отнасяте с разбиране със себе си. Според опита на Мъри основен двигател за епидемията на прегаряния е сегашната култура да искаш всичко. Често просто не е възможно да имаш пълноценен социален живот и да реализираш успешно голям проект. От критично значение е да приоритизирате и да не очаквате твърде много от себе си; когато другите изглеждат като перфектни шефове, родители, фитнес идоли и приятели едновременно, те вероятно ни подвеждат - или поне получават доста помощ. Ако чувствате, че сте близо до това да се присъедините към бърнаут клуба, направете стъпка настрана, разберете какво не е както трябва и потърсете ново начало.    ", "date": "2019.06.14", "title": "На ръба на прегарянето - как да разберем, че сме близо до бърнаут"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396686-%D1%83%D0%B4%D1%8A%D0%BB%D0%B6%D0%B0%D0%B2%D0%B0%D1%82-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0-%D1%81-%D0%BB%D1%8E%D1%82%D0%B2%D0%B8-%D0%BC%D0%B5%D1%81%D1%82%D0%B0%D0%BD", "text": "Удължен е срокът на разследване на катастрофата с лидера на партия ДОСТ Лютви Местан, при която загина 6-месечно бебе. Това съобщи говорителят на окръжната прокуратура в Кърджали Димитрина Делчева. Причината за удължаването с още два месеца е, че все още вещите лица не са изготвили назначената по делото автотехническа експертиза. „На този етап единственият обвиняем по делото е Лютви Местан\", допълни Делчева. Политикът беше участник в катастрофа на пътя за „Маказа\". Според прокуратурата, докато управлявал колата си, Местан е отнел предимството на друг автомобил и последвал сблъсък. В другата кола пътувало семейство с две деца. При инцидента почина 6-месечно бебе, а родителите му пострадаха.", "date": "2019.06.14", "title": "Удължават разследването на катастрофата с Лютви Местан"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396678-%D0%B7%D0%B0%D1%89%D0%BE-%D1%81%D0%B5%D1%80%D0%B8%D0%B0%D0%BB%D1%8A%D1%82-%D1%87%D0%B5%D1%80%D0%BD%D0%BE%D0%B1%D0%B8%D0%BB-%D0%B5-%D1%82%D0%BE%D0%BB%D0%BA%D0%BE%D0%B2%D0%B0-%D1%83%D1%81%D0%BF%D0%B5%D1%88%D0%B5%D0%BD", "text": "Сериалът \"Чернобил\" ни припомня една версия за разпада на комунизма, която бяхме позабравили: аварията в Чернобил. Тя показа, че системата е дълбоко неадекватна и вече застрашава не само себе си, но и света.         Различни са версиите за края на комунизма. Едни подчертават политиката на човешките права на слабия президент Картър, укрепила дисидентските движения в лагера. Други величаят покерджийския блъф на силния Рейгън за стратегическата отбранителна система \"Звездни войни\", която изнерви Съветите и ги накара да хвърлят картите. Сериалът на НВО ни припомня една трета версия, която бяхме позабравили: аварията в Чернобил; посочвал я е впрочем и самият Горбачов. Тя показа, че системата е дълбоко неадекватна и вече застрашава не само себе си, но и света. \"Чернобил\" и комунизмът Много мнения бяха изказани за това дали действителността във филма е реалистично показана - че тогава в СССР нямало тениски и ходели по потници или че не можело партиен деец да пие водка на работното си място. (За тениските не съм сигурен как беше; водката мен лично ме убеждава). По-сериозната критика върви в посока на централния конфликт между смелия индивид и системата - той, казват, бил характеристика на англосаксонката култура и звучал привнесено в съветската действителност. Може би има нещо такова: сериалът така или иначе е предназначен за глобална публика. Но като се замислиш, защо да е толкова различна Русия? Какъв персонаж беше физикът-дисидент Сахаров, революционерът по неволя Клим Сангин на Горки, близкият до декабристите Пушкин, затвореният в психиатрия Чаадаев?      С какво физикът Легасов е различен като типаж от Чеховия доктор Рагин (\"Палата номер 6\"), който започва да съчувства на психично болните си пациенти и в последна сметка бива затворен при тях? Художественият образ предполага дистанция и обобщение. Не знам дали точно така е изглеждала ядрената централа, но комбинацията от обективно остаряла техника, грозни блокове и осветление, което убива цветовете, ми внушава усещане за убогост. Всичко е направено евтино и набързо. Това е впрочем резултат от благородната цел, която комунизмът си поставя, поне от Хрушчов нататък - спешно да задоволи \"растящите потребности\" на народа. Строи неугледни панелки, произвежда развалящи се Москвичи, но когато почне да произвежда и евтини атомни централи, става страшно. Самата авария ни дава идея за основния проблем в тази система: информацията. Причините за нея са много - от недомислица в технологията до човешка грешка. Въпросът е, че обществото е така устроено, че деецът   не може да вдигне телефона и да съобщи на дееца  : имаме такъв и такъв проблем. Намесват се идеологически ритуали, изпълнение на планове, западният империализъм, та дори самият Ленин. Резултатът е престъпната първомайска манифестация, когато хиляди граждани в Киев, Минск, та чак в София получиха високи дози на облъчване. Представяте си колко неадекватна би била тази система днес, след дигиталната революция? Един изследовател писа, че американският интернет успял, защото действал \"комунистически\" - потребителите споделяли безкористно информация; обратно, съветският забоксувал, защото в него действали вълчи капиталистически закони - всеки се страхувал от всеки и пазел информацията само за себе си. Ужасна система, която ражда героизъм Не разбирам защо сериалът предизвика тази яростна реакция на русофилите в България, пък и в самата Русия, където готвели ответен сериал с агент на ЦРУ, който ще се окаже виновен за взрива. Огромният му успех се дължи именно на това, че наред с обречената система, той показва невероятния героизъм на съветските хора, който - да ме прощавате за патетиката! – не мога да не асоциирам с Отечествената война. Когато Сталин, поделил Европа с Хитлер и обезглавил армията си, хвърля народите на СССР в чудовищно изпитание, те го преодоляват въпреки грешките и диктатурата му. Силата на филма е в това, че в този героизъм няма патетика - нито съветска, нито холивудска. Нещата са някак всекидневно двусмислени. Хората хем знаят какво рискуват, хем не съвсем, защото радиацията е невидима. Бабата, видяла и фашисти, и комунисти, отказва да се евакуира пред тази невидима заплаха. Заместник-премиерът Шчербина, изпратен на място, научава едва от учения, че ще умре до две години, което и става. Миньорите, повикани да копаят под централата, се досещат, че на тази дълбочина няма как да са защитени и все пак продължават работата. Наред с преливането между знание и незнание е сложното отношение между принуда и доброволчество. Пак асоциация с войната: хем саможертва, хем политкомисарят е отзад с пистолета. Удивителна е сцената, в която трябва да се намерят трима за отпушване на шлюзовете, така че радиоактивната вода да изтече, преди да бъде предизвикан нов взрив. На Горбачов го казват в пряк текст: искаме разрешение да изпратим на смърт трима души; той маха с ръка, какво са трима при толкова застрашени. Физикът Легасов, заеквайки, опитва да предложи на работниците 400 рубли награда и някакви облаги, но желаещи няма. Тогава партийният човек взима думата и залага на нещо съвсем различно: просто трябва да се направи, за да не умрат милиони хора. И сега вдигат ръка трима - Баранов, Беспалов и Ананенко; поради странната рулетка на радиационното заразяване само първият ще загине. Няма роботи, затова на терена ще бъдат пратени \"биороботи\", сиреч войници. Няма защитни дрехи, миньорите работят чисто голи. Наместо евакуация - блокиране на населението в района, защото престижа на държавата е по-важен от живота на гражданите. Ужасна, нечовешка система, която ражда героизъм отчасти именно поради своята неразвитост. Само защо се наложи той да бъде възпят от американска кабелна телевизия? Не знаем дори истинския брой на жертвите. На мястото на аварията със средства на ликвидаторите и спестен материал от бетонния саркофаг днес има скромен паметник с нескромното заглавие \"На тези, които спасиха света\". Няма защо да се подиграваме на руския месианизъм, светът наистина беше под заплаха. Въпросът е дали пък не беше по-добре да беше нямало от какво да се спасява?     България и \"Чернобил\" В България филмът разбуди очаквани реакции срещу проекта \"Белене\". Може би помните състоянието на централата \"Козлодуй\" в началото на 90-те и как повярвахме на \"Ку-ку\"-шегата, че там е станала авария. Вероятно не е вече същото днес, когато сме плътно контролирани от ЕС, но усещането за това, че в ядрената енергия има нещо неуправляемо и надчовешко отново се събуди. И че държавица като България, където не се знае дори кой отговаря за язовирите, може би по-добре да не се захваща с неща, които не са ѝ по силите. Впрочем, успехът на филма е свързан и с мощната зелена вълна в цяла Европа днес. Друг ефект, това е бумът на селфи-туризма, нараснал под прякото въздйстиве на сериала. Прекрасни девойки позират сред мъртвите блокове на Припят, напуснатите детски площадки, подивялата растителност, младежи се правят на мутанти, които ви дебнат в радиоактивната зона. Тази естетизация вероятно е знак за това, че аварията, а заедно с нея и безотговорният идеологичеки режим, който я направи възможна, са отишли безвъзвратно в миналото. Дали пък не избързваме, драги туристи?    ", "date": "2019.06.14", "title": "Защо сериалът \"Чернобил\" е толкова успешен?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396679-%D0%B1%D0%B5%D0%B7%D0%B3%D1%80%D0%B0%D0%BD%D0%B8%D1%87%D0%BD%D0%BE-%D0%BA%D1%80%D0%B0%D0%B4%D0%BB%D0%B8%D0%B2%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2%D0%B8%D0%B4%D0%B5%D0%BE", "text": "Вчера Държавна сигурност пак инсталира двама от изпечените си престъпници в един от телевизорите си, за пореден път да ни натискат главите в гьола АЕЦ “Белене”. Само дето ние не сме късопаметни и прекрасно помним, кога и как вече са ни мятали на черешата. \r\n   \r\n   Като гледате внимателно краткото (1:20 мин.) видео по-долу обърнете внимание, че бившият председател на българския ядрен регулатор,   (тогава КИАЕМЦ, а сега АЯР), практически не е против проекта АЕЦ “Белене”, а по-скоро е ЗА той да бъде частично преместен малко по-нагоре срещу течението на река Дунав, демек в Козлодуй. \r\n         Само че от участие до участие в различни телевизори винаги ни поднася престъплението в различни нюанси. Според както е поръчано и платено. \r\n Политическият кръжок, който Георги Касчиев консултира, е утайката на утайката на ДС. За престъпленията на двамата герои от видеото съм ви разказвал и показвал тук неведнъж и два пъти, през последните 10 години. \r\n Приятно гледане и умната! \r\n   \r\n \r\n", "date": "2019.06.14", "title": "Безгранично крадлива България (ВИДЕО)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396680-%D0%BF%D0%BE%D0%B4%D0%BC%D1%8F%D0%BD%D0%B0%D1%82%D0%B0-%D0%BD%D0%B0-%D0%B1%D1%81%D0%BF", "text": "  БСП изгуби евроизборите, но прибави 1 депутат и 50 000 гласа. „Мачът ГЕРБ:БСП е 5:5, понеже Ал. Йо. не е от ГЕРБ”, прогласиха фейсбукарски „логици”. По тази „логика”, резултатът е 5:3, защото Йончева и Иво Христов не са от БСП. Нинова изначално отказа да носи отговорност, метна я върху НС на БСП, после и върху местните структури по модела „вас ви махам, мен ме преизбирате”, подаде оставка театрално, моментално се кандидатира за лидер и отреди на цялата БСП ролята на трамплин към още повече партийна власт, този път - абсолютна. Грешки и последици: Първо. ИБ реши да пренесе модела (и ефекта) на президентските избори върху европейските с цел победни предсрочни парламентарни избори. Три различни вида избори, всеки със своята специфика. В политиката автоматичното повторение на един успех е илюзия. Второ. „Свободна Европа” поднесе на тепсия апартаментгейт и кампанията се концентрира върху подарената тепсия. Революционната ситуация и протестната вълна, които ще отнесат ГЕРБ като летен порой, си останаха във виденията на БСП. „Свободна Европа” дава, но в кошара не вкарва.     Трето. Бойкот. Три месеца БСП пребиваваше под извънпарламентарната крива круша – от 17 февруари до 31 май. С аргумента „Ама то и без друго парламентът не работи!” Тъй ли?! В отсъствие на БСП парламентът прие 37 закона (от тях – 8 ратификации, от тях едната е за влизането на Македония в НАТО) и 58 решения. Ето част от приетите закони: за личните данни, за изборния кодекс, за устройството на територията, за водите, за концесиите, за търговската тайна, за еврофондовете, за съдебната власт, за вероизповеданията, за чужденците, за социалното подпомагане, за банковата несъстоятелност, за местните данъци и такси, за мерките срещу пране на пари, за лечебните заведения и т.н. и прочее. Президентът наложи вето на три закона – за изборния кодекс, за личните данни (който застрашава свободата на словото!) и за държавната собственост. И в трите случая в отсъствие на БСП ветото на президента беше отхвърлено. Петъчният парламентарен контрол е денят на опозицията, която и да е тя. БСП пропусна 12 петъка и остави управляващите безконтролни.     БСП напусна парламента, защото ГЕРБ и ДПС изхвърлиха преференциите. Нинова обяви напускането пред медиите и преди НС на БСП да се произнесе. Преференциите се върнаха, БСП – не. Ефектът стана дефект. Какво постигна БСП? Самоизключи се от законодателната дейност, от дебатите, от комисиите, от парламентарния контрол. Демонстрира, че може и без парламентарна опозиция, а що не и без парламент (за дива радост на обезграмотеното народонаселение). Делегитимира се като парламентарна партия. Легитимира едноличното управление на Борисов. Загърби Конституцията, която повелява: България е парламентарна република, депутатският мандат не е партийна собственост, народният представител представлява целия народ, а не само своите избиратели, още по-малко – партийното ръководство, което и да е то. Парламентарната партия затова е парламентарна, за да работи в парламента. Не да пресконферира под крушата. Четвъртото не е грешка, а широкоспектърна, многопластова и разрушителна политическа неграмотност. А) Фалшиви разделителни линии в БСП. Разправа с едно поколение. Окопи между БСП и Партията на европейските социалисти. Дискредитиране на ПЕС. Международна делегитимация на БСП. Война срещу президента на ПЕС. Никога в последните 30 години в БСП не е имало такава истерична, интригантска кампания срещу един човек, който и да е той. Внушения, че ПЕС е „срещу европейския хуманизъм” и „подкрепя италианския фашизъм и германския нацизъм”?! ПЕС съществува от 1992 г. К`ъв италиански фашизъм, к`ъв германски нацизъм, к`ви 5 евроцента?! Преекспониране на Истанбулската конвенция на улично равнище, щото се „харчи” и помага на политиканското храносмилане. (Темата е затворена с решението на КС). Б) Пренебрежение към волята на социалистите при номинациите за листата. С най-много номинации бяха Йончева – 271 и Станишев – 235. Нинова изхвърли Станишев. На 4-о място грейна Иво Христов с 2 (две) номинации. След изборите Иво Христов (вече евродепутат) заяви по bTV, че в България за жалост няма гражданска енергия като тази в Украйна през 2014-а! В Украйна има неонацистки майдан, има държавен преврат, инспириран, режисиран и финансиран от САЩ, загинаха хиляди, бандеровците превърнаха Одеса в нацистки крематориум и изгориха живи 50 души! Гражданска енергия!? В) Демонизиране на НС на БСП. На 17 март с 95 гласа при тайно гласуване НС избра за водач Йончева. Услужливци списаха политически епитафии на Станишев. Нинова рецитираше по телевизорите: „Станишев не трябва да бъде в листата”. На 14 април също с 95 гласа също при тайно гласуване НС постави Станишев на 5-о място. Тръгна мантрата - „лошият” НС „подмени” листата на Нинова. НС нищо не е подменял. НС изпълнява своите правомощия и задължения по Устав. Но! Ако „лошият” НС е „подменил” листата, колко лоши трябва да са 30 268 избиратели, които гласуваха преференциално за Станишев и го поставиха на 2-о място? Кои са тези „лоши” социалисти, тези предатели, изменници и прочее? Да бъдат издирени и наказани тутакси! Сега Станишев е лош, защото има „цели 30 000 преференции”, защото „донесе само 30 000 преференции” и защото „не донесе 300 000 преференции”. Смертелна „логика”! На 26 април „Епицентър”-ът на мадам В., тя и Изпълнителен директор на Института за стратегии и анализи (ИСА), публикува анализ на ИСА, според който „НС е непредставителен орган, бюрократично тяло... Раздялата между този състав на НС и лидера Нинова вероятно предстои. При всички варианти съвместната им работа е невъзможна”. Тези заклинания продължават и днес. На „Позитано” – включително. Г) Подмолната война. Тролове и хейтъри налазиха форуми и фейсбуци. „Загубата без Станишев ще бъде най-голямата победа, победата със Станишев ще бъде най-голямата загуба”, гласи един шедьовър на тролската мисъл. Според изящната тролско- хейтърската словесност НС, Станишев, Идейната комисия (привключена след изборите), всички те удобно пакетирани в т.нар. „вътрешна опозиция” са, цитирам: „злостни, гнусни, гадни, продажни, подкупни, наглеци, лицемери, плазмодии, плужеци, плъхове, пепелянки, хиени, циреи, нафталини, мухъли, изроди, уроди, олигарси, кариеристи, клеветници, джендъри, евроГейски содомити, соросоиди, защитници на лесбийки и педерасти, подлоги на ГЕРБ, еврейчета-серГейчета (в частност – „херсонски/украински евреин”), съзаклятници, извратеняци, шибаняци” и т.н. Спестявам най-вулгарните изрази. Част от „авторите” на горните анатеми нямат на „своя” фейсбук профил ни снимка, ни публикации, ни приятели. Как да спориш с фантоми! Щом ги разконспирираш, побесняват. Кълнат и проклинат! Не знам кой на „Позитано” отговаря за призраците и омразниците, но най-добре е да ги отзове. БСП няма нужда от тях, достатъчни са хората, които седят на деловия президиум и толерират, и насърчават този вид „политика”. Те са камертонът, който дава тон на тази мила, дружеска истерия. Д) Разделителни линии и в делегацията на БСП в Европарламента. За ръководител беше избран неопитен човек, вместо единствения професионален политик, който познава правилата и механизмите на европейската политика и за велико неудоволствие на някои се казва Станишев. Това е поредното несмислено решение, наложено еднолично от Нинова. Пето. Най-важното. И то е: А) Подмяна на БСП. Подмяна като история, идеология, същност, ценности, принципи, политика. Това не е грешка, а умисъл, поръчение, спуснато от „сиви кардинали”, обитаващи задкулисието. И това е тезата за „левия консерватизъм” или „консервативния социализъм”, подпъхната в поведението и реториката на Нинова. Тя повтаря тези фрази, без да ги разбира. Поради невежество. В нейния речник няма думи и понятия като: социализъм, капитализъм, експлоатация, работническа класа, класова борба, антифашизъм, антифашистка съпротива. Нормално. „Влязох в БСП по прагматични съображения - външната търговия”, каза Нинова на 23 март 2017 г. по bTV, току преди парламентарните избори. Тя се гордее, че не е била член на БКП. Според нейните ментори това е бонус. Какъв? Политически, идеологически, кариерен? „Най-много ме е страх от политиците-прагматици. Те нямат идеи, нямат идеология, нямат история. И не ги интересува. За тях това са непонятни, досадни, непотребни работи. Те нямат памет, те имат само интереси. С еднакъв успех могат да пропагандират както леви, така и десни идеи. Не заради идеите – заради кариерата”, казваше д-р Атанас Москов. Често разговаряхме в неговата къщичка-стаичка в края на Севлиево сред купища книги. Няма как да го попитам: „Що е консервативен социализъм и има ли той почва у нас?”. Щеше да се разсмее гърлено и да каже, че това е оксиморон. С френското си произношение. Б) Абсурд. В новия Устав има един правен и политически абсурд. Според Устава конгресът има право да вземе крайното решение – да разпусне БСП. Но няма право да избере председател. Уставът отне основно правомощие на конгреса и го обезсмисли. Обезсмисли и цялата БСП. Не ни трябват събрания, конференции, конгреси, делегати, НС, даже ИБ! Достатъчен е един вожд, 3-4 душеприказчици , 5-6 ментори в сянка, обслужващ медиен персонал и армия от тролове и хейтъри. Толкоз. Колективно ръководство? Айде холан! Прочее, и дедо ви Тодор не си го е позволявал! В) Култ. Прекият избор на председател е пряк път към диктатурата. Към авторитаризма и безконтролната власт на един човек. Този път е брандиран с псевдодемократична фразеология и лицемерни приказки за морал и почтеност. Но! Ако – според разбиранията на Нинова - на конгресите едни лоши и коварни хора се сговарят за едни лоши и коварни дела, то колко лоши и коварни са онези, които избраха самата Нинова преди 3 години и скандираха екзалтирано „Победа! Победа!”? И още: Как цялата БСП избира председател, когато никой не знае колко са членовете БСП, т.е. - колко са избирателите; когато няма нито проект, нито правила за пряк избор? Кой тръгва на избори без изборен кодекс и без избирателни списъци? Кому е нужно да разплиска и разсипе БСП преди местните избори и след тях? На кого е изгодно? На кого пречи БСП? Кой определя политиката на БСП? Кой взима решенията? И къде ги взима? Кой ръководи БСП?Менторите? Лобитата? Задкулисието? #Кой? Няма отговор. Всеки, който задава тези въпроси е враг с партиен билет и трябва да бъде немедленно наритан и наплют. Като по команда (а защо „като”?) и по всички правила от 50-те години потекоха призиви като под индиго (а защо „като”?): „Настояваме др. Нинова да си оттегли оставката! Твърдо подкрепяме твърдата политика на др. Нинова. Имаме нужда от нейната твърда ръка” и т.н. Троловете вече скандират „Мачкай, Корни!”. Със същата страст някога скандираха „Мачкай, Бойче!”. Изобщо – „Мачкай! Мачкай! Мачкай!”. Кого да мачкат, бе?! А после ми се жалват, че били смачкани! Не става дума за главата на Нинова. А за една 130-годишна партия, преминала през страховити изпитания, през разстрели и бесилки. За една от най-старите социалистически партии в Европа. За партия, която изначално е в основата на европейската социалистическа идея. За нашата Българска социалистическа партия става дума. НАШАТА. ************ От информационния поток: Местни организации зоват Нинова да оттегли оставката си Пленумът на БСП - Горна Оряховица подкрепя Корнелия Нинова . Пленумът препоръча на делегатите за предстоящия конгрес да подкрепят Корнелия Нинова за председател на партията. Висшият орган на социалистите в общината даде също поръка да не се допуска отменяне на заложения в устава пряк избор на председателя на БСП от всички членове”. Социалистите от Нова Загора и Твърдица застават зад Корнелия Нинова:  „Гласувахме единодушно декларацията в подкрепа на Корнелия Нинова… Огромната част от редовите социалисти в Община Нова Загора твърдо застават зад Нинова и желаят тя да продължи да води партията”. Решението е взето на нарочно заседание на общинския съвет на БСП в Нова Загора… Социалистите в Твърдица твърдо подкрепяме политиката на Корнелия Нинова и настояваме тя да остане лидер на партията”. БСП-Русе подкрепя Корнелия Нинова за председател на партията „Категорично заставаме зад Корнелия Нинова и политиката, която ръководството на партията води”. БСП-Стара Загора: Корнелия Нинова да оттегли оставката си . Нинова трябва да остане начело на партията, за да води БСП към успешни местни избори. БСП-Бургас се обяви против оставката на Нинова.  „Предстоящите пред партията задачи предполагат единение и консолидация. Не е време за оставки, включително и на председателя, а за продължаване усилията за промяна на политическия модел и статуквото на страната… Обръщаме се към делегатите на конгреса за мъдрост и отговорност пред партията и обществото”. Несъгласие с оставката на Нинова изрази и областният съвет на БСП в Пазарджик : „Изразяваме несъгласието си с оставката на председателя на НС на БСП Корнелия Нинова и се надяваме партията ни да покаже мъдростта и отговорността си, вместо да гледаме в себе си и да губим мотивация в противоборство”. БСП- Казанлък си иска Корнелия Нинова за лидер на партията . „В навечерието на местните избори имаме нужда от нейната твърда ръка, а не от хаоса, който се кани да внесе вътрешната опозиция”. БСП-Силистра: Настояваме Корнелия Нинова да оттегли своята оставка!  Загубата на едни избори не бива да е повод за вътрешнопартийна криза, саморазправа и разчистване на сметки. Всичко, което се разиграва, пред очите ни през последните две седмици и до конгреса е на гърба и за сметка на партията. Оставките, организирането на вътрешно партийни избори, обидните квалификации, раздаването на присъди, омразата, заклеймяването, на този, или онзи, трябва да спрат веднага. Настояваме Корнелия Нинова да оттегли своята оставка като председател на НС на БСП и да изкара редовния си мандат до май следващата година... Потенциалът й като председател и ръководител не е изчерпан… Настояваме да спре публичното хулене и говорене по медиите и вътрешно-партийните въпроси да се решават там където им е мястото… Това не е криза в партията, а криза на доверието между членове на ръководството на партията… Трябва да заработи политическият инстинкт за оцеляване и утвърждаване”. БСП- Смолян към Нинова: Оттеглете оставката си! Да не превръщаме конгреса в реквием за БСП!  Колкото и морални страни да има една оставка или нов избор сега не е моментът. Да спазим разписанието в Устава и избора за Председател да бъде, когато му е времето... Разделителният пленум не бе в правилната посока… Да се премахне зараждащата се пропаст между ветерани и млади. Потомствени социалисти срещу другите ни убива. Приемственост и разширена екипност – веднага. Време е, БСП да не върви след общественото мнение и след хората. Трябва да заработи политическият инстинкт за оцеляване и утвърждаване. Отговорността, госпожо Нинова, се крие в успешната идейна битка и силата да обединяваш. Останете лидер на Отговорността! Останете лидер на Надеждата! Човекът, който със своята партия може да спре случващите се абсурди с историята и с българското самочувствие”.", "date": "2019.06.14", "title": "Подмяната на БСП"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396681-%D0%BD%D0%B8%D0%BD%D0%BE%D0%B2%D0%B0-%D0%B8-%D0%B1%D0%BE%D1%80%D0%B8%D1%81%D0%BE%D0%B2-%D1%86%D0%B5%D0%B7%D0%B0%D1%80%D0%B8%D1%82%D0%B5-%D0%BD%D0%B0-%D0%BD%D0%B0%D1%88%D0%B0%D1%82%D0%B0-%D0%BC%D0%B8%D0%B7%D0%B5%D1%80%D0%B8%D1%8F-%D1%81%D1%82%D0%B0%D0%BD%D0%B0%D1%85%D0%BC%D0%B5-%D0%B7%D0%B0-%D1%81%D0%BC%D1%8F%D1%85-%D0%BD%D0%B0-%D0%B3%D0%B0%D1%80%D0%B3%D0%B8%D1%82%D0%B5", "text": "Вече спрях да броя писмата за подкрепа на др. Нинова..... Безчет са.....   Станахме за смях на гаргите..... Корнелия Н. и бандата и успяха да превърнат един куп хора от общински и областни съвети в АНТИСОЦИАЛИСТИ, задължавайки ги да пишат сърцераздилателни буламачи за \"подкрепа\", газейки Устава. Газят основния ни закон, без да им мигне окото..... Утре, всички тези писачи ще ги мачкат други (по-удобни) с подобни писма..... Въобще, ще решаваме всичко с телеграми. Какъв конгрес, какви пет лева? Дори няма нужда да се познаваме..... Др. Нинова ще ни пише във фейсбук, а ние ще пращаме спешни писма - \"Ура, ура, ура!\" Това е апокалипсис. Диво умопомрачение. Отказ от всякакви наченки на разум и мисловна дейност. Обаче, ще стане каквото трябва да стане. Ей къде е есента. Като видят листите и ще изтрезнеят....., ама ще е късно. Безвъзвратно... Защото няма да има нито НС, нито Конгрес, нито Устав...... само окръжни, депеши, доноси и бравурни възклицания.... Когато законът е кастриран, се получава така. Не ни стига Мутрата, ами сега ще си имаме и култ към личността на Корни! Какъв синхрон на власт и опозиция!? Какъв унисон!? Каква драматична политическа романтика!? Фланелките с лика на Бойко, ръкоплясканията в шпалир за Него са в идеално съзвучие с декларациите за нашата Корни - \"единствена и незаменима\", които валят като пороен дъжд от цялата страна....... Ликуй народе! Те са! И ще бъдат! Защото единият винаги ще губи избори, а другият винаги ще ги печели! Цезарите на нашата мизерия! ....................... Само че аз съм социалист и вярвам не в персоната Им, а в идеята......! ..................... Три пъти Ура за Корни!  ", "date": "2019.06.14", "title": "Нинова и Борисов - Цезарите на нашата мизерия! Станахме за смях на гаргите....."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396677-14-%D1%8E%D0%BD%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "987 г. - По нареждане на Самуил е убит брат му Арон, обвинен в сътрудничество с византийците.   1645 г. - Английската революция: В Битката при Нейзби главната армия на крал Чарлз I е победена от въоръжените сили на Оливър Кромуел, поддържащи Парламента.   1777 г. - Континенталният конгрес във Филаделфия утвърждава Националното знаме на САЩ - 13 червени и бели хоризонтални ленти, и 13 звезди на син фон.   1913 г. - Приключва управлението на Иван Евстратиев Гешов като министър-председател на България (от 29 март 1911 г.) и започва мандата на Стоян Данев на тази длъжност (до 17 юли 1913 г.).   1919 г. - Британските пилоти Джон Уилям Елкок и Артър Браун извършват първият полет над Атлантическия океан без междинно кацане - от канадското градче Сейнт Джонс (Нюфаундленд и Лабрадор) до Ирландия.   1920 г. - В Царство България е въведена Трудова повинност.   1923 г. - С убийството на Александър Стамболийски е овладяна въоръжената съпротива на БЗНС срещу Деветоюнския преврат.   1934 г. - В Царство България с наредба-закон са забранени политическите партии.   1940 г. - Втората световна война: Париж е окупиран от Германия, в резултат на което съюзниците стартират Операция Ариел.   1941 г. - Започва Юнската депортация - първата голяма вълна от съветските масови изселвания и избивания на десетки хиляди жители на Балтийските държави.   1948 г. - Клемент Готвалд става президент на Чехословакия.   1951 г. - Във Вашингтон е представен първият компютър, предназначен за масова употреба - UNIVAC I.   1966 г. - Ватикана отменя официално Индекса на забранените книги, въведен през 1557 г.   1967 г. - Програма Маринър: Изстрелян е космическият апарат Маринър 5 за изследване на Венера.   1975 г. - От СССР е изстрелян автоматичният космически апарат Венера 10.   1982 г. - Фолкландската война: Войната завършва с капитулация на Аржентина пред Великобритания.   1985 г. - Германия, Франция, Белгия, Холандия и Люксембург подписват Шенгенското споразумение.   1995 г. - Шамил Басаев, начело на чеченски бунтовници, окупира болницата в руския град Будьоновск и взима за заложници над 1000 души.   2002 г. - Създаден е Национален военен университет с решение на 39-тото Народно събрание чрез преобразуване и обединяване на Висшето военно общовойсково училище „Васил Левски\" - гр. Велико Търново, Висшето во­енно училище за артилерия и противовъздушна отбрана „Панайот Волов\" - гр. Шумен и Висшето военновъздушно училище „Георги Бенковски\" - гр. Долна Мит­рополия.   2008 г. - В зала „България\" Анна-Мария Равнополска-Дийн става първият български солист, изпълнявал някога „Концерта за арфа и оркестър\" на Карл Райнеке.  ", "date": "2019.06.14", "title": "14 юни, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/396671-%E2%80%9E%D0%B4%D0%B5%D0%BB%D0%BE%D1%82%D0%BE-%D0%B3%D0%BE%D0%BB%D1%83%D0%BD%D0%BE%D0%B2%E2%80%9C-%D1%89%D0%B5-%D0%BF%D1%80%D0%BE%D0%BC%D0%B5%D0%BD%D0%B8-%D0%BB%D0%B8-%D1%80%D1%83%D1%81%D0%B8%D1%8F", "text": "Делото срещу Голунов се доближава по историческа значимост до делото Драйфус. Последното промени Франция преди 120 години. Ще може ли делото Голунов да промени Русия? – пита в. „Ведомости“. Случаят е уникален, защото Голунов бе прочут с разследванията си и делото предизвика огромен обществен резонанс. Разследванията му засягаха градските власти в Москва и сенчестия бизнес, включващ хора от тайните служби. Но ако се абстрахираме от Голунов и вероятните поръчители, делото изглежда като типичен епизод от дейността на полицията. Докато чакаме кардинални промени, ще има все нови такива дела и тяхна жертва може да стане всеки, изтъква всекидневникът.     Над 500 души бяха задържани вчера от полицията в Москва при неразрешено шествие срещу фабрикуването на фалшиви криминални дела в Русия, пише опозиционният в. „Новая газета“, като се позовава на правозащитния проект „ОВД-Инфо“. Московската полиция съобщи за над 200 задържани на хилядния протест, но уточни, че са освободени всички с изключение на четирима. Вестникът обаче цитира активисти, според които в управленията са оставени и други участници в акцията. Шествието бе в подкрепа на разследващия журналист от изданието „Медуза“ Иван Голунов, обвинен от полицията в опит да разпространява наркотици. Редица експертизи го оневиниха. Предния ден делото срещу него бе прекратено, но организаторите на акцията не я отмениха и призоваха всекиго сам да реши дали да участва, напомня „Новая газета“. Сред задържаните бе и опозиционният политик Алексей Навални, напомня руското издание на сп. „Форбс“. Срещу мнозина от тях са изготвени протоколи с обвинения, предвиждащи глоби от 10 000 до 20 000 рубли, общественополезен труд до 100 часа и административен арест до 15 денонощия. В случая с Навални става дума за глоба до 300 000 рубли и арест до 30 денонощия. „Комерсант“ разпитва участници в протеста защо не са били задоволени от освобождаването на журналиста. „Не стига само да бъдат уволнени двама генерали, трябва да се накажат онези, които са му подхвърлили наркотиците“, обяснява студентка на име София. „Нека полицията се учи да работи качествено“, заявява Дмитрий, който също следва. „Дошла съм тук не само заради Иван (Голунов), но и заради други незаконно преследвани“, казва приятелката му Елена, според която случаят вдъхва „надежда за някакви промени“ в Русия. „Комерсант“ изброява подобни акции и в други руски градове. Социологът Искандер Ясавеев от татарстанската столица Казан приканва за промени в законодателството и „трансформация на правоохранителните органи, които не се подчиняват на закона, а изпълняват указания отгоре“. Властта в Русия е разгневена до крайност от това, че й се наложи да направи отстъпки, смята известният телевизионен водещ Михаил Ширвиндт, цитиран в „Новое время“. „Те ще си отмъщават и това ще трае дълго!“ – предупреждава той. Руската „правоохранителна система показа с реален пример, че е прозрачна и открита и че държавата не смята да разпъва чадър над когото и да било, дори да е с генералски пагони“, коментира случая „Росийская газета“. Официозът вижда и „друг, не по-маловажен резултат: властта показа своята сила, и то една правилна сила. Защото истинската сила на властта е в умението да запази самообладание и да открие справедливо разумно решение в най-сложни обстоятелства“, пише той ден след протестите и полицейската намеса. „Западни кукловоди изведоха опозицията на „шествие за Голунов“, коментира акцията провластовият електронен в. „Политика сегодня“. „Нездравият интерес на чуждестранни медийни агенти към забранената акция в Москва сочи директна намеса от чужбина“, приглася „Политическая експертиза“. Подобно мнение споделя и политологът Владимир Джарала пред сайта „ФАН“. „Взгляд“ нарича „смешни опитите на радикалните либерални противници на властта (…) да яхнат общественото недоволство (…) , да политизират и приватизират „делото Голунов“. „Ежедневний журнал“ осъжда изявление на ръководството на „Медуза“, което се дистанцира от неразрешения протест в подкрепа на журналиста от изданието. В статията се припомнят протестите в Русия срещу връщането на Путин в Кремъл след президентството на Дмитрий Медведев и безредиците на Блатния площад в Москва, потушени от властта. „През 2011-2012 г. имаше мигове, в които режимът се обърка, изплаши се. Тогава, също както и сега, лидерите на протеста решиха да си починат малко“, заявява „Ежедневний журнал“.  ", "date": "2019.06.14", "title": "„Делото Голунов“- ще промени ли Русия?"}
{"url": "http://www.classa.bg/%D1%81%D0%B2%D1%8F%D1%82/item/396672-%D0%B1%D1%80%D0%B5%D0%BA%D0%B7%D0%B8%D1%82-%D0%B1%D0%B5%D0%B7-%D1%81%D0%B4%D0%B5%D0%BB%D0%BA%D0%B0", "text": "Неколцина от претендентите за мястото на премиера Тереза Мей твърдят, че Великобритания трябва да напусне ЕС на 31 октомври, дори и това да означава Брекзит „без сделка“. И така, могат ли британските депутати да направят нещо, за да попречат на страната да излезе от блока без споразумение за преход? Мей подаде оставка, за да остави някой друг да открие път към към Брекзит, но нейният наследник ще бъде спъван от повечето от същите ограничения, които на три пъти провалиха нейните опити да получи парламентарно одобрение за сделка.     Гласуванията досега през годината показаха, че няма план за Брекзит, одобряван от мнозинство в парламента, който продължава да спори кога, как и дори дали Великобритания трябва да изпълни решението на обществото на референдума от 2016 г. за напускане на ЕС. За сметка на това има съгласие на мнозинство в парламента против напускане на блока без споразумение, дефиниращо временни договорености по въпроси като митници и права на гражданите. И така, ако следващият премиер не е в състояние да преодолее безизходицата в парламента или реши активно да се насочи към Брекзит без сделка, какво биха могли да направят депутатите, за да го предотвратят? ПОЛИТИЧЕСКИ НАТИСК Избраните членове на 650-местния парламент разполагат с редица начини да изразят мнението си, но малко от тези средства имат силата да принудят правителството да смени курса. Тези, които са против Брекзит без сделка, биха могли да поискат извънредни дебати или да използват времето за дебати, отредено за опозиционните партии, за да гласуват законодателно предложение, изразяващо позицията им. Ако бъде подкрепено от мнозинство, това ще създаде политически натиск над правителството да размисли, но няма да задължи премиера да промени политиката. ЗАКОНОДАТЕЛНИ ЛОСТОВЕ Ако мнозинство от депутатите в Камарата на общините искат да спрат Брекзит без сделка без подкрепата на правителството, те ще трябва да променят закона, за да го предотвратят по някакъв начин – като поискат премиерът или да забави или изобщо да отмени Брекзит. В началото на годината депутатите откриха начин да изземат от правителството контрола над парламентарния дневен ред и приеха закон, въпреки съпротивата на кабинета, който даде мандат на Мей да търси отсрочка от ЕС. Само това обаче не би било достатъчно, за да предотврати Брекзит без сделка, понеже ЕС трябва да се съгласи с каквото и да било отлагане. Само законодателно решение за оттегляне на нотификацията за задействане на Член 50 би попречило Брекзит да се случи. В крайна сметка Мей реши все пак да търси отлагане на Брекзит, което доведе до новата дата 31 октомври, но това показа, че депутатите могат да намерят начин да наложат волята си, ако имат мнозинство. Нов опит да се изземе контрола над парламентарния дневен ред беше отхвърлен вчера с 309 срещу 298 гласа на 12 юни, но опонентите се заканиха, че ще продължат да се опитват. Ако правителството активно възприеме стратегия за Брекзит без сделка, депутатите няма да могат да изземат контрола над законодателния процес, за да прокарат свой закон, и ще трябва да намерят алтернативен начин да го спрат. Макар че няма много подобни прецеденти, парламентарните правила се оказаха гъвкави през последните месеци, а председателят на Камарата Джон Бъркоу, който разполага със значително влияние върху процедурите, беше благосклонен към опитите да бъде блокиран Брекзит без сделка. Двама от кандидатите за наследник на Мей намекнаха за възможността да се прекъсне сесията на парламента (т.нар. суспендиране или prorogation, което изисква намесата на кралицата), за да бъде наложен Брекзит без сделка. Това предизвика масова критика от всички страни, включително от останалите претенденти за лидерството. ЕНДШПИЛ Парламентът има властта да свали правителството чрез вот на недоверие. Това би изисквало част от консерваторите или съюзническата Демократична юнионистка партия да се разбунтуват. Един депутат, бившият главен юридически съветник на кабинета Доминик Грийв, заяви, че е готов да зареже лоялността към Консервативната партия и да гласува против правителството, за да предотврати Брекзит без сделка. Макар че загуба на евентуален вот ще спре процеса на вземане на политически решения и почти сигурно ще наложи смяна на лидера, тя няма автоматично да промени юридическия факт, че Великобритания ще престане да бъде член на ЕС на 31 окотомври. Предотвратяването на Брекзит без сделка все още ще изисква действие от следващо правителство – назначено, резултат от общи избори или от сформирането на нова управляваща коалиция в парламента.  ", "date": "2019.06.14", "title": "Брекзит без сделка?"}
{"url": "http://www.classa.bg/%D1%81%D0%B2%D1%8F%D1%82/item/396673-%D0%BA%D0%B0%D0%BA-%D0%B5%D0%B2%D1%80%D0%BE%D0%BF%D0%B0-%D1%89%D0%B5-%D0%BA%D1%83%D0%BF%D1%83%D0%B2%D0%B0-%D0%B3%D0%B0%D0%B7", "text": "Нито една страна не може да заложи само на втечнен газ – излиза много скъпо. Дори да е евтин, той няма да стигне за всички. Остават още и други големи потребители на втечнен газ като Япония и Китай. Техните растящи апетити също трябва да бъдат задоволявани. Цената на втечнения газ включва няколко компонента – стойността на горивото в страната производител, стойността на втечняването, транспортът и регазификацията. Проблемът е в това, че американското гориво ще бъде минимум с една трета по-скъпо от магистралния газ, доставян от Русия. Зависимостта на Европа от руския газ вече е почти 40% Властите в Стария континент търсят алтернатива. Доставките на гориво от Руската федерация в ЕС така или иначе са свързани с украинския маршрут. Като намали обема на импорта от Русия, Европа ще лиши Киев от транзитните доходи.     В Евросъюза смятат, че с пускането на газопроводите „Турски поток“ и „Северен поток-2“ Москва не трябва да се отказва от транспортирането на гориво през Украйна. Но европейците усилено работят над алтернативни маршрути за доставка на газ, които не се отнасят до Украйна. От кои държави ЕС има намерение да импортира гориво, заобикаляйки Украйна Стойността на „синьото гориво“, обемите и маршрутите му силно се различават в зависимост от страната. Например прибалтийските републики не зависят от украинския транзит. Но Унгария и Словакия са зависими на 100%. Някои държави наричат алтернатива на руския газ и украинския транзит е втечненият природен газ. Мощността на всичките европейски терминали за този вид газ е 200 милиарда кубически метра и се планира да се изграждат нови. В енергийната доктрина на Германия за близките четири години се говори за необходимостта от импорт на втечнен газ и изграждането на съответната инфраструктура. Меркел поддържа всякакви инициативи, насочени към по-нататъшна диверсификация на доставките на газ. По данни на Deutsche Welle терминал за втечнен газ може да се появи в пристанището Вилхелмсхафен, недалеч от Хамбург. Другият вариант е в Брунсбютел. По първоначални оценки изграждането на терминала може да струва 500 милиона евро. За същата сума германците могат да изградят терминал и в Дуисбург. Според експерти основният доставчик на втечнен газ в Германия може да бъдат САЩ. Европейският пазар е много привлекателен за американските производители. Затова Вашингтон натиска Брюксел да се откаже от второто разклонение на „Северен поток“ и не скрива, че го прави заради собствените си интереси. Проблемът е в това, че американското гориво ще бъде минимум с една трета по-скъпо от магистралния газ, доставян от Русия. Берлин може да купува част от горивото от САЩ по политически, екологически и други съображения, но основният доставчик остава Русия. Цената на втечнения газ включва няколко компонента – стойността на горивото в страната производител, стойността на втечняването, транспортът и регазификацията. Някои европейски държави се опитват в някаква степен да покрият потребностите си чрез импорт от Норвегия, САЩ, страните от Персийския залив. Но руският втечнен газ бавно завоюва своя ниша в енергийния баланс на Европа. Един литовски завод за азотни торове вече купува руски втечнен газ. Т.е. руският газ попада в Европа, заобикаляйки Украйна. Но нито една страна не може да заложи само на втечнен газ, излиза много скъпо. Дори да е евтин, той няма да стигне за всички. Остават още и други големи потребители на втечнен газ като Япония и Китай. Техните растящи апетити също трябва да бъдат задоволявани. Южният газов коридор Преди три години Еврокомисията одобри изграждането на Трансадриатическия газопровод, като алтернатива за доставка на руския газ. Той е последната част от „Южния газов коридор“, по който газ от каспийски производители ще се изнася в ЕС. В края на миналата година в Баку пуснаха „Южния газов коридор“. По него в Европа ще потекат 10 милиарда кубически метра азербайджански газ годишно. В бъдеще е възможно мощността да се увеличи двойно. Горивото ще минава през Грузия и Турция, до границата с Гърция, а оттам – по Трансадриатическия тръбопровод, в други страни в Европа. Доставките на азербайджанския газ ще се осъществяват преди всичко през Турция, но част от тях ще стигне до Италия, България и вероятно – Албания, Черна гора и Хърватия. Според експерти, когато бъде пуснат „Южният газов коридор“ той не може да изтласка двата „Северни потока“ и други газопроводи, свързани с Русия. Проблемът е, че в Европа търсенето на газ расте, а делът на „Южния газов коридор“ в момента на предаването му може да не се окаже толкова сериозен, както се очакваше при неговото проектиране. Но ако към него се включат находищата в Иран, Ирак и Туркменистан, тогава „Южният газов коридор“ може да се разглежда като конкурент на „Турски поток“, но няма да може да го изтласка от пазара. Европейските политици от време на време си спомнят идеята да се импортира туркменски газ, заобикаляйки Русия и Украйна. През февруари т. г. на германско-туркменския форум шефът на германската енергийна компания Edison Technologies Едисон Касапоглу заяви, че доставката на гориво в ЕС от Туркменистан ще помогне да се диверсифицират доставките на газ в региона. Представителят на германското външно министерство А. Шенфел добави, че на основата на договора за статута на Каспийско море, сключен миналата година, Туркмения без проблем може да изгради тръбопровод, в който да влезе и Азербайджан. А там, по „Южния газов коридор“ и до Европа е съвсем близо .Така Туркмения може бързо да получи достъп до европейския газов пазар. Ако европейците спонсорират строителството на газопровода от Туркмения, а Туркмения докаже, че може да осигури стабилен експорт, доставките на гориво от тази страна ще се превърнат в алтернатива на украинския маршрут и на руския газ. По въпроса за постигане на енергийна независимост ЕС възлага надежди и на собствените си сили. В региона има газ. Гориво се добива в Германия, Дания, Великобритания, Норвегия. Но те едва ли могат да разчитат на увеличаване на производството, тъй като с бързи темпове се изтощават находищата. Например през последните пет години холандското находище Грьонинген „загуби“ около 30 милиарда кубически метра газ, твърдят експерти.    ", "date": "2019.06.14", "title": "Как Европа ще купува газ?"}
{"url": "http://www.classa.bg/%D1%81%D0%B2%D1%8F%D1%82/item/396674-%D1%85%D0%BE%D0%BD%D0%BA%D0%BE%D0%BD%D0%B3-%D0%B8-%D1%81%D1%82%D1%80%D0%B0%D1%85%D1%8A%D1%82-%D0%BE%D1%82-%D0%BA%D0%B8%D1%82%D0%B0%D0%B9", "text": "Благодарение на британците, правната система в Хонконг е една от най-добрите в Азия. Подобно нещо не може да се твърди за Китай. Хонконг е изправен пред сериозна дилема:  да екстрадира ли лица, издирвани от Китай?       Това беше най-масовият протест от 16 години насам - стотици хиляди демонстранти излязоха миналия уикенд по улиците на Хонконг. Стигна се и до използването на лютив спрей и палки, барикадите бяха атакувани, ранени имаше и от двете страни. Тази ескалация ни накара да си спомним за \"революцията на чадърите\" от 2014 година.  Този път става дума за проектозакон, който би трябвало да облекчи екстрадирането на хора от Хонконг към континентален Китай. Демонстрантите се опасяват, че той ще даде възможност за правен произвол като улесни задържането и предаването на дисиденти на Китай - т.е. на страна, в която правосъдието не е изцяло независимо, в която е обичайна практика признания да се изтръгват със сила, достъпът до адвокат не винаги е гарантиран, а смъртното наказание - за разлика от Хонконг - все още се прилага. Благодарение на британците, Хонконг разполага с една от най-добрите правни системи в Азия. Хонконг е в затруднено положение Кери Лам, правителствената ръководителка на Хонконг, се опита да успокои духовете и подчерта, че законът ще важи само за тежките престъпления, за които в Китай се налага санкция от седем години затвор. Тъкмо това обаче е твърде лесно в държава, в която престъпленията, наказвани със смърт, са общо 46 на брой. Случаят с Гуй Минхай е показателен: през 2015-а роденият в Китай шведски издател бе екстрадиран по време на отпуската си в Тайланд към Китай.     След което бе разпространено видео, в което той прави признания и \"доброволно\" се отказва от консулска защита, на която е имал право като шведски гражданин. Нерядко в Хонконг биват задържани обвинявани в корупция ръководители на китайски концерни, макар според местното право, доказателства срещу тях да няма. Дилемата за Хонконг е следната: въпросните лица вероятно действително са корумпирани или са извършили други престъпления, заради които се крият от китайските власти в специалната административна зона. От друга страна в Китай в никакъв случай не ги очаква справедлив процес, поради което не би било правилно да бъдат екстрадирани. До момента Хонконг нямаше споразумение за екстрадиция с Китай. Навремето Дън Сяопин бе дал на тогавашната британска министър-председателка Маргарет Тачър думата си, че британската колония ще бъде върната на Китай през 1997-а на принципа \"Една страна, две системи\". Пак той гарантира на британците, че Хонконг ще запази в продължение на 50 години статута си на специална икономическа зона, която има правото да върви по пътя на капитализма - със собствена валута, собствена данъчна система и независимо правосъдие. Днешната власт в Пекин обаче застъпва становището, че Хонконг е част от Китай, и ако хора са извършили престъпления в Китай, Хонконг е длъжен да ги екстрадира. Според Пекин, това не представлява намеса във вътрешните работи на Хонконг.   Страх, че автономията на Хонконг може да бъде прекратена     Хиляди хонконгци от различни обществени слоеве обаче гледат на нещата другояче. А това, че протестите са толкова многобройни, се дължи не само на предвидения закон за екстрадирането, колкото на страховете,  че Китай може да прекрати цялата автономия на Хонконг. Хората се страхуват, че постепенно може да им бъде отнета свободата на мненията и на събиранията - важни аспекти, които отличават техния град от всеки друг на китайска територия. Факт е, впрочем, че многохилядна демонстрация като тази на 4-и юни, когато 180 000 граждани на Хонконг излязоха в центъра на града със свещи в ръце в памет на жертвите от площад „Тянанмън“, е напълно немислима в останалата част на Китай. В Хонконг мнозина вярват в силата на уличните протести и могат да разчитат на тях и след връщането на Хонконг на Китай: през 2003-а правителството бе принудено да промени становището си след масовите протести срещу закон, насочен към ограничаването на протестите. Тогавашният министър-председател на Хонконг подаде оставка, законът бе отхвърлен. Междувременно обаче Китай разполага с много повече власт. Мирните демонстрации могат да продължат да се провеждат. Но не е много вероятно правителството да промени позицията си - подход, който само ще увеличи недоволството в Хонконг. Така Пекин сам си отглежда мощна опозиция.    ", "date": "2019.06.14", "title": "Хонконг и страхът от Китай"}
{"url": "http://www.classa.bg/%D1%81%D0%B2%D1%8F%D1%82/item/396675-%D0%BF%D0%BE%D0%BB%D1%88%D0%B0-%D1%89%D0%B5-%D0%BF%D0%BB%D0%B0%D1%89%D0%B0-%D1%81%D0%BE%D0%BB%D0%B5%D0%BD%D0%B0-%D1%86%D0%B5%D0%BD%D0%B0", "text": "Тръмп посрещна полския си колега Дуда с авиошоу над Белия дом и куп ласкави думи. От срещата стана ясно, че в Полша ще бъдат изпратени още 1000 американски войници.  Всичко това обаче си има своята цена. Ето каква:         САЩ засилват военното си присъствие в Полша. Американците смятат да изпратят там допълнително 1000 свои военнослужещи. По този начин броят на американските войници в източноевропейската страна ще се увеличи до около 5 500 войници. Решението на президента Тръмп обаче не задоволи изцяло очакванията на поляците. В страната явно няма скоро да се оформи и онази голяма и постоянна военна база, наричана шеговито \"Форт Тръмп\", която да може да си съперничи по значимост с германската в Рамщайн. Затова пък е предвидено в Полша да бъде създадена мрежа от по-малки логистични военни бази и складове за тежки оръжия, които в случай на военна опасност да улеснят бързото прехвърляне на войски.  Американски войници срещу полски милиарди И занапред присъствието на американските войници в Полша ще става на ротационен принцип. По този начин Вашингтон очевидно иска да се придържа към договореностите между Русия и НАТО от 1997 година. Навремето Русия се примири с даването на перспективи за прием в НАТО на страните от Централна и Източна Европа в замяна на обещанието, че на териториите на тези държави няма да бъдат разполагани \"трайно\" големи военни контингенти на НАТО.     Изпращането на допълнителни 1000 американски военнослужещи и ласкавите думи на Тръмп към Полша имат обаче висока цена. Полша ще закупи от САЩ 32 модерни бомбардировача F-35. А малкото авиошоу над Белия дом, над който всъщност от 2001 година има забрана за полети, бе изцяло по вкуса на \"главния продавач\" Тръмп. Задължението на Полша да купува от САЩ втечнен газ за осем милиарда долара на година също беше част от \"сделката\". С други думи: САЩ сключиха бомбастична сделка. Но все пак: успех и за Полша Но декларацията с обявеното намерение за задълбочаване на военното сътрудничество, подписана от Доналд Тръмп и неговия полски колега Анджей Дуда във Въшингтон, все пак представлява успех и за полската дипломация. Присъствието на американски войски в Европа и до днес си остава своего рода гаранция за сигурност срещу апетитите на потенциални агресори, дори и това присъствие - от чисто военна гледна точка - да има по-скоро символичен характер, както бе навремето в Западен Берлин. Сигурността на Полша е фактор, важен и за Германия, и за целия ЕС. Затова задълбочаването на полско-американското военно сътрудничество е добра новина и за останалите партньори от НАТО и ЕС.  ", "date": "2019.06.14", "title": "Полша ще плаща солена цена"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396676-%D1%81%D0%B2-%D0%BF%D1%80%D0%BE%D1%80%D0%BE%D0%BA-%D0%B5%D0%BB%D0%B8%D1%81%D0%B5%D0%B9", "text": "  Св. пророк Елисей живял около 900 г. преди Христа. Той бил приемник в пророческото служение на свети Илия. Когато Бог се явил на Илия на планината Хорив и му поръчал да помаже вместо себе си пророк, това определение свише се паднало на Сафатовия син Елисей. “Намери Илия Сафатовия син Елисея, когато ореше. Дванадесет рала волове имаше той и сам беше при дванадесетото. Минавайки край него, Илия хвърли кожуха си върху него. И Елесей остави воловете си и се затече след Илия и каза: “Позволи ми да целуна баща си и майка си, и ще тръгна след теб”! Той му отговори: “Иди и върни се”! Той се върна от него, взе рало волове, закла ги и като запали ралото на воловете опече месото им и го раздаде на людете и те ядоха. А сам той стана и тръгна след Илия и почна да му служи” /3 Цар.19:19-21/.     Виждайки усърдието на своя ученик, св. пророк Илия, преди да си замине от тоя свят, му казал: “Искай, каквото желаеш да ти направя, преди да бъда взет от тебе!” - “Духът, който е в тебе, да бъде двойно върху мене!” - отговорил му Елисей, който желаел най-вече от всичко възможност да извършва свето служение с чудодействена сила за по-нататъшен успех. - “Мъчно нещо искаш” - казал му Илия, но изпълнил молбата на своя приемник. Оттогава Елисей ревностно се предал на пророческо служение, като утвърждавал във вярата израилския народ и свидетелствал за пребъдващия в Него Бог чрез многобройни чудеса. “И в своите дни пред княз не трепереше, и никой го не надмина; нищо го не надделя, и след смъртта делата му бяха чудни” (Сир. 48:13-15). Народът виждал в Елисей Божий пратеник, назидавал се от неговото слово и, макар да не дошъл до пълно покаяние, все пак отчасти се отклонявал от служението на езическите богове, към които били привлечени мнозина израилтяни чрез своите нечестиви царе. Свети пророк Елисей извършил много чудеса. Жителите на Йерихон се оплаквали на Елисей, че водата им е лоша и затова земята е безплодна. Светият пророк веднага им помогнал с чудотворството си - водата станала здрава и нямало повече безплодие. Във време на война цялата войска изнемогвала от жажада. По молитвата на пророка, всички ями и изсъхнали потоци внезапно се напълнили с вода. На една бедна жена умрял мъжът, като оставил много дългове. Заимодавецът се заканял да й вземе двата сина за свои роби, ако тя не му се издължи. Вдовицата разказала на Елисей своята тъга. “Нямаш ли нищо в къщи”? - попитал я пророкът. - “Нищо нямам, отговорила вдовицата, освен един съд с маслиново масло”. “Иди си, поискай празни съдове от всички твои съседи - казал й пророкът. - и наливай масло във всички тия съдове, докато се напълнят”! Жената изпълнила повелята на пророка; маслиновото масло се оказало тъй много, че тя когато го продала, не само изплатила всички дългове, но й останали средства, с които издържала семейството си. В Сирийската страна живял един храбър военачалник, на име Нееман. Той заболял от проказа и никакви лекари не могли да го излекуват. При жената на Нееман прислужвала една малка израилтянка, взета в плен във време на войната. Жалейки за Нееман, тя казала на господарката си: “Да отидеше моят господар при пророка, който е в Самария, навярно би се излекувал”. Жената на Нееман съобщила на мъжа си думите на малката израилтянка и Нееман взел от царя позволение да отиде в Самария. Царят му дал писмо до израилския цар. Нееман взел със себе си злато, сребро и богати дрехи за дар на този, който го изцери и се отправил за Израилската земя. Като пристигнал, той дал на царя писмото от сирийския цар, който пишел: “Пращам ти Неемане, моя слуга, за да го очистиш от проказата”. Наскърбил се израилският цар, когато прочел това писмо. “Нима аз съм Бог, да умъртвявам и съживяват!” - извикал той. - “Сирийският цар търси повод, за да ми обяви война”. Елисей узнал за скръбта на царя и пратил да му кажат: “Защо скърбиш? Нека дойде при мене Нееман и ще узнае, че има Божий пророк у Израиля”. Нееман с многобройната си прислуга доближил до къщата на Елисей. Пророкът пратил при него слугата си да му каже: “Иди, окъпи се седем пъти във водите на Йордан и ще се излекуваш!” Гордият пълководец се разсърдил. Той се обидил, загдето пророкът сам не излязъл при него. “Аз мислех - казал той, - че пророкът ще излезе и ще призове над мене името на своя Бог и ще си тури ръката на мене, а той ме праща на Йордан. Нима нашите реки близо до Дамаск не са по-добри от Йордан и от всички израилски води?” С тия думи той си бил тръгнал вече назад. Но слугите му го убедили да изпълни съвета на пророка и Нееман, като се потопил седем пъти във водите на Йордан, се очистил съвършено от проказата. Тогава той с благодарност се върнал при Елисей и, като му предложил богатите си дарове - злато, сребро и скъпи дрехи, му казал: “Сега познах, че няма Бог, освен Тоя, Комуто се покланят у Израиля! Прочее, приеми даровете, които ти донесе твоя раб!” Но Елисей се отказал от даровете и Нееман си заминал обратно, като дал обещание да не се покланя повече на идолите и да се моли на Бога Всевишни. Веднъж, когато израилтяните воювали със сирийците, донесли на сирийския цар, че пророк Елисей съобщава на враговете му за всички негови планове и с това вреди на успеха на неговото дело. Сирийският цар, разгневен, заповядал на войската си нощно време да обкръжи града, в който пророкът се намирал, за да го вземе в плен. На разсъмване един от слугите на Елисей, като видял множество неприятелска войска около града, уплашил се и казал на своя господар: “Какво ще правим?” - “Не бой се! - отговорил му Елисей. - Защото ония, които са с нас, са повече от ония, които са с тях!” И Елисей започнал да се моли: “Господи, отвори му очите да види!” И веднага слугата видял, че цялата планина е покрита с конници и ездачи. Той разбрал, че пророкът е охраняван от непобедими небесни сили. По волята Божия враговете дошли в смущение и, като били поразени със слепота, паднали в ръцете на израилския цар. Царят искал да избие пленниците, но Елисей му казал: “Не твоето оръжие ги плени!” - и склонил царя към милосърдие. Царят го послушал и пуснал пленниците на свобода. Много други чудеса извършил св. пророк Елисей и предсказал бъдещето. Пророчествата му са описани подробно в Библията (Четвърта книга Царства). Той умрял в дълбока старост, при цар Иоас, комуто предсказал победа над сирийци. Веднъж войници погребвали мъртвец близо до гробницата на Елисей. При неочаквано нападение на неприятелите те хвърлили мъртвото тяло в гробницата на пророка. Умрелият, като се допрял до костите на светия пророк, веднага възкръснал.", "date": "2019.06.14", "title": "Св. пророк Елисей"}
{"url": "http://www.classa.bg/%D1%81%D0%B2%D1%8F%D1%82/item/396668-%D0%BF%D1%83%D1%82%D0%B8%D0%BD-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D0%BC%D0%B5%D0%B6%D0%B4%D1%83-%D1%81%D0%B0%D1%89-%D0%B8-%D1%80%D1%83%D1%81%D0%B8%D1%8F-%D1%81%D0%B5-%D0%B2%D0%BB%D0%BE%D1%88%D0%B0%D0%B2%D0%B0%D1%82-%D0%B2%D1%81%D0%B5-%D0%BF%D0%BE%D0%B2%D0%B5%D1%87%D0%B5-%D0%B8-%D0%BF%D0%BE%D0%B2%D0%B5%D1%87%D0%B5", "text": "Руският президент Владимир Путин заяви в четвъртък, че връзките между Москва и Вашингтон стават все по-лоши и по-лоши, предаде БНР По време на интервю за руски телевизионен канал президентът подчерта, че отношенията между двете световни суперсили са “унизителни” поради редица действия, предприети от САЩ във връзка със санкциите през последните няколко години. Коментирайки предстоящата среща на върха на Г-20 в Осака, Путин заяви, че се надява, че Русия и САЩ ще могат да намерят конструктивни решения за икономическото сътрудничество. “Много се надяваме, че здравият разум в крайна сметка ще триумфира”, добави руският лидер.     Неговите коментари са факт само няколко часа, след като американският президент Доналд Тръмп заяви, че ще се срещне с руския си колега Владимир Путин в кулоарите на срещата на върха на Г-20, която ще се състои в края на юни в Япония. Още през миналия месец Тръмп обяви, че ще се срещне с Путин по време на форума на Г-20, като и руският президент отбеляза, че срещата на върха е най-близката възможност за разговор между двамата лидери. Въпреки това Москва настоя, че всяка потенциална среща трябва да бъде инициирана от САЩ. Междувременно говорителят на руския президент Дмитрий Песков заяви пред репортери в началото на седмица, че все още не е сигурно дали двамата лидери ще се срещнат в Осака.  ", "date": "2019.06.14", "title": "Путин: Отношенията между САЩ и Русия се влошават все повече и повече"}
{"url": "http://www.classa.bg/%D1%81%D0%B2%D1%8F%D1%82/item/396669-%D0%B5%D0%B2%D1%80%D0%BE%D0%BF%D0%B0-%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD-%D0%B3%D0%B8-%D0%B5-%D0%BB%D1%8A%D0%B3%D0%B0%D0%BB-%D0%BA%D0%B0%D0%BA%D1%82%D0%BE-%D0%BD%D0%B8%D0%BA%D0%BE%D0%B9-%D0%B4%D1%80%D1%83%D0%B3-%D0%BF%D0%B0%D0%BA-%D0%BB%D0%B8-%D1%89%D0%B5-%D0%BC%D1%83-%D0%BF%D0%BE%D0%B2%D1%8F%D1%80%D0%B2%D0%B0%D1%82", "text": "Борис Джонсън иска да стане премиер. И прави това, което умее най-добре - да обещава светло бъдеще. Нима британците отново ще му повярват, макар че ги е лъгал както никой друг?       Бил е на фризьор и е свалил някой и друг килограм. Пред обществеността в Лондон Борис Джонсън се показа в нова светлина - не само външно. Това си пролича и през последните кризисни месеци, когато той демонстративно се въздържаше от прекалено гръмки изявления. Дългото му мълчание явно беше търсен ефект, с който да повиши допълнително очакванията. Но онова, което видяхме, когато официално обяви кандидатурата си за премиерския пост, ни показа Борис такъв, какъвто си го знаехме: преливащ от оптимизъм и добро настроение, но с малко политическа субстанция.     Най-добрият аргумент на кандидат-премиера беше свързан с миналото му на главен кмет в Лондон. И Борис не пропусна да се похвали колко забележително е изпълнявал задълженията си, как бил решил проблемите на столичния град и блестящо го подготвил за домакинството на олимпиадата. Неговите многобройни критици твърдят нещо по-различно: описват го като мързеливец, който не е постигнал нищо, но е оставил в завещание редица прекалено скъпи престижни обекти. За времето си като външен министър, което представляваше безкраен низ от провали и гафове, Джонсън не отрони и думичка. И то при положение, че залата беше препълнена с негови привърженици. Те го аплодираха бурно, когато обяви, че Великобритания ще напусне ЕС на 31 октомври – независимо дали със или без сделка. Предишната си закана, че няма да плати нищо на Брюксел, ако не се постигне приемливо за Великобритания споразумение, Джонсън изобщо не спомена. Със или без сделка Времето обаче работи срещу амбициите на Джонсън: чак на 22 юли ще се проведе гласуването сред членовете на Консервативната партия, след което политиците излизат в лятна ваканция. Така че нови преговори с Брюксел биха могли да започнат чак в началото на септември. А има и друго: ЕС безброй пъти вече е повтарял, че споразумението за Брекзит не подлежи на предоговаряне – това ще важи и за следващия британски министър-председател. Но за Борис Джонсън всичко това са подробности – той явно беше дошъл, за да внуши увереност, че може да се справи. В същото време той не изключи варианта за напускане на ЕС без сделка. Тази перспектива дори можела да изиграе решаваща роля на едни нови преговори с европейците, защото и те, също като него, не желаели да се стига до „твърд“ Брекзит. Но за да бъдело всичко това правдоподобно, Великобритания трябвало незабавно да започне с подготовката си за напускане на общността. За съжаление, на журналистите не бе дадена възможност да го попитат за едно проекторешение на кабинета, което бе оповестено от в. „Файненшъл Таймс“. В него се казваше, че британската фармацевтичната промишленост се нуждае от 6 до 8 месеца, а британските търговци – от четири до пет месеца, за да се подготвят за новия граничен режим с ЕС. Джонсън бе поставен натясно единствено, когато трябваше да отговори дали би подал оставка, ако се провали в усилията си да организира Брекзита. Все пак той призна, че подобно решение „няма да е лесно\", после изрече още няколко общи фрази, и не отговори с категорично „да\" или „не\". Затова пък обяви, че трябвало да се пресуши \"тресавището от Уестминстър\", сякаш самият той никога не е бил част от него. И увери, че иска да вдъхне нова увереност на британските граждани, които били силно обезкуражени покрай дискусиите за Брекзита, а и силно разединени. Същото важало и за Консервативната партия. Приемлива фигура за всички? Борис Джонсън действително изглежда приемлива фигури за всички крила в партията: хардлайнерите харесват острия му език по отношение на Брекзита; умерените виждат в него типичния консерватор-традиционалист; на по-възрастните той обещава големи данъчни облекчения, а на космополитните лондончани – някакъв нов вид \"консервативен европеизъм“, каквото и да означава това. Най-силният му коз обаче е обещанието торите да спечелят следващите избори. Зад Джонсън вече застават близо 70 от депутатите на неговата партия – това му дава значително предимство пред останалите конкуренти. Социолозите също са на мнение, че той единствен има шанс за победа. Особено в предизборна обстановка Джонсън демонстрира най-голямото си преимущество: бляскавата  реторика на публичните му изяви успешно прикрива слабата му подготовка по същината на политическите въпроси. През 2016 той успя да \"продаде\" на британците дори и опашатата си лъжа за големите вноски на Великобритания в общия бюджет на ЕС, които след Брекзита щели вече да се пренасочат към британското здравеопазване. За това, също както и за много други обещания, дадени преди референдума за Брекзит, Джонсън вече изобщо не говори. Репортерите имаха още много въпроси към Борис Джонсън, но той позволи само шест от тях да бъдат зададени. За неговите съветници явно най-важното в този ден е било да го предпазят от големи грешки и гафове.    ", "date": "2019.06.14", "title": "Европа Борис Джонсън ги е лъгал както никой друг. Пак ли ще му повярват?"}
{"url": "http://www.classa.bg/%D1%81%D0%B2%D1%8F%D1%82/item/396670-%D0%B8%D0%B7%D1%80%D0%B0%D0%B5%D0%BB%D1%81%D0%BA%D0%BE-%D0%BF%D0%B0%D0%BB%D0%B5%D1%81%D1%82%D0%B8%D0%BD%D1%81%D0%BA%D0%BE%D1%82%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D0%BD%D0%B0-%D1%82%D1%80%D1%8A%D0%BC%D0%BF-%D0%B2%D0%B8%D0%BD%D0%B0%D0%B3%D0%B8-%D0%B5-%D0%B1%D0%B8%D0%BB%D0%BE-%D0%B8%D0%B7%D0%BC%D0%B0%D0%BC%D0%B0", "text": "„Сделката на века“, за която президентът на САЩ Доналд Тръмп не престава да се хвали, че ще разреши израелско-палестинския конфликт, се отлага вече толкова пъти, че генералният секретар на Организацията за освобождение на Палестина (ООП) Саеб Еракат я осмя като „сделката на следващия век“. Други предричат, че тя ще се окаже мъртвородена. Тя винаги е изглеждала като димна завеса, която да маскира погребението на (т.нар.) двудържавно решение – чрез независима палестинска държава на окупирания Западен бряг и Газа с арабски Източен Ерусалим като нейна столица, съществуваща в мир редом с Израел, – и да даде зелена светлина за израелското анексиране на по-голямата част от Западния бряг.     Планът, измислен от лаика Джаред Къшнър – зет на Тръмп, е все още предвиден за внимателно лансиране по-късно този месец на форум, наречен „Мир срещу просперитет“, в Бахрейн. Палестинците и техните арабски съседи трябва да бъдат съблазнени с милиарди долари от Саудитска Арабия и Обединените арабски емирства, без никакво политическо решение, което да сложи край на израелската окупация. Палестинците обаче „не кълват“ на тази примамка. Президентът на Палестинската власт Махмуд Абас бойкотира всякакви преговори, след като Тръмп реши да премести американското посолство от Тел Авив в Ерусалим, признавайки целия Свещен град, включително окупираната му източна арабска част, за столица на Израел. Оттогава администрацията на Тръмп прекъсна помощта за Палестинската автономия, закри представителството на ООП във Вашингтон и прекрати цялото си финансиране за Агенцията на ООН за подпомагане на палестинските бежанци (UNRWA). Той призна и суверенитета на Израел над Голанските възвишения. Ако има някакъв план, той се състои в това да бъде отметнат (като изпълнен) списъка с желанията на иредентистката израелска десница, след което да се връчат на палестинците условията за капитулация, подсладени, според представите на Къшнър, с петродолари от Залива. Какво се очаква от палестинците да приемат в замяна на тези подсладители? Газа, където 2 млн. палестинци са натъпкани в тясна ивица земя, блокирана на север от Израел и на юг от Египет, ще се разшири в северната част на египетския Синайски полуостров. На Западния бряг след анексиране Израел ще свърже своите селища, давайки по-голямата част от окупираната територия на 450 000 еврейски заселници на Западния бряг и на (още) 200 000 в арабски Източен Ерусарим, оставяйки около 46 процента (от земята) на 3-те милиона палестинци в мрежа от разпръснати кантони. Що се отнася до Ерусалим, палестинците може да получат (селището) Абу Дис в покрайнините на града и да го нарекат както си искат. Това може и да изглежда ново за Къшнър, но то е „притопляне“ на стари и компрометирани схеми. Подялбата на Западния бряг е почти същата, каквато бе изложена в една карта от 1982 г., известна като Военна заповед 50, съставена от покойния Ариел Шарон – любимец на заселниците и бивш премиер. Сделката за Абу Дис „изплува“ в преговорите малко преди Израел да възстанови контрола си над Западния бряг през 2002 г. Такива са нещата преди да се вземат предвид регионалните им последици. Египетският президент Абдел Фатах ас Сиси може и да управлява с железен юмрук, но когато той отстъпи два ненаселени миниатюрни острова в Червено море на Саудитска Арабия – трохички в сравнение с мащабите на тази сделка, той се изправи пред опозиция – в послушния парламент, в контролираните от военните съдилища, и по улиците, в които иначе властват силите на реда, както се полага в една полицейска държава. „Сиси никога не се беше оказвал пред една почти смъртоносна ситуация“, каза един западен посланик. Йордания, в която мнозинството от населението е вече палестинско, се страхува, че истинският план е да бъдат прогонени още палестинци от Западния бряг към кралството. Израелската десница отдавна смята, че палестинците вече си имат държава – Йордания. Дори и най-твърдите поддръжници на Израел в САЩ не са убедени в такава сделка. Държавният секретар Майк Помпейо каза: „Разбирам защо хората смятат, че това ще бъде споразумение, което ще се хареса само на израелците“. Според Робърт Сатлоф, директор на вашингтонския Институт за близкоизточна политика и отявлен поддръжник на Израел, планът е наивен. „За разлика от една сделка за недвижим имот, при която единият контрагент получава собствеността, а другият – парите, едно споразумение за мир в Близкия изток започва и завършва с това, че двете страни са съседи, принудени завинаги да споделят един общ имот“, отбеляза язвително той. Непоколебимата подкрепа на Тръмп за израелския премиер Бенямин Нетаняху, на когото се наложи да свика нови избори, които могат да съвпаднат с кампанията на американския президент за преизбиране, гарантира, че предстоят още отлагания на „сделката на века“. Междувременно един от архитектите на стратегията на Къшнър – американския посланик в Израел Дейвид Фридман, каза пред „Ню Йорк таймс“, че няма лошо в това Израел да си присвои някаква територия. „Ние не можем да изразим позиция, докато не разберем колко (земя), при какви условия, защо е необходимо, защо това е добро за Израел, защо това е добро за региона, защо то не създава повече проблеми, отколкото решава“, каза той. Синтаксисът на това изречение би могъл да се възприеме като комично неволно изпускане на езика, ако последствията не бяха толкова сериозни. Мъртвородена? „Сделката на века“ е измама от началото до края.  ", "date": "2019.06.14", "title": "Израелско-палестинското споразумение на Тръмп винаги е било измама"}
{"url": "http://www.classa.bg/%D1%81%D0%B2%D1%8F%D1%82/item/396667-%D0%B7%D0%BB%D0%BE%D1%83%D0%BF%D0%BE%D1%82%D1%80%D0%B5%D0%B1%D0%B0-%D1%81-%D0%B2%D0%BB%D0%B0%D1%81%D1%82-%D0%B8-%D1%81%D0%B5%D0%BA%D1%81%D1%83%D0%B0%D0%BB%D0%B5%D0%BD-%D1%82%D0%BE%D1%80%D0%BC%D0%BE%D0%B7-%D1%82%D1%8A%D0%BC%D0%BD%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0-%D0%BD%D0%B0-%D1%82%D0%BE%D0%B2%D0%B0-%D0%B4%D0%B0-%D1%81%D0%B8-%D0%BC%D1%83%D0%B7%D0%B8%D0%BA%D0%B0%D0%BB%D0%B5%D0%BD-%D1%84%D0%B5%D0%BD", "text": "\"Бях млада и обичах да ходя по концерти. Харесваха ми изпълненията на живо, но той злоупотреби с това, че можех много лесно да бъде подведена\". С тези думи Рейчъл разказва как през 2011 г., когато е на 18 години, известна фигура от музикалния бранш я изнасилва. Тя допълва, че насилникът й още е в бизнеса и то като част от екипа на доста популярна банда. Младата жена се съгласява да говори пред \"Би Би Си\" за преживяното, но името й е променено от съображения за сигурност. Факт е, че Рейчъл е само едно от многото момичета, за които се оказва, че да си запален фен на дадена група може да има и тъмна страна. Тя и няколко други жертви разказват пред изданието историите на т. нар. \"групита\" (groupies) - запалени почитатели, които биха направили всичко (или почти всичко), за да се докоснат до музикалните си идоли.     Тази култура обаче води до изнасилвания и сексуални злоупотреби с момичетата, които обикновено следват любимите си певци по петите, където и да отидат. Музикалните компании от своя страна казват, че приемат проблема сериозно и налагат стриктни норми за поведение на музикантите си. Но последните не са прочути със склонността си да спазват правила. Рейчъл се запознава с насилника си, когато е на 14 години. Не знае на колко точно е бил той, но според информация от нейни познати е над 30-годишен. Момичето използва познанството си с човек от бранша съвсем невинно - влиза безплатно на концерти, запознава се с членовете на банди, които харесва. След една вечер, прекарана в пъб, се съгласява да отиде в апартамента му. Оттам нещата се развиват бързо. Следващото, което си спомня, е, че лежи на леглото му и той прави секс с нея. Тийнейджърката се опитва да избута мъжа, а след като не успява - избухва в сълзи. Нищо от това не спира насилника и той продължава. И до ден днешен Рейчъл е убедена, че вина за случилото се носи както мъжът от разказа й, така и начинът, по който функционира музикалната индустрия. За такъв тип хора просто е твърде лесно да злоупотребят с положението си, както и да си намерят \"лесна плячка\". Само една обиколка из публиката, на което и да било музикално събитие им е достатъчна. Там веднага се открояват феновете, които искат нещо повече от това да послушат музика на живо и си търсят достъп до зад кулисите, запознанство с изпълнителите или билети за следващи участия. Такива почитатели лесно могат да бъдат подлъгани да сключат сделка от типа \"Ако ти направиш това за мен, аз ще ти осигуря каквото желаеш\". По-лошото е, че някои от тези \"хищници\" са получавали отговора \"Не\" и не са го взели предвид. Според тях отсрещната страна така или иначе си заслужава отношението. А има и истории за фенове, които са тормозени от самите музиканти, а не техните екипи. Зое Мария е пример за това. През 2017 г. тя обвинява вокала на бандата Moose Blood, че е откраднал нейни голи снимки от телефона й, а след това ги е споделил в чат в WhatsApp с останалите членове на групата. Музикантите категорично отричат да се е случвало подобно нещо, но въпреки това миналата година обявиха, че си взимат почивка от сцената заради \"фалшивите обвинения\". Зое смята, че единственият й грях в случая е, че е била невероятен фен на бандата. И при нея всичко започва безобидно. Тя ходи по участия на групата и успява да се запознае с момчетата. Поласкана е, че нейните любимците й обръщат специално внимание и дори се съгласяват да присъстват на купон в къщата й - нещо, от което всеки почитател би бил най-малкото развълнуван. След това разбира, че вокалистът Еди Брюртън се е сдобил с голите й снимки без нейно позволение. Дотук с обожанието и общите партита... Сред разказите, подобни на този, е и историята на Лаура, която като прохождаща изпълнителка също често ходи като фен на участия на по-известните си колеги. Тя разказва как след един концерт фронтменът на бандата се приближил до нея и измъкнал телефона от ръката й с думите \"Искам да си въведа номера\". После без никакво предупреждение я притиска до стената и я целува с език. Лаура е в пълен шок, но все пак успява да се отскубне. Още по-шокиращи се оказват реакциите на нейни приятели и познати, които я съветват да не споделя какво се е случило, за да не саботира музикалната си кариера. Само че ако престъпленията продължават да бъдат прикривани, те просто няма да спрат да се случват, разсъждава на глас младата жена. \"Би Би Си\" се опитва да се свърже с някои от лицата, обвинени в сексуални посегателства, включително и с Moose Blood, но никой от тях не се съгласява да изкаже своята гледна точка. Вместо тях на преден план излизат изказванията на звукозаписните компании, според които действително има подобни ситуации, но като цяло изпълнителите и екипите им са под строг контрол и поведението им става все по-добро. Само че с подобрение или не от изповедите на тези момичета става ясно, че нещата никак не са розови и положението е такова от много, много дълго време...", "date": "2019.06.14", "title": "Злоупотреба с власт и сексуален тормоз - тъмната страна на това да си музикален фен"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396662-%D0%BD%D0%B0%D0%B9-%D0%BE%D0%BF%D0%B0%D1%81%D0%BD%D0%B8-%D0%BC%D0%B0%D1%84%D0%B8%D0%BE%D1%82%D1%81%D0%BA%D0%B8-%D0%B3%D1%80%D1%83%D0%BF%D0%B8%D1%80%D0%BE%D0%B2%D0%BA%D0%B8", "text": "Мафиотските групировки съществуват на практика навсякъде. Някои от тях са били принудени да се прикрият напълно, други се подсигуряват с необходимите политически връзки и дори не крият престъпната си дейност.   Ето и пет от най-влиятелните и опасни мафиотски групировки на света.   Бамбуковият съюз     Това е една от най-влиятелните мафиотски групировки в Тайван. Тя има влияние не само в Азия, но и в Европа, Централна Америка, дори и в Северна Корея. По непотвърдени данни самият Ким Чен Ун е един от покровителите на тази мафиотска структура.  Основната й дейност е в изпълнението и уреждането на мокри поръчки, рекет и издирване на големи длъжници. През последните години представителите на Бамбуковия съйз са започнали да участват и в легалния бизнес.  Всякакви опити на властите да пресекат дейността на групировката до момента са без успех.    Мара Салватруча      Тази групировка е създадена относително скоро - през 1980 година в Лос Анджелис. За краткия период, в който съществува, Мара Салватруча се превръща в една от най-влиятелните в Северна и Южна Америка. По данни на ФБР в групировката членуват не по-малко от 80 хиляди души и тази цифра постоянно расте. Мафиотската структура се слави с изключителна жестокост и така държи в страх цели квартали в различни градове. Групировката се занимава с всякаква незаконна дейност - поръчкови убийства, грабежи, рекет, сутеньорство, търговия с оръжие и наркотици. Неотдавна представители на Мара Салватруча са се включили и в бизнеса с нелегални мигранти, желаещи да се доберат до САЩ.   Ямагути-Гуми     Спомене ли някой за престъпните синдикати в Япония, първото, за което човек се сеща, това е Якудза. Самата групировка се състои от няколко десетки по-малки кланове. Сред тях най-влиятелен и опасен е Ямагути-Гуми. Той е дотолкова популярен в света, че много държави са създали за върхушката на този клан персонални санкции и забраняват какъвто и да е контакт с него, особено на банките си.  За да станете членове на Ямагути-Гуми, трябва да преминете през определени изпитания и да направите на тялото си специални татуировки. Ако някой от представителите на този клан извърши нарушение, му режат палците.  Членовете на Ямагути-Гуми са измислили и собствен начин за присвояване на големи пари. Те купуват част от дадена компания, след което започват да търсят уличаващи факти за другите акционери. После започва и шантажът.  Най-често членовете на клана искат големи суми пари или останалата част на компанията.    Солнцевската ОПГ     Веднага след разпада на някогашния СССР на територията на Русия започват да се образуват различни престъпни групировки.  Една от най-влиятелните и опасните е Солнцевската ОПГ. Бурното развитие на групировката й помага да получи влияние в много руски градове. Силата на \"солнцевците\" се увеличава и от близките им взаимоотношения с представители на италианските и латиноамерикански групировки.  Основната дейност на тази ОПГ са рекет, отвличания, поръчкови убийства и търговия с оръжие и наркотици. Знае се, че те контролират няколко от основните канали за дрога в света.    Италианската Камора       Най-старата мафиотска структура в Италия е Камората. Тя се споменава за първи път през 18 век. Камората се появява в Неапол, но за дългото съществуване на групировката нейни структури се разпростират не само по цяла Италия, но и в много други държави по света.  Мафиотите от Камората имат контрол и върху политическа власт. Контролират най-вече хора на определени позиции в съд, полиция и прокуратура. Те се интересуват само от финансовото благополучие. Основният им източник на средства идва от продажбата на кокаин, поръчкови убийства и търговия с влияние.  Доколкото може да се каже, че е организирана изобщо, тя се е управлявала от някаква естествена йерархия и принадлежност; служителите от всяка степен се самоосъществяват и зависят от силата на характера за силата, която упражняват. Може да се нарече система на тормоз, при която всеки водач, който може да се наложи на другарите си, на свой ред е насилствено контролиран от един от по-висши, отколкото от самия себе си, който отново е подчинен на други и т.н. от уличното момче, което получава живеейки, като продаде купчина пури, на висшия служител и може би на члена на Парламента.", "date": "2019.06.14", "title": "Най-опасни мафиотски групировки"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396663-%D0%B6%D0%B5%D0%BD%D0%B8%D1%82%D0%B5-%D1%8F%D0%BA%D1%83%D0%B4%D0%B7%D0%B0", "text": "За повечето хора, първото нещо, което идва на ум, когато чуят думата \"якудза\" е образът на грозен и страшен човек с татуировки и оръжие. Но зад тази представа за подземния свят се крият не само самураите на градските джунгли, но и жените на якудза.   При жените в подземния свят на Япония всичко е сложно. Тук те не са толкова известни и много рядко попадат в заглавията на вестниците. Малцина обаче предполагат, че тези жени сами са създали своя криминален свят в рамките на престъпните кланове и често играят решаваща роля в живота на гангстерите.   История     Първите якудза се появяват преди няколко века и не се занимавали със заплахи за местното население, а с хазартни игри с карти. Едва по-късно, когато престъпността започва да се увеличава, мъжете започнали да образуват престъпни групи, чийто прототип е бил възприет от съвременната якудза. Но тогава, на масата за карти сред умелите дами и истинските майстори на този занаят имало много жени, играчите с уважение ги наричали \"оябун\". След Втората световна война Япония била буквално обвита в такива фракции. Якудза имала безпрецедентен авторитет, власт и, разбира се, йерархия. Независимо от факта, че мъжете обикновено се занимавали с всички дела, съпругите на лидерите или техните сестри можели да решават важни въпроси за клана. Така например, след бруталното убийство на главата на клана Maцyдa-гyми, цялата власт, и в същото време няколко хиляди гангстери, напълно преминали в ръцете на постоянната му съпруга Йошико. Която, между другото, благодарение на своята жестокост и прямота управлявала клана, тъй като не всеки мъж може. Подобна е ситуацията в рода Ямагити-гучи, когато съпругата на главата също е била натоварена с всички задължения на старейшина на семейството, докато съпругът й е бил зад решетките. Сълзи, кръв и сила  Не всички жени са решени да решават съдбите си, затова и много момичета, които по волята на съдбата са свързвали живота си с гангстери, въобще не станали почтени и властни съпруги на върха.     Именно това е основа за особената женска йерархия в клановете. Ролята на жената и нейната сила зависи пряко от мястото на мъжа й в якудза. Това включва и женското посвещение към \"семейството\" - това е поставянето на известните татуировки, \"ирезуми\", които се характеризират със своята сложност и болезненото нанасяне. Минавайки през това, жената изглежда доказва на всички, че е готова да последва мъжа си докрай.     При всичко това обаче самите жени са някъде по средата: от една страна, те са откъснати от спазващото закона общество, но от друга, те не са съвсем приети в \"семейството\". Това включва многобройните съпруги на членове на групировки, техните дъщери и просто приятелки. Най-лошото е за онези, които са се свързали с някой обикновен гангстер отдолу, „чимпир”. Те, като правило, печелят малко и не виждат причина да работят някъде другаде. Затова често семейството се изнася от  жената. Тя управлява домакинствота, отглежда децата и печели пари за ориз.     Якудза, която е по-висока като статус, обикновено има и съпруги, и много любовници. Броят на жените тук се измерва със статута и мъжката власт. Ако всичко е ясно с любовниците - те са като сезонни красиви снимки, то съпругите на такива гангстери обикновено имат малко влияние. Дори и жената да бъде скъпо облечена и внимателно следвана от пазач, тя има малък достъп до делата на клана. Единственото изключение са може би съпругите на лидерите, които споменах по-горе. Основната задача на съпругата на Якудза е да отглежда деца, защото заетите бащи нямат особено време да се ровят в процеса на образование и възпитание. Наличието на пари позволява на жената да избере най-доброто училище и колеж и да вземе частни уроци за детето си.     Повечето от тези семейства правят всичко така, че наследникът им има светло бъдеще и да не трябва да следва стъпките на баща си.  И без значение вълнуващ изглежда отстрани животът на жените Якудза, колкото и коварни и силни да изглеждат на зрителя от екраните на кината, в криминалната йерархия те винаги остават само сянка на съпруга си, които ясно познават собствените си ограничения и задължения.  ", "date": "2019.06.14", "title": "Жените - Якудза"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396664-%D1%82%D0%B2-%D0%B2%D0%BE%D0%B4%D0%B5%D1%89%D0%B0-%D0%BF%D1%80%D0%B8%D0%BC%D0%B0%D0%BC%D0%B2%D0%B0-%D1%81", "text": "Руската тв водеща Анфиса Чехова изглежда търси нови последователи в социалните мрежи и е решила да си ги осигури с провокативни публикации. Една от последните снимки в профила ѝ в Instagram е насочена специално към мъжете, които, по всичко личи, са нейната целева група.      На снимката телевизионната водеща се появява по бански костюм с геометрични мотиви, който добре подчертава формите и извивките на нейното тяло. \"Мъже, спомням си за вас\", пише Анфиса Чехова към снимката и обещава да продължи да радва последователите си със снимки по бельо.      \"Нека закръглим тази цифра и да станат 30%. Обичам всичко около това особено число\", загадъчно подмята тя в текста към кадъра, който за 2 дни е събрал малко под 75 000 харесвания.      Самата тя разкри, че основната цел, която преследва, наистина са мъжете, защото към момента те са едва 29% от общия брой на хората, които я следват в Instagram.", "date": "2019.06.14", "title": "ТВ-водеща примамва  с..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396665-%D0%BD%D0%B8%D0%BA%D0%BE%D0%BB%D0%B5%D1%82%D0%B0-%D1%81%D0%B5-%D1%80%D0%B0%D0%B7%D0%BA%D1%80%D0%B0%D1%87%D0%B8-%D0%B5%D1%80%D0%BE%D1%82%D0%B8%D1%87%D0%BD%D0%BE", "text": "Плеймейтката Николета Лозанова влуди мрежата с нова доза провокация. Половинката на вратаря на Левски Ники Михайлов се пусна в еротична поза по бански и събуди мъжките фантазии. Настръхналите зърна на красавицата подпалиха мрежата, а разкрачената й поза се хареса много на феновете.     Припомняме, че преди дни Ни Ло защити по любопитен начин бившата си половинка и доскорошен футболист на Левски Валери Божинов, който бе освободен от \"сините\" преди броени дни.     Брюнетката, която има и дете от нападателя, ", "date": "2019.06.14", "title": "Николета се разкрачи еротично"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396666-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-14-%D1%8E%D0%BD%D0%B8", "text": "ОВЕН ( 21 март - 20 април ) Ще е добре да откриете истинските си чувства на човек, към когото отдавна изпитвате симпатия. И не се страхувайте, че няма да ви разберат или чуят. Напротив, всичко ще бъде по-добре, отколкото очаквате. Успех очаква онези от вас, ангажирани в семеен бизнес. Ще получите печалба, от нещо което преди това не сте могли да реализирате или продадете. ТЕЛЕЦ ( 21 април - 21 май )  Препоръчително е днес, строго да контролирате поведението си. Вие сте толкова безразсъдни и темпераментни, че може да си създадете много неприятности. Проблемите във финансовата сфера са разрешими, така че не драматизирайте ситуацията. Още повече, че ще ви върнат стар дълг или ще получите аванс. Бъдете внимателни, при плуване в неохраняеми водни басейни. БЛИЗНАЦИ ( 22 май - 21 Юни ) Ще е добре да се погрижите за репутацията си, а също и да станете по-сериозни в любовните дела. Затънали сте в лекомислени романи, за които вече знае целия град. Възможностите ви за пари са безгранични, така че, по-добре се заемете с домакински, битови дела или си купете почивка на морето, за да си отдъхнете добре.   РАК ( 22 юни - 23 юли ) Тези, който имат свой бизнес, ги очакват печеливши договори и сътрудничество с нови партньори. Само внимателно подписвайте документите и изчислявайте печалбата. В противен случай, от най-малката грешка, всичко може да се провали. Необвързаните е добре, да заложат на романтиката. Особено, ако вашите отношения с избраника, са започнали наскоро. ЛЪВ ( 24 юли - 23 август ) Ще бъдете засипани с бизнес предложения, като от рог на изобилието. Не сте мислили, че сте толкова популярни и търсени. Е, помислете за всяко от тях и избере най-достойното и изгодно. Креативните може да разчитат на нови проекти и продажба на своите шедьоври. Вечерта е възможно спешно бизнес пътуване. ДЕВА ( 24-ти август - 23 септември ) Не ви очаква безоблачен ден, защото ще трябва да решавате както стари, така и нови проблеми. Но колкото по-ясно виждате пред себе си целта, толкова по-бързо, ще се реализира. За напредък в кариерата денят не е подходящ, но в любовта всичко ще бъде идеално. И най-накрая, ще получите отговор на въпроса, който отдавна ви мъчи. ВЕЗНИ( 24 септември - 23 октомври) Трябва да се проявите като щедър и трудолюбив човек. Тези качества, ще открият нови начини за вътрешно развитие и постигане на целите. Финансите трябва да управлявате пестеливо и разумно, така че да имате пари в портфейла си дълго време. В любовта, не насилвайте нещата, а по-скоро се насладете на това, което имате сега.   СКОРПИОН ( 24 октомври - 22 Ноември ) Оставете за десерт, любовните дела, а в ранните сутрешни часове, активно се заемете с решаването на проблемите и търсене на още един източник на доходи. Особено ако сте затънали в кредити и едвам си поемате дъх. Денят е добър, за анализ на това, което вече се е случило. Това няма да ви позволи да направите нови и големи грешки.   СТРЕЛЕЦ ( 23 Ноември - 21 Декември ) Трябва да станете олицетворение на позитивност, любов и безкористност. Ако се противопоставяте на такива съвети, ще влезте в конфликти и непредсказуеми ситуации. Възможно е не само снижение на настроението, но и на кръвното. Да обвинявате за всичко времето, не трябва. Ако не предприемете действия на време, може да стигнете до болница. КОЗИРОГ (22 Декември - 20 януари ) Препоръчително е да се заемете с благотворителност, да демонстрирате щедрост и да излъчвате оптимистично настроение. Ще успеете, вярвайте в себе си. Революциите и митингите не са за вас, затова бъдете миролюбиви. Особено, ако трябва да говорите с досадни роднини или завистлив приятел. Вечерта прекарайте със семейството.  ВОДОЛЕЙ ( 21 януари -  19  февруари ) Основната тема на деня, ще бъде любовта. Търсихте я дълго време и сега се е случило чудото. Нов, красив роман, ще запълни цялото ви душевно пространство. От финансови подвизи, ще ви предпази близък приятел. Но ако не послушате съветите, тогава ще загубите всичко, което сте пестили толкова дълго. Бъдете благоразумни.   РИБИ ( 20 февруари - 20 март ) Препоръчително е, да си съставите програма за отдих, която ще ви помогне да се отпуснете и срещнете с приятни хора. Дори ако компанията се окаже шумна, все пак ще получите заряд от положителни емоции и енергия. Един добър ден, да си починете и релаксирате в домашна обстановка. Не пречи, да започнете да се обичате повече.", "date": "2019.06.14", "title": "Дневен хороскоп 14 юни"}
