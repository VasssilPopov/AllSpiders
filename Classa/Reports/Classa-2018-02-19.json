{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378782-%D0%B8%D0%B7%D0%BF%D0%BB%D1%83%D0%B2%D0%B0-%D0%BD%D0%B5%D0%B7%D0%BD%D0%B0%D0%B9%D0%BD%D0%BE-%D0%BF%D1%80%D0%BE%D1%80%D0%BE%D1%87%D0%B5%D1%81%D1%82%D0%B2%D0%BE-%D0%BD%D0%B0-%D0%B2%D0%B0%D0%BD%D0%B3%D0%B0,-%D0%BA%D0%BE%D0%B5%D1%82%D0%BE-%D0%BC%D0%BE%D0%B6%D0%B5-%D0%B4%D0%B0-%D1%80%D0%B0%D0%B7%D1%82%D1%8A%D1%80%D1%81%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D1%82%D0%B0%D1%80%D0%B8%D1%86%D0%B0%D1%82%D0%B0-%D1%80%D0%B0%D0%B7%D0%BA%D1%80%D0%B8%D0%BB%D0%B0-%D0%BE%D0%B3%D1%80%D0%BE%D0%BC%D0%BD%D0%B0-%D0%BC%D0%B8%D1%81%D1%82%D0%B5%D1%80%D0%B8%D1%8F", "text": "Гробът на Васил Левски лежи под улица \"Цар Калоян\" в центъра на София. Това споделила пророчицата Ванга пред своя близък приятел Павел Кипров, пише \"Телеграф\". Гробът на Апостола не е там, дека мисли Хайтов. Той е в параклиса \"Свети Николай Чудотворец\", провидяла петричката Касандра.          Тя дала още доста детайлни подробности пред информатора Кипров, жител на симитлийското градче Черниче. Човекът споделя как с учите си чул, че Васил Левски лежи под стръмното стълбище в дясно от входа. Скелетът ще бъде разпознат по това, че държи в ръцете си дървен кръст.    \"Идват хора тука, питат, но на мен не ми се вярва. Ако е имало нещо, щеше да излезе при бомбардировките над София\", сподели по-стар служител в християнската забележителност. През втората световна война една американска бомба удря църквата и я срива до основи.    Чудодейно, но само иконата на св. Николай и прилежащата й стена остават непокътнати. По-късно пък по времето на социализма, багери обърнали земята, докато копаели основите на строящия се в съседство хотел \"Рила\".    На времето писателят Николай Хайтов поддържа версията, че костите на Дякона са положени малко по-надолу, насред Ларгото на властта и по-точно църКвата \"Света Петка Самарджийска\", намираща се в подлеза на ЦУМ.", "date": "2018.02.19", "title": "Изплува незнайно пророчество на Ванга, което може да разтърси България! Старицата разкрила огромна мистерия"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/378774-%D1%81%D0%B0%D0%BC%D0%BE-8-%D0%BF%D1%8A%D1%82%D0%B8-%D1%80%D0%B0%D0%B7%D0%BB%D0%B8%D0%BA%D0%B0-%D0%B2-%D0%B4%D0%BE%D1%85%D0%BE%D0%B4%D0%B8%D1%82%D0%B5-%D0%BD%D0%B0-%D0%BD%D0%B0%D0%B9-%D0%B1%D0%B5%D0%B4%D0%BD%D0%B8%D1%82%D0%B5-%D0%B8-%D0%BD%D0%B0%D0%B9-%D0%B1%D0%BE%D0%B3%D0%B0%D1%82%D0%B8%D1%82%D0%B5-%D1%83-%D0%BD%D0%B0%D1%81", "text": "У нас се наблюдава най-голямата разлика между социалните слоеве в Европейския съюз според досегашните данни за размера на издръжката на живот на Института за синдикални и социални изследвания на КНСБ.      Според данните на синдиката за 2016-та година разликата в доходите на най-богатите и най-бедните у нас се е увеличила драстично.      Около 8 пъти хората с по-висок доход надминават тези с най-нисък. Очаква се днес Институтът да обяви данните от последната година.", "date": "2018.02.19", "title": "Само 8 пъти разлика в доходите на най-бедните и най-богатите у нас"}
{"url": "http://www.classa.bg/%D1%81%D0%B2%D1%8F%D1%82/item/378775-%D0%BC%D0%B2%D0%BD%D1%80-%D1%81%D1%80%D0%B5%D1%89%D1%83-%D0%BB%D1%83%D0%BA%D0%BE%D0%B2-%D0%BC%D0%B0%D1%80%D1%88", "text": "Министерството на външните работи на Република България категорично осъжда провелата се снощи в столицата за поредна година демонстрация на ксенофобия, дискриминация и омраза, известна като \"Луковмарш\", съобщиха от пресцентъра на Министерство на външните работи Тази проява на неподправена нетърпимост към другия се провежда по-малко от месец, след като целият свят отдаде почит към жертвите от Холокоста. Снощният марш събра в България, която в момента е и председател на Съвета на Европейския съюз, хора от различни националности, дошли тук, за да демонстрират омраза и нетолерантност, се съобщава в позицията на МВнР. Това трябва да бъде ясен сигнал за нас като общество и като европейци, които не са забравили страданията, причинени от Втората световна война, че не е достатъчно само да припомняме трагичните събития. Всеки акт на омраза и прослава на антисемитската и нацистката идеология е абсолютно неприемлив. Пробуждането на нетърпимост към различния, проповядването на нетолерантност и яростната употреба на словото на омразата са опит за разклащане на демократичните ценности, които отстояваме като народ и като общност. Затова МВнР високо цени усилията на Световния еврейски конгрес и Организацията на евреите в България \"Шалом\" за повишаване на обществената информираност по тази тема, както и насърчаването на борбата с причините за антисемитизма и речта на омразата. Министерството на външните работи ще продължи да работи в рамките на международните организации и в сътрудничество със своите партньори от международната общност за спазването на правата на човека, борбата с насилието и разпространяването на културата на мира, за да се превърнат сборища като \"Луковмарш\" в част от миналото.", "date": "2018.02.19", "title": "МВнР срещу Луков марш"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378776-%D0%B7%D0%B0%D0%BF%D0%BE%D1%87%D0%B2%D0%B0%D1%82-%D0%B2%D0%B5%D0%BB%D0%B8%D0%BA%D0%B8-%D0%BF%D0%BE%D1%81%D1%82%D0%B8", "text": "Да изживеем времето на Великия пост като достойни Христови следовници, призовава патриарх Неофит в обръщението си към духовенството и миряните от Софийската епархия на вечернята в храма \"Св. Неделя\" снощи на Сирни заговезни, преди днешното начало на Великия пост. Обръщението на Негово светейшество е предоставено на медиите от пресцентъра на Светия синод. \"Отново сме пред спасителните дни на Великия пост. Времето на покаянието, чудният период в живота на православния християнин, в който всеки един от нас търси опрощението на своята греховност. Светата Четиридесетница е духовен път, през който ние ще трябва да преобразим помислите си чрез силата на доброто. Това са дните, в които сме призвани да съжителстваме с любовта Христова, да показваме състраданието и обичта си към ближните. Дни различни от всекидневието на света - устрем към Бога и радост по Господа\", посочва патриарх Неофит. По думите му, цялото богословие на светата Четиридесетница ни изправя пред богослужебните последования, които се разгръщат във времето, за да ни доведат до желания край - Празника на празниците и тържеството на тържествата - Възкресението на нашия Господ Иисус Христос. Това е пробуждане на съвестта, като в този кратък отрязък от вечността, през тези четиридесет дни, ние показваме своята православна идентичност в този свят. \"Всичко казано дотук има за цел да покаже какво чудно духовно пътешествие предстои пред нас. Всяка година то е различно изпитание на вярата ни, но винаги ни довежда до голямата радост - Възкресението. Всички ние трябва в тези дни да понесем тази предстояща радост, макар и в пост лицата ни нека светнат, а сърцата ни да се разтворят и приемат покаянието\", казва Негово светейшество. Той призовава благоговейните отци на Църквата ни да бъдат смирени и устремени в богослужението, служещи с постоянство и усърдие и ревностни в изпълнението на свещеническите си задължения, приветливи и открити, винаги готови да приемат вярващите, като ги доведат пред светлия образ на Пастиреначалника Христа, чрез тайнствата на Изповедта и Причастието със светите Дарове. \"Вие, братя и сестри, обични чеда на богоспасаемата Софийска епархия - изживейте времето на Великия пост като достойни Христови следовници! Светата Четиридесетница разкрива пред нас благодатното действие на въздържанието, поста и покаянието. Нека чуем повика на Църквата и изпълним нейните повели. Отделете се от съблазните на света и отдайте мислите си на нашия Господ. Живейте чрез Неговото Евангелие, та всекидневието да бъде наситено с Христовото учение. Нека словата на св. ап. Петър да звучат във вашите сърца: \"Бъдете всички едномислени, състрадателни, братолюбиви, милосърдни, дружелюбни, смиреномъдри; не връщайте зло за зло, или хула за хула, а, наопаки, благославайте, като знаете, че към това сте призвани, за да наследите благословение\" (1Петр. 3: 8 - 9)\", казва патриарх Неофит. \"Отечески ви пожелаваме леки и спасителни пости и Божията благодат и безмерната Христова милост да бъдат с всички нас, та с радост да преминем времето на поста и посрещнем Празника на празниците - Възкресението на нашия Господ Иисус Христос, Комуто подобава слава, власт и благодарение, сега и винаги и во веки веков! Амин!\", завършва обръщението си Негово светейшество. В словото си на вечернята за взаимното опрощение, също предоставено на медиите от пресцентъра на Светия синод, патриарх Неофит измолва от присъстващото духовенство и богомолния народ прошка и сам дава прошка, за да встъпим в дните на поста с очистени от прошката сърца и души. Събрани заедно в края на нашата подготовка за встъпването ни в благоприятното време на Поста, когато броени часове ни делят от началото на светата Четиридесетница, преминаваме и през заключителния етап от тази подготовка - благословеното и многожелано от Господа наше взаимно всеопрощение. Нека за всеки от нас то да бъде искрено и осъзнато, очистващо и освобождаващо съвестта и помислите ни от всяка душевна болка. Нека то извира от дълбините на нашите сърца и души, за да ни донесе онази лекота, която дарява истинската прошка, посочва в словото си Негово светейшество. Той призовава да се възползваме от този трепетен и вълнуващ християнската ни съвест ден, та очистени от угнетяващия товар на обидата и всяко злопаметство, заедно да поемем и по спасителния път на Великия пост. Път, който пречиства и обновява, калява и изпитва вярата и волята ни и ни прави още по-силни в нашия всекидневен християнски живот и подвиг. Път, който е скръбен, защото е вървене заедно с нашия Господ към Неговата Голгота, но и който е спасителен, защото в края си е увенчан от дивното и славно Христово Възкресение. В този благословен ден, в смирение и отеческа обич се обръщам към всеки от вас и към цялата Църква, като измолвам вашата прошка, както и сам всесърдечно ви прощавам, защото такава е Божията воля: \"Прощавайте, и простени ще бъдете\" (Лука 6:37), казва още патриарх Неофит в словото си на вечернята за взаимното опрощение.", "date": "2018.02.19", "title": "Започват Велики пости"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/378777-%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D1%83%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%8F-%D0%BD%D0%B0-%D1%86%D0%B1-%D0%BD%D0%B0-%D0%BB%D0%B0%D1%82%D0%B2%D0%B8%D1%8F", "text": "Управителят на латвийската централна банка Илмар Римшевич е бил задържан от служители на антикорупционната агенция. Бюрото за превенция и борба с корупцията арестува гуверньора на Латвийската банка (Илмар Римшевич)\", се посочва в комюникето на премиера Марис Кучинскис, предаде Ройтерс. В петък в дома и офиса на управителя на Латвийската банка бяха извършени обиски. След като е бил разпитван седем часа в офис на антикорупционната служба в Рига, Римшевич е бил прехвърлен на друго място, допълни Франс прес. Антикорупционното бюро не е пожелало да коментира ареста на централния банкер. Негова говорителка е заявил, че то ще направи това, когато е възможно, допълни АФП. Президентът на Латвия Раймондс Вейонис написа в Туитър, че ще свика Национални съвет за сигурност, за да обсъди \"ситуацията в банковия сектор\", без да посочва точна дата.", "date": "2018.02.19", "title": "Арестуваха управителя на ЦБ на Латвия"}
{"url": "http://www.classa.bg/%D1%82%D0%B5%D1%85%D0%BD%D0%BE/item/378778-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D1%81%D0%BB%D1%8A%D0%BD%D1%87%D0%B5%D0%B2%D0%B0-%D0%B5%D0%BB%D0%B5%D0%BA%D1%82%D1%80%D0%BE%D1%81%D1%82%D0%B0%D0%BD%D1%86%D0%B8%D1%8F-%D0%B2-%D0%BC%D0%BE%D1%80%D0%B5%D1%82%D0%BE", "text": "В Холандия ще бъде изградена най-голямата слънчева електростанция в морето, която ще бъде разположена в Северно море, на около 15 км от град Хага, съобщи Лайф. Първоначално експерименталната установка ще бъде с площ от 30 кв.м, но ще може да бъде разширена до 2500 кв.м. Учени и водещи специалисти в областта на енергетиката отбелязаха, че промишленото използване на електроенергия от тази слънчева електростанция ще бъде възможно при условие, че слънчевите панели изискват минимално обслужване, а самата електроенергия се окаже максимално евтина за крайния потребител. Холандските специалисти разчитат на успехите на енергетиците в Китай, където, през лятото на 2017 г., започна да функционира най-мощната слънчева електростанция, разположена на повърхността на водохранилище. Мощността й е 40 мегавата, т.е. тя е 2 пъти по-мощна от предишните електростанции от същия тип.", "date": "2018.02.19", "title": "Най-голямата слънчева електростанция в морето"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/item/378779-ppf-%D0%BD%D0%B0-%D0%BF%D0%B5%D1%82%D1%80-%D0%BA%D0%B5%D0%BB%D0%BD%D0%B5%D1%80-%D0%BA%D1%83%D0%BF%D0%B8-nova-broadcasting-group", "text": "Медийната група на Нова Телевизия има нов собственик - PPF Group, инвестиционната компания, контролирана от чешкия предприемач Петр Келнер.       Дружеството е подписало споразумението за придобиване на 100% от капитала на медийната група Nova.     Придобиването трябва да стане факт до няколко месеца при одобрение на сделката от регулаторните органи.   \"PPF е много доволна от подписването на споразумението за придобиване на Nova Group. Радваме се от възможностите за разширяване на бизнеса ни и неговата дигитална трансформация. Ще се радваме да работим заедно с Дидие (Щосел, директор на Nova Broadcasting Group, б.р.) и целия екип, така че да направим Нова още по-успешна в бъдеще\", казва Робърт Севела, инвестиционен директор на PPF.   Досегашният собственик на Nova Broadcasting Group -   - потвърди продажбата на дела си в медийната група, като обяви, че цената на сделката е 185 милиона евро. \"В синхрон с текущата стратегическа трансформация от традиционен национален телевизионен доставчик в глобална дигитална развлекателна платформа, MTG подписа споразумение за продажба на 95% дял в Nova Broadcasting Group в България на PPF Group\", се казва в съобщението на компанията.   Приходите от сделката ще бъдат вложени в инвестиции в медийната компания Nordic Entertainment и в глобалния дигитален развлекателен бизнес на MTG.   е най-голямата комерсиална медийна група, като притежава общо 7 ТВ канала и 19 онлайн бизнеса. В групата влизат каналите Кино Нова, Нова Спорт, Диема, Диема Фемили и Диема Спорт и Спорт 2, наред с основния политематичен национален канал Нова ТВ.   \"Превърнахме Нова в най-голямата комерсиална медийна група в България, която има 33 процента комерсиален дял от зрителите и притежава някои от водещите дигитални брандове в страната. Под отличното ръководство на Дидие Щосел и управленския му екип, Нова се разви много бързо във водеща на пазара група за дигитиално развлеченеи\", се казва в позиция на президента и главен изпълнителен директор на MTG Йорген Мадсен Линдеман.   \"Инвестициите на MTG са фокусирани върху Nordic Entertainment, Studios и глобалните развлекателни дигитални подразделения, поради което намерихме нов дом за българските си служители при партньор, който ще инвестира в бъдещето на Nova. Пожелаваме на Дидие и на целия екип на Nova все по-продължителен успех\", допълва още Линдеман.   Citigroup Global Markets е използвана за финансов съветник при сделката на MTG.    инвестира в множество пазарни сегменти - включително банкови и финансови услуги, телекомуникации, недвижими имоти и биотехнологии. Бизнесът на групата обхваща Европа, Русия, САЩ и Азия, като притежава активи за близо 35 млрд. евро.", "date": "2018.02.19", "title": "PPF на Петр Келнер купи Nova Broadcasting Group"}
{"url": "http://www.classa.bg/%D1%81%D0%B2%D1%8F%D1%82/item/378780-%D0%BA%D0%B0%D0%BA%D0%B2%D0%BE-%D0%B7%D0%BD%D0%B0%D0%B5%D0%BC-%D0%B7%D0%B0-13-%D1%82%D0%B5-%D1%80%D1%83%D1%81%D0%BD%D0%B0%D1%86%D0%B8,-%D1%81%D1%82%D0%BE%D1%8F%D1%89%D0%B8-%D0%B7%D0%B0%D0%B4-%D1%80%D1%83%D1%81%D0%BA%D0%B0%D1%82%D0%B0-%D1%84%D0%B5%D1%80%D0%BC%D0%B0-%D0%B7%D0%B0-%D1%82%D1%80%D0%BE%D0%BB%D0%BE%D0%B2%D0%B5", "text": "От офиса си в Санкт Петербург те са бълвали неистини във Facebook, Twitter, Instagram и YouTube. Те са популяризирали Доналд Тръмп и са оплювали Хилъри Клинтън. Те са откраднали самоличността на американски граждани, организирали са политически митинги в няколко щата и са наели имитаторка на кандидатката на Демократите за едно от събитията, провело се в Уест Палм Бийч, Флорида.         В петък 13 руснаци бяха подведени под отговорност от федерално жури във Вашингтон по обвинения в измама и други престъпления. Подробностите за ролята им в 3-годишна кампания за разрушаване на американската демокрация започват да излизат на бял свят от обвинението, други документи, интервюта и публикации в пресата.       Бивш тийн шампион по ски-бягане, който по-късно е попаднал в затвора за грабеж, Пригожин стартира бизнес с хот-дог след разпадането на СССР и впоследствие навлиза в бизнеса с магазини за хранителни стоки и ресторанти. Той получава кетъринг договори и организира пищни държавни банкети. Той е бил домакин на гости-световни лидери като Джордж Буш-младши и Жак Ширак. Особено се сближава с руския президент Владимир Путин и пренебрежително бива наричан \"готвачът на Путин\".   Според обвинението той е контролирал две компании, които са финансирали дейността на \"фермата за тролове\" Internet Research Agency. Създадена през 2013, тя стартира т.нар. \"преводачески проект\" през 2014, насочен към американците, и успешно развива \"информационна война в САЩ\". За нея работят стотици хора и към лятото на 2016 месечните ѝ разходи са около 1,2 млн. долара.   В последните пет години Пригожин е получил правителствени договори на стойност 3,1 млрд. долара. В последно време той е навлязъл и в области като организирането на наемнически армии за военни действия в чужбина и създаване на популярна онлайн новинарска медия, отстояваща националистически позиции, което го прави още по-ценен за Путин. 56-годишният Пригожин е отказвал немалко интервюта за западни медии в последните месеци.   Едно от потвържденията за връзката му с троловете, според обвинението: в нещо като вътрешнофирмен хумор, служители на Internet Research Agency са платили на американец да държи плакат пред Белия дом - \"Честит 55-ти рожден ден, скъпи шефе\" - с който са чествали рождения ден на Пригожин (1 юни) през 2016 г.     Бистров е пенсиониран полковник от полицията на Санкт Петербург, който според обвинението се е присъединил към компанията през февруари 2014 г. и е станал нейният най-високопоставен служител. Той също така е бил начело на фантомни дружества, използвани за прикриване на цялата операция, включително такова, наречено \"Главсет\" - \"Компания за бази данни и информационни услуги\". Централният й офис се е намирал на същия адрес като Internet Research Agency — ул. “Савушкина” 55. (Фермата за тролове впоследствие се е преместила на ул. “Оптиков”, съобщава руската преса.)   Скоро Фермата за тролове е започнала да нашумява в Русия: медиите са съобщавали, че тя е наела 250 души на 12-часови смени, осигуряващи денонощен поток от прокремълски постове и коментари, хвалещи Путин и безпощадно критикуващи Барак Обама и украинския президент Петро Порошенко. Месечната заплата е варирала от еквивалента на 1100 долара за младши анализатор до 1400 долара за блогър и 4200 долара за представители на висшия мениджмънт.   Бистров, за който се смята, че е 59-годишен, избягва репортери и отказва интервюта.     Млад технологичен предприемач, 31-годишният Бурчик се присъединява към компанията през октомври 2013 г. и през март 2014 г. става неин изпълнителен директор, втората по влияние фигура в управлението й, разкрива обвинението.   Според достъпни онлайн регистри, той е регистрирал компания през 2009-а, наречена Add1.ru, която е стояла зад една знаменита медийна измислица от 2014 г. В тази измислица млада жена с авиаторски слънчеви очила, представяща се като Зои Форман, е прекарала часове в комуникация по имейл и други канали с политици и журналисти заради ужасна (и напълно измислена) експлозия в химическа фабрика в Луизиана.   “Чувал съм за нея, но не работя в тази организация,” коментира той, запитан за фермата за тролове през 2015 г. Той твърди, че е купувал и продавам много интернет домейни и не помни всичките.   Бурчик също така е получавал правителствени поръчки за издаване на местни общински вестници, организация на лекции и изработка на видеоматериали.   В рамките на дейността на фермата на тролове за намеса в американската политика, включително в изборите, \"Бурчик е бил мениджър, занимавал се с оперативно планиране, инфраструктура и управление на персонала\", твърди обвинението.   Руският сайт за бизнес-новини РБК писа в петък, че, по собствените му думи, Бурчик не знае достатъчно добре английски, за да разбере в какво го обвиняват. \"Ако няколкостотин милиона американци са толкова притеснени от дейността на обикновен скромен руски бизнесмен от ИТ сферата, занимаващ се с разработка на уеб сайтове, то ситуацията там изглежда доста тежка\", заявява той.   Бурчик казва пред руския таблоид \"Комсомолская правда\", че не се опасява от евентуален арест, докато пътува в чужбина. \"Обичам родината. В Русия има много красиви места, които човек може да посети\", заявява той.   Бурчик е работил по няколко малки правителствени проекти в Санкт Петербург. През 2015 той е спечелил поръчка за около 20 000 долара за подготовката и издаването на вестник, наречен \"Дворцов окръг\" за администрацията на една от общините на Санкт Петербург, разкрива руска правителствена документация.   Същата година друга община го наема по сходна поръчка за подготовка на филм за дейността си. През 2012, той печели поръчка на стойност $4500 за организирането на програма за популяризиране на “толерантността и превенция на пристрастяването към наркотици” в местните училища.     Богачова и Крилова получават визи за САЩ през 2014-а \"под измислен повод, с цел събиране на разузнавателна информация за мениджърите на организацията\", твърди обвинението. Смята се, че те са отишли на 3-седмична разузнавателна обиколка из Калифорния, Колорадо, Илиноис, Луизиана, Мичиган, Невада, Ню Мексико, Ню Йорк и Тексас. Междувременно те купуват SIM карти, камери и телефони за еднократна употреба и обсъждат \"евакуационни сценарии\" и други мерки за сигурност.   Според обвинението Богачова е ръководила групата за анализ към \"преводаческия проект\". Жена със същото име е упомената през 2013 г. в уеб сайта на ИТМО, престижен университет в Санкт Петербург, като докторант. Тя е работила там от 2011 до 2014 като инженер в Института за наукоемки компютърни технологии, казва говорител на университета. Много от дипломантите на университета впоследствие започват работа за руското правителство или големи технологични компании.   Богачова също така е собственик на компанията IT Debugger, която заявява, че работи с \"трудни клиенти\".   Крилова става третата по влияние фигура във фермата за тролове, се твърди в обвинението. Според нейния LinkedIn профил тя е завършила Московския държавен университет по печат, където е следвала във факултета по реклама и връзки с обществеността. Тя е ръководител на Федералната новинарска агенция (FAN), за която се смята, че е водещата сред медиите на Пригожин. Агенцията е известна с ексклузивното си отразяване на руските частни армии на фронта в Сирия.     Полозов ръководи ИТ отдела на фермата за тролове и отговаря за покупката на място на компютърни сървъри в САЩ за създаване на виртуални частни мрежи, скриващи местоположението на агенцията в Русия, става известно от обвинението. След като друг участник в конспирацията пътува до Атланта през ноември 2014 г., той дава на Полозов отчет за пътуването и разходите си.   Според фирмени регистри и страницата на Полозов в руската социална мрежа Vkontakte, Полозов ръководи софтуерна компания, наречена \"Морков\", регистрирана през 2013 г., и е започнал да набира уеб разработчици и програмисти в началото на 2014 г.   \"Търся хора с познания по популяризация на уеб сайтове на постоянна работа. Ако се интересувате, пратете ми лично съобщение. Можете незабавно да изпратите автобиография\", пише той във Vkontakte на 28 май 2014 г.   Във Vkontakte той споделя политически шеги на тема конкурентите и съседите на Русия. Един от постовете, споделени през юни 2015-а, цитира чеченския писател Герман Садулаев:   \"Най-голямата възможна грешка е да пренебрегваш руснаците. Да ги считаш за слаби. Да ги обиждаш. Никога не обиждай руснаците. Руснаците никога не са толкова слаби, колкото си мислиш. Опази боже да изхвърлиш руснаците или да им вземеш нещо. Руснаците винаги се връщат. Руснаците ще се върнат и ще си вземат това, което е тяхно. Но когато руснаците се върнат, те не отговарят пропорционално на силата. Те разрушават всичко по пътя си\".     Не е известно много за двамата \"преводачи\", включително какви са взаимоотношенията им. Според обвинението, тя е била шефът на \"преводаческия проект\", а той - неин заместник. Самият проект е нарицателно за кампанията на фермата за тролове за таргетиране на американци с послания във Facebook, Twitter, Instagram и YouTube, започнала през април 2014. Проектът е наел стотици хора и към лятото на 2016 е харчел около 1,2 млн. долара месечно. Той е криел дейността си чрез мрежа от фантомни дружества. Според обвинението г-жа и г-н Бовда са работили за фермата за тролове в продължение на около година, от ноември 2013 до октомври 2014 г.     Според обвинението Асланов е ръководил много от операциите на агенцията във връзка с изборите в САЩ. Разследване на РБК установява, че Асланов е бил начело на \"американския отдел\" на фермата за тролове. Съобщава се, че той е пристигнал в Санкт Петербург през 2000 г. от родния си Уст-Кут в Иркутския регион. Профилът му във Vkontakte заявява, че е завършил Руския държавен хидрометеорологичен университет в Санкт Петербург през 2012, и страница на сайта на университета показва, че той е следвал икономика и управление на дивата природа.   Публикацията на РБК съобщава, че той е прекарал няколко месеца в САЩ през 2009 г. като е посещавал Ню Йорк и Бостън. Работата му във фермата за тролове е включвала регистрация на юридически лица на името на служителите си.   Името му присъства в публични архиви като генерален директор на “Азимут” — фирма, която според обвинението е използвана за прехвърляне на средства на фермата за тролове, и на руския Център за управление на репутацията. Според уеб сайта му Центърът за управление на репутацията първоначално установява какъв тип репутация има клиентът онлайн — чрез медиа-мониторинг, и после създава ботове, които подобряват имиджа му чрез позитивни публикации, \"като удавя негативните отзиви в потоп от позитивна информация за компанията\" и \"създава рекламен шум\" около нея.     Каверзина е започнала да изпитва притеснения, след като Facebook е разкрил миналия септември, че сътрудничи на властите в проверката на руските рекламни кампании в платформата. “Имахме лека служебна криза: ФБР ни хванаха (не се шегувам),” пише тя на роднина, както съобщава обвинението. “Така че съм изключително заета да замитам следите заедно с колегите,” допълва тя. “Създадох всички тези снимки и постове, и американците вярват, че те са писани от техни сънародници.”   Подкопаев е бил анализатор в \"преводаческия проект\". Той е извършвал проучвания на САЩ и е подготвял послания в социални медии за организацията, твърди обвинението.   Василченко е публикувал, следил и обновявал акаунти в социалните медии, представящи се като американци или американски доброволчески организации. Той е ръководил две подгрупи, занимаващи се с политическата намеса в САЩ, включително по време на изборите.   Във Vkontakte той споделя меме през октомври 2016 г., показващо игра на надпиване, в която участниците пият всеки път, в който Тръмп говори за строителството на стена по границата между Мексико и САЩ, споменава, че ще направи отново Америка велика, казва на гласоподавателите да му вярват, или се оплаква от несправедливо отношение; и да пият всеки път, когато Клинтън се покашля, отпива вода, смее се неловко, или споменава дъщеря си или Барак Обама.   Венков се е вживявал в многобройни образи в социалните медии, заявява обвинението. Човек със същото име е член на Facebook група на професионалисти в областта на маркетинга чрез социални медии и е публикувал снимка през май миналата година, в която носи значка със слон — емблемата на Републиканската партия в САЩ.", "date": "2018.02.19", "title": "Какво знаем за 13-те руснаци, стоящи зад руската \"ферма за тролове\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/378781-%D0%BD%D0%B0%D0%B9-%D0%BD%D0%BE%D0%B2%D0%B8-%D0%B4%D0%B0%D0%BD%D0%BD%D0%B8-%D0%B7%D0%B0-%D1%80%D0%B5%D0%B9%D1%82%D0%B8%D0%BD%D0%B3%D0%B0-%D0%BD%D0%B0-%D0%BA%D0%B0%D0%B1%D0%B8%D0%BD%D0%B5%D1%82%D0%B0-%D0%B8-%D0%B1%D0%BE%D1%80%D0%B8%D1%81%D0%BE%D0%B2-%D0%B7%D0%B0%D1%81%D0%B8%D0%BB%D0%B2%D0%B0-%D1%81%D0%B5-%D1%83%D1%81%D0%B5%D1%89%D0%B0%D0%BD%D0%B5%D1%82%D0%BE-%D1%81%D1%80%D0%B5%D0%B4-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5,-%D1%87%D0%B5", "text": "Нивата на одобрение към дейността на министър-председателя и вицепремиерите и министерския съвет като цяло са устойчиви. Това личи от данните на четири поредни изследвания на „Барометър България\". Българското правителство излъчва стабилност. Фактът, че страната ни е поела Европредседателството очевидно засилва усещането у българите, че в държавата се работи и върви напред. Доверието в правителството се подхранва и от ръста в доходите.          Възнагражденията в страната продължават да растат, като през декември миналата година средната брутна месечна заплата достига 1123 лв., което е увеличение от 11% спрямо същия период на 2016 г. Това показват данните на Националния статистически институт (НСИ) за четвъртото тримесечие на 2017 г. Така средното нетно месечно възнаграждение през декември става 875,9 лв. Безработицата беше сведена до практически статическо отчитате, а бизнес субектите се сблъскват с непознат феномен за България - липса на каквато и да е работна ръка.    Неуспешният вот на недоверие към правителството, внесен от БСП, както и дебатите по него, определено не са повлияли негативно на отношението на избирателите към властта. Несбъднатите заплахи от страна друга опозиционна партия ДПС, че Европа нямало да погледне с добро око на участие на националисти във властта, също привнася положителен акцент към дейността на управляващите. Към средата на февруари 2018 г. 43% от анкетираните заявяват, че одобряват дейността на кабинета, с което се запазват нивата от декември 2017 г., но е значително повече от одобряващите работата на правителството в началото на мандата (месец май 2017 г.).    Министър-председателят Бойко Борисов има одобрението на 36% - с процент повече, сравнено с последния месец на миналата година. Вицепремиерите Екатерина Захариева, Валери Симеонов, Красимир Каракачанов и Томислав Дончев получават доверието съответно на 22%, 13%, 34% и 27% от участниците в анкетата. Сравнено с декември 2017 г. се наблюдава спад от 4 пункта в доверието към Екатерина Захариева, с 1% се повишава доверието към Валери Симеонов и с 2% към Красимир Каракачанов, а при Томислав Дончев няма промяна.    По отношение на позицията си дали подкрепят или не т.нар. Истанбулска конвенция (съответно ГЕРБ и Патриоти), то може да се заяви, че определено представителите на Обединените патриоти трупат точки заради твърдата си позиция срещу ратификацията на документа. Това обяснява и спадът в доверието към вицепремиера Захариева, която е един от най-големите защитници на приемането на Истанбулска конвенция. \"Барометър\" отбелязва, че анкетата е направена преди министър-председателят да обяви, че ГЕРБ оттегля предложението си за ратификация на конвенцията от Народното събрание.    При предното си проучване „Барометър България\" тества нагласите към този спорен документ и данните красноречиво сочат, че обществото ни има дълбоки резерви към приемането на Истанбулската конвенция. Против приемането ѝ се обявиха 63%. Като цяло нивата на доверие в правителството сочат, че управляващата коалиция е стабилна и има добра спойка между политическите субекти в нея.    Повишаването на доверието към заместник министър председателя Красимир Каракачанов, който е и военен министър, безусловно се държи на амбицията му за реформа в отбраната, както и на категоричната позиция на Патриотите по обществено значими теми като Истанбулската конвенция, втория лифт на курорта Банско и развитието на туризма въобще, което би довело до създаване на нови работни места и съживяване на цели региони от страната. Не бива да се забравя, че Каракачанов е единственият политик в кабинета с доказан на последните президентски избори личен резултат от близо 600 хиляди гласа.    Вотът на недоверие по темата корупция, внесен от БСП, не мина в пленарна зала, като бе отхвърлен от депутатите. Очевидно корупцията, като основание за искането на левицата, не бе удачният избор на тема. Както отрази в предното си изследване „Барометър България\", българските граждани подреждат корупцията на пето по важност място като основен въпрос за обществото ни. Българите много повече ги вълнуват проблеми като доходите, социалните въпроси, проблемите с бюрокрацията и здравеопазването.", "date": "2018.02.19", "title": "Най-нови данни за рейтинга на кабинета и Борисов! Засилва се усещането сред българите, че..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/378773-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%B4%D0%B8%D0%BF%D0%BB%D0%BE%D0%BC%D0%B0%D1%86%D0%B8%D1%8F-%D0%BF%D1%80%D0%BE%D1%81%D0%BF%D0%B0-%D0%B2%D1%8A%D0%BF%D1%80%D0%BE%D1%81%D0%B0-%D0%B7%D0%B0-%D0%BD%D0%BE%D0%B2%D0%BE%D1%82%D0%BE-%D0%B8%D0%BC%D0%B5-%D0%BD%D0%B0-%D1%80%D0%B5%D0%BF%D1%83%D0%B1%D0%BB%D0%B8%D0%BA%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F", "text": "        Мастилото от ратификацията още не бе изсъхнало и Румен Радев посети Скопие, за да заяви на съвместната пресконференция с македонския президент Георге Иванов:   Това пожелание на президента е директно признание за дълбоки пробойни в българо-македонския договор. В същото време то е унизителна и закъсняла молба към Скопие и Атина да отчитат българските интереси в гръцко-македонския спор за новото име на Македония.   Затова веднага следва серия от логични въпроси:   Защо с такова настървение жертвахме националните си интереси, за да угодим на евроатлантическите партньори, желаещи скоростно приемане на Македония в НАТО?   И, както много пъти съм писал, какво пречеше да дадем съгласието си за членството на Скопие в Северноатлантическия пакт, без да бързаме да подписваме капитулантски договор, с който признаваме и написания на сръбска пишеща машина „македонски език“, и сътворената в Белград „македонска нация“, и изцяло откраднатата от България „македонска история“?   Впрочем нито НАТО, нито ЕС искаха от нас да подписваме такъв договор, те само държаха да не налагаме вето на членството на Македония в НАТО, както това правят гърците вече четвърт век.   Къде тук е проблемът за нас? Ако Атина и Скопие изберат имената „Северна Македония“ или „Горна Македония“, Пиринска Македония автоматично попада в обсега им. С тези две имена гърците решават своя проблем за сметка на България, залагайки мина в българо-македонските отношения.   Избере ли се името „Вардарска Македония“, това е не по-малко опасно за нашите интереси, защото косвено се визира и Пиринска Македония. И един ден Скопие може да предяви териториални претенции в името на каузата „всички македонци в една държава“.   Понеже, за разлика от гърците, ние не искаме промяна на македонската конституция и най-вече на чл. 49, налагащ такава претенция към България и Гърция, при една бъдеща смяна на властта в Скопие македонизмът отново ще надигне глава. Чисто юридически, член 49 императивно налага на македонските власти не само да се месят във вътрешните работи на други страни, но и да интернационализират македонския въпрос.   За България са изгодни имената „Нова Македония“, „Скопска Македония“, „Република Македония (Скопие)“.   Познавайки отвътре нравите в МВнР, сигурен съм в едно: Макар и късно, МВнР е осъзнало своята грешка в преговорите със Скопие и е настояло пред президента Радев да постави въпроса за новото име на Македония при срещата му с президента Георге Иванов. Което и Радев направи.   Но в Скопие българският президент направи още нещо, което е доста спорно. Като продължение на Договора за добросъседство между двете държави, на срещата на двамата президенти е постигнато съгласие да се подпише и…Договор за стратегическо партньорство, който да регламентира взаимната подкрепа на двете страни в сферата на сигурността и отбраната.   Позовавайки се на сходни клаузи в документите на Варшавския договор и НАТО, гарантиращи автоматично оказване на военна помощ при външно нападение или заплашващи териториалната цялост вътрешни размирици, задавам този въпрос: Стратегически договор със Скопие в сферата на сигурността и отбраната означава ли, че България ще изпрати войски в Македония, ако утре избухне нова гражданска война с албанците или ако Албания и Сърбия я нападнат?   Въпросът ми не е абстрактен, точно обратното – той е болезнено актуален на фона на Тиранската платформа и заради факта, че Западна Македония е 99 процента албанизирана, а от два месеца Република Македония официално е двунационална и двуезикова държава. Такава конфедерация на Балканите е малко вероятно да оцелее като единна държава. При това положение стратегически договор за военна помощ със Скопие е примка на шията ни с възможни тежки последици за националната сигурност на България.  За да не стане късно, България трябва да участва в гръцко-македонските преговори, които могат да са тристранни. Макар че гръцката страна едва ли ще приеме това.   Скоро някой беше писал, че имаме слаба дипломация. Аз се съмнявам дали изобщо имаме дипломация.", "date": "2018.02.19", "title": "Българската дипломация проспа въпроса за новото име на Република Македония"}
{"url": "http://www.classa.bg/%D1%81%D0%B2%D1%8F%D1%82/item/378771-%D1%82%D1%80%D1%8A%D0%BC%D0%BF-%D1%84%D0%B1%D1%80-%D0%BF%D1%80%D0%B5%D0%BA%D0%B0%D1%80%D0%B0-%D1%82%D0%B2%D1%8A%D1%80%D0%B4%D0%B5-%D0%BC%D0%BD%D0%BE%D0%B3%D0%BE-%D0%B2%D1%80%D0%B5%D0%BC%D0%B5-%D0%B2-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%8F-%D0%BA%D1%8A%D0%BC-%D1%80%D1%83%D1%81%D0%B8%D1%8F,-%D0%BF%D0%BE%D1%80%D0%B0%D0%B4%D0%B8-%D0%BA%D0%BE%D0%B5%D1%82%D0%BE-%D0%BF%D1%80%D0%BE%D0%BF%D1%83%D1%81%D0%BD%D0%B0-%D1%81%D1%82%D1%80%D0%B5%D0%BB%D0%B5%D1%86%D0%B0-%D0%BE%D1%82-%D1%84%D0%BB%D0%BE%D1%80%D0%B8%D0%B4%D0%B0", "text": "Американският президент Доналд Тръмп заяви в съобщение на своя Twitter акаунт, че ФБР е загубило от поглед от Николас Круз, който уби 17 души и рани 16 други в гимназията в Паркленд, Флорида, защото прекарва прекалено много време в разследване на руските отношения с предизборната кампания през 2016 г.   \"Много е тъжно, че ФБР е пренебрегнало всички сигнали, изпратени от стрелеца в училището във Флорида. Не е приемливо те да похарчат толкова много време, опитвайки се да докажат че има Руско тайно споразумение с кампанията Тръмп. Няма тайно споразумение, върнете се към основните си дейности и направете всички ни горди! \", се казва в съобщението.   ФБР призна, че един информатор ги е предупредил за плановете на стрелеца в Паркланд да стреля в училище, но не са обърнали внимание на предупреждението.   Американският сенатор Марко Рубио, междувременно заяви, че ФБР се е провалило напълно по стрелбата във Флорида: \"И Камарата и Сенатът трябва незабавно да започнат собствени разследвания на протоколите на ФБР, за да се гарантира, че предупрежденията на обществеността за възможни убийци се взимат предвид\", посочи той.   Освен това губернаторът на Флорида, Рик Скот, призова за оставката на директора на ФБР Кристофър Урей, след като агенцията призна, че предупреждението за Круз не е било разследвано.", "date": "2018.02.19", "title": "Тръмп: \"ФБР прекара твърде много време в обвинения към Русия, поради което пропусна стрелеца от Флорида\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/378772-%D0%BF%D1%80%D0%B8%D1%81%D1%8A%D0%B4%D0%B0%D1%82%D0%B0-%D0%BD%D0%B0%D0%B4-%D1%88%D0%B8%D0%B1%D0%B0%D0%BD%D0%B0%D1%82%D0%B0-%E2%80%9E%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D0%BA%D0%B0%E2%80%9C-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B4%D0%B0-%D0%B7%D0%B0%D0%BA%D0%BE%D0%BB%D0%B8%D1%88-%D0%BC%D0%B0%D0%B9%D0%BA%D0%B0-%D1%81%D0%B8-%D0%BE%D1%82-%D0%BC%D0%B8%D0%B7%D0%B5%D1%80%D0%B8%D1%8F-%D0%B8-%D0%B1%D0%B5%D0%B7%D0%BF%D0%BE%D0%BC%D0%BE%D1%89%D0%BD%D0%BE%D1%81%D1%82-%D0%B8-%D0%B4%D0%B0-%D1%81%D0%B8-%D1%82%D0%B5%D0%B3%D0%BB%D0%B8%D1%88-%D0%BD%D0%BE%D0%B6%D0%B0", "text": "            “     Вие обгрижвали ли сте майка си, неподвижна, на легло от месеци, или години, без да имате пари за болногледачки, без да можете да си позволите частни услуги, защото държавни такива са кауза – пердута?     Вие знаете ли как се гледа болна възрастна жена на легло, от месеци, или години, обездвижена, а след счупване на става, в повечето случаи, отключваща и деменция или Алцхаймер?   Вие знаете ли каква БЕЗСИЛНА ЯРОСТ ви обзема от мизерията, от безпомощността ви и от изсмукването на силите ви като с центрофуга?   Вие знаете ли как се гледа майка на легло – само с две пенсии в тая „европредседателска“ България?   Вие знаете ли какво се случва с нервната система, с психиката на дъщеря, която НЯМА ИЗХОД – защото не може с двете пенсии не само да купи обезболяващи – чувате ли, само обезболяващи!!! – а да купува храна, лекарства, да плаща сметки и още, и още, и още…?   Аз знам какво е. И то при положение, че работя. И РАЗБИРАМ тази жена, която е хванала ножа и е приключила с майка си, забила го е после в гърдите си, но силичките и очевидно не са стигнали, да забие ножа по-дълбоко, че да приключи от раз и със себе си, и е оживяла!   Само който не е минавал през подобен АД, не е опознал вировете на човешката душа и психика, които като докрай опънати струни, идва миг, в който се късат!   БЯСНА СЪМ! РАЗБИРАТЕ ЛИ, БЯСНА СЪМ!   ЗАЩОТО УТРЕ, АКО ОЖИВЕЕ ТАЗИ СРИНАТА ЖЕНА, КОЯТО СЕ Е ОТДАЛА НА ГРИЖИТЕ ЗА МАЙКА СИ, ЩЕ БЪДЕ СЪДЕНА ЗА … УБИЙСТВО!   Защото в бездушните буквички и алинеи на закона никъде не пише, че МИЗЕРИЯТА, ДО КОЯТО Я Е ДОКАРАЛА ТАЗИ ДЪРЖАВА, Е ВИНОВНА ЗА ЗЛОВЕЩОТО ОТЧАЯНИЕ – ДА УБИЕШ МАЙКА СИ И СЕБЕ СИ!    ", "date": "2018.02.19", "title": "Присъдата над шибаната „Европредседателска“ България!: Да заколиш майка си от мизерия и безпомощност и да си теглиш ножа!"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/378763-%D0%B6%D0%B8%D0%B2%D0%BE%D1%82-%D0%B2-%D0%B5%D1%80%D0%B0%D1%82%D0%B0-%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D1%81%D0%BF%D0%B5%D0%BA%D1%82%D0%B0%D0%BA%D1%8A%D0%BB", "text": "    „Държавата изчезва зад личността на своя лидер… Посланието започва да значи по-малко отколкото неговия носител, решително навлизаме в ерата на Държавата-Спектакъл… Логиката на държавата-спектакъл подменя гражданина с телевизионния зрител” – не е за сегашната българска действителност.     Изреченията са на френски автори от 60-те години, уточнява Петър-Емил Митев в „Преходът. Политологически ракурси” (изд. „Изток-Запад”). Втора част от 4-томник, след „Българите. Социологически погледи”, следват „Революция и реформа. Идеологически аспекти” и „Човекът във времето. Персонални фрагменти”.   Политология на нашенския преход. От избори на избори, през „жалоните” та до днес. „Демократизация = гласност + овче сирене!” – лозунгът е от митинга на 18 ноември 1989 г.   „Забележете, коментира Митев: не се иска чуваемост. Никой не си представя, че гласност може да има, но гласът да заглъхне в многогласен хор. И още: не се настоява за ИСТИНСКО сирене. Наивно се подразбира, че друго, освен истинско не може да има”.   Образите са по-ясни от съжденията. „Най-важният и най-тежкият въпрос: имаше ли алтернатива?” е важен и тежък не с отговора, а с интерпретацията. Четиво за тясна публика.   Социологът не бяга от социологията, за да лъсне социологическата цензура и автоцензура. За които се намекна в първия том. Обнародваните тук демоскопски оценки за соца и за сегашния капитализъм не стават за масмедиите. Социологът просто няма да е канен повече, ако ги изложи там със съответните коментари.   Зависимостта на автора от медийната политика, разбирай от официозната доктрина, е безкомпромисна и няма как да е иначе. В книгата авторът си е медийна политика, не че издателят е без значение. Важно е и кой е авторът. Компромисът е в обоснованото махване с ръка: „И кой ли чете книги?”.   „Истинският смисъл на едно събитие се разкрива от неговите последици”, отбелязва Митев. Държавата-спектакъл не е единственото чуждо изобретение. А заглавието на един от текстовете е логичното: „Е, и…?”.", "date": "2018.02.19", "title": "Живот в ерата на държавата-спектакъл"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/378764-%D1%84%D0%B5%D0%B9%D1%81%D0%B1%D1%83%D0%BA-%D0%BF%D0%BE%D0%BB%D0%B8%D1%82%D0%B8%D0%BA%D1%8A%D1%82", "text": "За него не е необходимо да отговаря на вашите въпроси или да дава дълги и тежки интервюта. Не му е нужно да влиза в дискусии и сблъсъци по медиите и да изразява аргументи, които да бъдат оценявани.   Това е времето на \"фейсбук политиците\". Това са особена порода хора, които управляват сами своя имидж, използвайки съвременните технологии за манипулация.     \"Фейсбук политикът\" все по-малко се нуждае от свободна и независима журналистика, защото тя влиза в разрез с модерната концепция за \"демократизиране на информацията\".   Концепция, вдъхновила мрежата на Зукърбърг да направи така, че всяка споделена статия да изглежда по един и същи начин, независимо дали става въпрос за разследване на \"Ню Йорк Таймс\" или някоя откровена лъжа, написана в мазе.   На вашата виртуална стена, тя изглежда еднакво. Така се родиха фалшивите новини. Скролвате, четете заглавията и те, бавно и настъпателно, модерират мнението ви.   \"Фейсбук политикът\" по правило изразява крайни тези, които повече разделят, отколкото да обединяват. Атакува ви със \"смислови заготовки\", които да се свържат директно с вашите вярвания и ценностна система. Той сякаш говори от ваше име. Независимо, че обикновено - той е доста богат човек и презира поечето хора.   \"Фейсбук политикът\" разчита не толкова на усъвършенстване на собствения си образ, колкото на методи за разрушаване на имиджа на своите противници.   Зад него стоят армия от \"кухи интернет сайтове\", бълващи лъжи в мрежата и виртуални тролове, които срещу заплащане атакуват и дискредитират всеки, които ни кара да се съмняваме в неговите тези и идеи. Това е най-ефективният инструмент - \"Съмнявай се в другите, за да не гледаш мен\".   \"Фейсбук политикът\" гради имидж на човек от народа, но все по-рядко може да го видите сред народа. И все по-често във виртуалното пространство. Той излъчва на живо по \"фейсбук\" дори и ежедневните си дейности. Сякаш живее в мрежата, но за профила му се грижат цяла дузина.   \"Фейсбук политикът печели избори чрез ... фейсбук\".   Но по този начин \"Фейсбук политикът\" става зависим. От по-мощните пропагандни процеси в света. Защото ако вярваме на заключенията на специалния съветник Робърт Мълър, че Русия е разколебала общественото мнение и е \"всяла смут\" в политическата система на САЩ в навечерието на президентските избори, това означава нещо много важно.   С няколко десетки служители, създали хиляди фалшиви фейсбук групи и профили, със сравнително малко пари, но сериозно планиране и стратегия, Тръмп е получил път към Белия дом.   Тук няма значение дали той е искал тази помощ или не. Просто е бил по-удобен за Москва. Защото са знаели, че той ще превърне Съединените щати в една объркана и лутаща се държава на полето на международните отношения. Ако е истина, че в Петербург три години са планирали операцията си за \"фейсбук\", със сигурност за Москва всяко действие на Тръмп е предвидимо.   Но си представете нещо друго. Фабриката за тролове в Петербург утре да получи задача да атакува по същия начин, масирано противниците на някой български кандидат. Не че това не се случва, но то е повече пробно и кампанийно. Ето това е модерната намеса.   И моля, не обвинявайте Русия. Тя играе своята игра и го прави умно. Много умно. Постига победи на терена на своите противници. С инструментите, създадени от технологичните компании, които в момента се чудят как да реагират.   \"Фейсбук политикът\" е пионка. Но и ние се превръщаме в пионки. В игрите на глада. Глад за истинска информация, анализи, сблъсък на аргументи. която може да ни върне усещането какво се случва в истинския свят около нас. Затова - нека се съмняваме. И да внимаваме какво четем, също както внимаваме с какво се храним.", "date": "2018.02.19", "title": "\"Фейсбук политикът\""}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/378765-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BF%D0%BE%D0%BA%D0%B0%D0%B7%D0%B0,-%D1%87%D0%B5-%D0%BD%D0%B5-%D0%B5-%D0%B1%D0%B5%D0%B7%D0%B3%D0%BB%D0%B0%D1%81%D0%BD%D0%B0-%D0%B1%D1%83%D0%BA%D0%B2%D0%B0,-%D0%B0-%D0%B5-%D1%81%D0%B8%D0%BB%D0%B5%D0%BD-%D0%B8-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC", "text": "„Г-н Радев показа, че е силен, независим и, когато се налага, противопоставящ се играч на г-н Борисов. Това е добре”. Това заяви в ефира на „Нова телевизия” журналистът Петър Волгин.   Той и Георги Харизанов от Института за дясна политика коментираха размяната на остри реплики между президента Румен Радев и премиера Бойко Борисов през седмицата.         „Не ясно, дали премиерът сбърка, като заяви, че Иво Христов е работил в телевизия на Делян Пеевски. Нормално е президентът да реагира. Румен Радев показа, че не е безгласна буква, а е силен и независим. Държавният глава винаги ще отговаря на Борисов”, допълни Волгин.   „Президентът влиза в ролята на жълта медия. Ако не дадеш доказателства за опакованите под въпрос твърдения, това е проблем първо на институцията и второ ще накара хората като мен да си мислят, че това е нарочна провокация, която цели да пречи на влизането на България в Еврозоната и Шенген”, заяви от своя стрна Георги Харизанов.   “Президентът не е правил твърдения. Той зададе въпроси. Бойко Борисов не отговори конкретно, че не се е срещал с Пеевски. Президентът изрази на глас това, което си мисли обществото.   Поводи за спречквания между Борисов и Радев ще има, защото и двамата са силни политици и не търпят някой да им се разхожда по главата. Радев винаги ще бъде опозиция на политиките на Борисов. Ние бяхме свикнали, предишният президент да си мълчи и да бъде беквокал на управляващите. Той се обаждаше, когато трябваше да се нападне Русия”, коментира още Петър Волгин.   “Твърденията на президента, опаковани във въпроси, трябва да се докажат. След като е казал “а”, трябва да каже и “б”. Иначе институцията олеква и се превръща в жълта медия. Хората също ще започнат да задават въпроси към президента – страх ли го е от нещо, защо не дава факти?”, отговори Георги Харизанов.  ", "date": "2018.02.19", "title": "Президентът показа, че не е безгласна буква, а е силен и независим"}
{"url": "http://www.classa.bg/%D1%81%D0%B2%D1%8F%D1%82/item/378766-%D0%B0%D1%86%D1%82%D0%B5%D0%BA%D1%81%D0%BA%D0%B8%D1%8F%D1%82-%D0%B2%D0%BE%D0%B8%D0%BD-%D0%BF%D1%80%D0%B8%D1%81%D1%82%D0%B8%D0%B3%D0%BD%D0%B0-%D0%BF%D0%BE%D1%81%D0%BB%D0%B5%D0%B4%D0%B5%D0%BD-%D0%B8-%D0%B1%D0%B5-%D0%BF%D0%BE%D1%81%D1%80%D0%B5%D1%89%D0%BD%D0%B0%D1%82-%D0%BA%D0%B0%D1%82%D0%BE-%D0%B3%D0%B5%D1%80%D0%BE%D0%B9", "text": "Мексиканския състезател по ски-бягане Герман Мадразо зае последното място в индивидуалното бягане на 15-километра за мъже, на Зимните олимпийски игри в Пионгчанг. Той обаче бе понесен на рамене от колегите си и бе посрещнат от публиката като победител.   Изтощителното състезание, което приключи за 59-та минути и 34 секунди, почти с 26 минути повече от шампиона, не му попречи радостно да размаха флага на страната си, когато достигна финала.   Неговата усмивка когато пресече финалната линия 116-ти, бе достойна за златен медал, и това не е чудно: Мадрасо на 43, се научил да кара ски само преди една година, за да покаже на сънародниците си, че никога не е късно за нищо, информира агенция АП, която описа спортиста като \"ацтекски воин\". Мечтата му да участва в тези олимпийски игри се ражда, след като научил за историята на Роберто Карлелен, перуански скиор, който се състезава на Олимпийските игри в Сочи 2014 с две счупени ребра.   Оттогава Мадразо, който е и триатлонист, си набелязва тази цел, въпреки ограничения си капитал, работа и трима синове, и се впуска в едно приключение, в една история на приятелство и преодоляване.   \"Няма значение дали сте на 43, дали сте родени в Мексико или не разполагате с пари, за да практикувате спорт. Ако наистина искате, можете да го направите\", казва той.", "date": "2018.02.19", "title": "\"Ацтекският воин\" пристигна последен и бе  посрещнат  като герой"}
{"url": "http://www.classa.bg/%D1%81%D0%B2%D1%8F%D1%82/item/378767-%D0%BE%D0%BB%D0%B8%D0%BC%D0%BF%D0%B8%D0%B9%D1%81%D0%BA%D0%B0-%D1%81%D0%BF%D0%BE%D1%80%D1%82%D0%B8%D1%81%D1%82%D0%BA%D0%B0,-%D0%BF%D1%80%D0%B5%D0%B2%D1%8A%D1%80%D0%BD%D0%B0%D0%BB%D0%B0-%D1%81%D0%B5-%D0%B2-%D0%BF%D0%BE%D1%80%D0%BD%D0%BE-%D0%B7%D0%B2%D0%B5%D0%B7%D0%B4%D0%B0,-%D1%81%D0%B5-%D0%B7%D0%B0%D0%B2%D1%80%D1%8A%D1%89%D0%B0-%D1%81%D1%8A%D1%81-%D0%B7%D0%BB%D0%B0%D1%82%D0%B5%D0%BD-%D0%BC%D0%B5%D0%B4%D0%B0%D0%BB", "text": "Мело Имай, японска порно звезда, обяви, че иска да се върне към сноуборда като професионален спортист, след като го замени с проституция и порнография, съобщават японски медии. \"Искам да се върна в света на сноуборда, затова се опитвам да не се занимавам с неща, които са прекалено порнографски\", каза Имай, на 30 години.   Когато бе на 18 години, младата жена участва в Зимните олимпийските игри в Торино, като се състезава в дисциплината сноуборд. Тогава тя претърпя голяма травма, поради което се класира последна.   След това Имай решава да напусне спорта и да стане порно звезда. Започва да печели пари в един бар, където също предоставя сексуални услуги. \"Понякога отивах да се забавлявам в клуб на придружителки и печелех $ 9,400 само за една вечер\", спомня си жената. Освен това играе в няколко порнографски филма.   Въпреки това, Имай възнамерява да възобнови своята спортна кариера. Така през миналия март участва в 35-то Японско първенство по сноуборд и печели златен медал, въпреки че е имала само четири дни да тренира. Имай смаза противниците си с внушителен резултат от 90.75 пункта, много над сребърната медалистка, Момоа Мори, която получи само 76.75.   И въпреки че не е избрана за Олимпийските игри в Южна Корея, ако Имай следва този ритъм, може да бъде избрана за Олимпийските игри през зимата на 2022 г.", "date": "2018.02.19", "title": "Олимпийска спортистка, превърнала се в порно звезда, се завръща със златен медал"}
{"url": "http://www.classa.bg/%D1%81%D0%B2%D1%8F%D1%82/item/378768-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%8F-%D1%81%D1%80%D0%B5%D1%89%D1%83-13-%D1%80%D1%83%D1%81%D0%BD%D0%B0%D1%86%D0%B8-%D0%B1%D0%B8%D1%85%D0%B0-%D0%B1%D0%B8%D0%BB%D0%B8-%D0%BD%D0%B5%D0%BB%D0%B5%D0%BF%D0%B8,-%D0%B0%D0%BA%D0%BE-%D0%BD%D0%B5-%D0%B1%D1%8F%D1%85%D0%B0-%D0%BA%D0%B0%D0%B7%D0%B0%D0%BD%D0%B8-%D1%81%D0%B5%D1%80%D0%B8%D0%BE%D0%B7%D0%BD%D0%BE", "text": "Обвиненията в САЩ срещу 13 руски граждани и три организации, за предполагаемата им намеса в президентските избори през 2016 г. подчертават \"много ниското\" мнение на американските служители за собствения си народ и за демократичните си институции. Това бе коментирано във Facebook от сенатора и ръководител на Комитета по международни въпроси на Горната камара на руския парламент Константин Косачов.   Това, което специалният прокурор Роберт Мюлер заяви в обвинението, \"би било просто нелепо, ако не беше казано сериозно и пред целия свят\", казва сенаторът. Обвиненията позволяват \"да се заключи, че американската политическа класа има много ниско мнение, първо за собствения си народ, а и за своята демокрация и институции\".   Косачов иронизира: \"13 непознати субекти оказват влияние върху президентските избори в най-богатата, най-силната и най-могъща страна в света, с образцови институции на демокрацията\". В отговор на всички \"подигравки към Русия, излиза, че е било достатъчно да подготвим 13 души, за да постигнем целите си\".   Тогава сенаторът пита дали има по-добра похвала за Русия, отколкото тази на Мюлер. Ако всичко това беше истина, Русия би се превърнала в демиург (двигател на вселената в класическата гръцка философия), който управлява света\".   Федералното голямо жури обвини на 16 февруари 13 граждани на Русия и 3 юридически лица в намеса в президентската кампания на Бърни Сандърс и Доналд Тръмп и \"омаловажаване и очерняне\" на Хилъри Клинтън, Тед Круз и Марко Рубио. 37 страници ги обвиняват, че са организирали митинги и купували политическа реклама, като се представяли за обществени движения. Говорителят на Министерството на външните работи на Русия, Мария Захарова, описа като абсурдни обвиненията на американското жури. Доналд Тръмп написа в Twitter: \"Резултатите от изборите не са били засегнати, кампания на Тръмп не е направила нищо лошо, не е имало тайно споразумение!\"", "date": "2018.02.19", "title": "Американските обвинения срещу 13 руснаци \"биха били нелепи, ако не бяха казани сериозно\""}
{"url": "http://www.classa.bg/%D1%81%D0%B2%D1%8F%D1%82/item/378769-%D0%B0%D0%B4%D0%BC%D0%B8%D1%80%D0%B0%D0%BB-%D0%BF%D1%80%D0%B5%D0%B4-%D0%BA%D0%BE%D0%BD%D0%B3%D1%80%D0%B5%D1%81%D0%B0-%D1%81%D0%B0%D1%89-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D0%BF%D0%BE%D0%B4%D0%B3%D0%BE%D1%82%D0%B2%D1%8F%D1%82-%D0%B7%D0%B0-%D0%B2%D1%8A%D0%B7%D0%BC%D0%BE%D0%B6%D0%BD%D0%B0-%D0%B2%D0%BE%D0%B9%D0%BD%D0%B0-%D1%81-%D0%BA%D0%B8%D1%82%D0%B0%D0%B9", "text": "Адмирал Хари Харис, номиниран за американски посланик в Австралия, каза пред Конгреса, че Вашингтон трябва да се подготви активно за война с Китай, съобщава британският вестник The Guardian.   Според висшия служител, Китай непрекъснато увеличава военната си мощ. Харис каза, че намерението на Пекин да доминира в Южнокитайско море е \"кристално ясно и че военната му сила може скоро да съперничи на тази на САЩ в почти всяка област.\"   В същото време, Харис посочи, че в САЩ предпочитат да не виждат очевидното и да пренебрегват заплахата. По думите му, въпреки че политиците трябва да направят всичко възможно за да избегнат войната, те трябва да бъдат подготвени за това. Сред китайските заплахи, Харис спомена строителството от Пекин на седем военни инсталации на оспорваните острови в Южнокитайско море.   Харис, който скоро ще се оттегли като ръководител на американското тихоокеанско командване в Хавай, заяви пред комисията по въоръжените сили на Камарата на представителите, че САЩ и съюзниците им трябва да внимават за военния експанзионизъм на Пекин и осъди операциите на Китай за влияние в чужбина, както и хищническото му икономическо поведение.   \"Намеренията на Китай са много ясни. Ние ги игнорираме на свой собствен риск. Аз съм притеснен, че Китай вече работи за подкопаване на международния ред, основан на правила\", каза адмиралът, който също похвали Австралия като един от ключовите съюзници на страната му в Азия и Тихоокеанския регион.   На 14 февруари Джон Чипман, генералният директор на британския мозъчен тръст Международен институт за стратегически изследвания, заяви, че \"сили като Китай и Русия са предизвикателство за глобално господство пред САЩ и техните съюзници\".   \"Въпреки че войната с големите сили не е неизбежна, държавите систематично се подготвят за възможността за конфликт\", предупреди Чипман, цитирайки стратегията на САЩ за национална отбрана, публикувана през януари, която \"признава възможността за конфликт на големите сили като голямо предизвикателство за САЩ\".   От своя страна, китайският посланик в САЩ, Цуй Тянкай заяви, че \" е опасна всяка стратегия на конфронтация с Китай. Очевидно е параноично да се страхуваме, че Китай, който следва своя собствен път на развитие, ще бъде войнствен към САЩ\", каза той.", "date": "2018.02.19", "title": "Адмирал пред Конгреса: \"САЩ трябва да се подготвят за възможна война с Китай\""}
{"url": "http://www.classa.bg/%D1%81%D0%B2%D1%8F%D1%82/item/378770-%D1%82%D0%B0%D0%B9%D0%BD%D0%B8%D1%82%D0%B5-%D0%BD%D0%B0-%D1%83%D1%81%D0%BF%D0%B5%D1%85%D0%B0-%D0%BD%D0%B0-%D1%80%D1%83%D1%81%D0%BA%D0%B0%D1%82%D0%B0-%D0%B4%D0%B8%D0%BF%D0%BB%D0%BE%D0%BC%D0%B0%D1%86%D0%B8%D1%8F,-%D1%80%D0%B0%D0%B7%D0%BA%D1%80%D0%B8%D1%82%D0%B8-%D0%BE%D1%82-%D1%81%D0%B5%D1%80%D0%B3%D0%B5%D0%B9-%D0%BB%D0%B0%D0%B2%D1%80%D0%BE%D0%B2", "text": "За да стане добър един дипломат, той трябва да бъде посветен на работата си, да бъде подготвен и в състояние да реши сложни проблеми и да участва в живота на своята страна, разкри министърът на външните работи на Русия, Сергей Лавров. Освен това той добави, че човек трябва да \"има обширна ерудиция, защото днес в областта на международните отношения възникват проблеми, които надхвърлят обхвата на класическата дипломация\".   Също така, работата в областта на външните отношения предполага сериозни ограничения на личното време на дипломата - \"нерегламентиран работен ден, пътуване в чужбина, много често в страни с труден климат или сериозно политико-военно положение и много повече\", заяви руският външен министър в интервю след среща с финалистите на конкурса Лидери на новото поколение, проведен в Сочи.   \"Но най-важното нещо, за да успее в дипломацията, е да се чувстваш съпричастен към живота на своята страна, да се чувстваш неразделна част от своята страна и държава\", подчерта Лавров. Той каза, че без това качество, което може да се нарече патриотизъм или отговорност за съдбата на държавата, ще бъде много трудно да се защитават интересите на държавата в диалога с други страни.   В допълнение към обективните критерии (като добри оценки в университета, магистърска степен и владеене на поне два чужди езика), дипломатът трябва да е творчески човек с бърза реакция и интуиция.   \"Интуицията в дипломацията е много важна\", увери руският министър. \"Понякога, благодарение на интуицията, можете да решите много неща, например, да приключите преговорите навреме, в добър и удобен за вас момент\", каза той.   Всяка страна има свои собствени правила и методи за избор на персонал. Например в САЩ, където има двупартийна система, се наблюдава постоянна смяна на позициите между демократите и републиканците. \"Когато демократите са на власт, републиканците се насочват към бизнес или политически науки, които на свой ред се финансират от компании и от държавата\". След изборите, ако управляващата партия бъде сменена, партиите си разменят областите на дейност.   \"По този начин има кръг от хора, които растат и след това биват представени за лидерски позиции\".", "date": "2018.02.19", "title": "Тайните на успеха на руската дипломация, разкрити от Сергей Лавров"}
{"url": "http://www.classa.bg/%D1%81%D0%B2%D1%8F%D1%82/item/378757-%D1%81%D0%B2%D0%B5%D1%82%D1%8A%D1%82-%D0%B5-%D0%B3%D0%BE%D0%BB%D1%8F%D0%BC-%D0%B8-%D0%BF%D1%80%D0%BE%D0%BF%D0%B0%D0%B3%D0%B0%D0%BD%D0%B4%D0%B0-%D0%B4%D0%B5%D0%B1%D0%BD%D0%B5-%D0%BE%D1%82%D0%B2%D1%81%D1%8F%D0%BA%D1%8A%D0%B4%D0%B5", "text": "  В момент, в който социалните мрежи и медии са подложени на остри критики за убийството на пресата и на добрата стара журналистика, служители на интернет гигантите са призовани от Брюксел да спасяват Европа от фалшивите новини. На 12 януари Европейската комисия обяви съставянето на Работна група на високо равнище за борба с фалшивите новини и онлайн дезинформацията с участието на представители на Google, Facebook, Twitter и други корпорации, медийни конгломерати, тинк-танкове и пр.       След като разрастването на социалните мрежи принуди всички медии да се настроят спрямо спецификата им, Facebook изведнъж реши, че ще ограничи достъпа до споделяни новини от професионални източници на информация за сметка на лични истории, произвеждани от потребителите. Ще се насърчава и още по-тясното общуване във виртуални групи на хора с общи интереси.   предупреждава медийният анализатор Фредерик Филу в статия под заглавие „Facebook приключи с качествената журналистика. Примирете се”, преведена у нас от в. „Капитал”, който иначе е бдителен за „фалшиви новини”, идващи от източна посока, както и за всичко, свързано с прословутата „руска намеса” в американските избори. Социалните мрежи определено не са създадени с идеална цел, а (в най-добрия случай) с комерсиална.    В името на търговския успех не са жалени никакви средства, поне ако се вярва на бившия президент на Facebook Шон Паркър и на бившия вицепрезидент Чамат Палихапития. Именно раздухването на поредните подозрения, свързани с „руска следа” във вота на американците (прословутите спонсорирани съобщения в няколко щата), отклониха вниманието от признанията на двама от разработчиците на Facebook.    Те отправиха още по-остри критики към компанията, включително в съзнателно използване на манипулативни психологически похвати при разработването на платформата, в които са вложени огромни ресурси. Резултатът е наглед парадоксален – социалната (!) мрежа разрушава социалната тъкан на обществото; вместо да води хората към сближаване, тя ги отчуждава, разделя и създава недоверие между тях.  ", "date": "2018.02.19", "title": "Светът е голям и пропаганда дебне отвсякъде"}
{"url": "http://www.classa.bg/%D1%81%D0%B2%D1%8F%D1%82/item/378758-%D0%B3%D0%BB%D0%BE%D0%B1%D0%B0%D0%BB%D0%B8%D1%81%D1%82%D0%B8%D1%82%D0%B5-%D0%BD%D0%B0%D0%BB%D0%B0%D0%B3%D0%B0%D1%82-%D1%85%D0%BE%D0%BC%D0%BE%D0%B4%D0%B8%D0%BA%D1%82%D0%B0%D1%82%D1%83%D1%80%D0%B0-%D0%B8-%D1%82%D0%BE%D1%82%D0%B0%D0%BB%D0%B8%D1%82%D0%B0%D1%80%D0%BD%D0%B0-%D1%82%D0%BE%D0%BB%D0%B5%D1%80%D0%B0%D0%BD%D1%82%D0%BD%D0%BE%D1%81%D1%82%E2%80%A6", "text": "    На 6 февруари 2018 г. забраниха на учителка в САЩ да преподава, защото на личната си страница във фейсбук нарекла хомосексуализма – грях.     Когато в учебното и заведение официално обявили «Месец на хомосексуализма», преподавателката Джени Нокс се възмутила и написала в личната си страница, че това обижда традиционните мъже и жени. Учителката разкритикувала вулгарната реклама «Бъди трансджендър!», на американските «LGBTQIA+», която поставили на огромни билбордове из цялото учебно заведение.   «Защо показват противоестественото си аморално поведение пред целия свят, нали содомията е грях, който поразява душата, като рак», — така Нокс напи, на личната си страница в интернет, натрапваната насила, от горе педерастия (от световното еврейско, юдомасонско – сатанинско банкерство, което е абсолютен господар над целия свят. Г.С.). Обърнете внимание, че тя охарактеризирала само явлението, без да посочва никое конкретно лице.   И само заради изразеното и мнение в интернет, пропагандаторите на толерантността, не проявили никаква толерантност и веднага преминали към дискриминация, — в началото престанали да плащат на жената заплатата, а скоро и напълно я уволнили. Същевременно, другите учители от колежа получили заповед, да изпращат на учениците писма, разказващи за радостите на извращенците, «насочвайки младите и впечатлителни деца, към содомските извращения». Нокс отказала да изпълнява тази мръсна, поръчкова «просветителска работа», за което и пострадала.   Преподавателката не стояла със скръстени ръце и продължила борбата за своите права, разчитайки, че в «демократична» Америка следва да й се гарантира свободата на словото и на вероизповеданието. Като подала заявление в съда, Нокс имала намерение да докаже, че според Конституцията на САЩ, християните също имат право открито да изразяват своите възгледи, в т.ч. и във Facebook. Адвокатката на учителката подчертала в съда, че християнските ценности нямат никакво отношение, нито към ненавистта, нито към тероризма, в което обвинявали нейната подзащитна.   Но съдиите от първа и втора инстанции, били неумолими. И Департаментът по образованието в щата Ню Джърси лишил Нокс от преподавателския й сертификат, понеже «тя така и не признала истинността на обвиненията».   Паралелно с тази история, британски съд в град Бристол, на 5 февруари разглеждал подобно дело. Преподавателката в бристолската академия, бивша рускиня, Светлана Пауъл, по време на урок казала на ученичка-лесбийка: «Бог тебе също те обича». Но съкласниците и веднага подали заявление срещу Светлана, — учителка с безупречен 17-годишен стаж, — в училищната «Комисия по борба с тероризма». И я обвинили в «промиване мозъците на учащите се, и проповядване в час».         И ето пак, вярващ човек открито бива наричан терорист, изключително заради своите възгледи, макар че в дадената история, жената изобщо не е казала нищо лошо за сексуалните малцинства! На следващия ден Светлана я извикали в педагогическия съвет, където разглеждали недопустимостта и опасността на «християнските и възгледи». А следващия ден Светлана я извикал сътрудник на отдела за кадрите и й казал, че поради такова «грубото и нарушение» ще бъде незабавно уволнена от Академията «без право на обжалване».   Мисис Пауъл се обърнала към християнските правозащитници и подала иск срещу организацията, собственик на образователната академия, като подчертала, че са я уволнили изключително заради християнските и възгледи, и споменаването на думата «Бог» по време на урок. В Бристолския съд по трудови спорове Светлана разказала, че главният препъникамък станала «личната й убеденост, че хомосексуализмът противоречи на християнските възгледи». Делото все още не е приключило, но може с голяма доза сигурност, да се предположи, ч жената ще остане без работа. Защитниците на Светлана казват, че днес във Великобритания подобни възгледи официално се преценяват като «екстремистки» и изповядващите ги граждани, спокойно биват лишавани от правата им.   Традиционните семейства на Запад, са сред малкото сплотени сили, способни идейно да се противопоставят на натрапваната педерастия, и затова против тях се води истинска война, при това, преформатирането на съзнанието започва още от детската възраст. Така, на 29 януари 2018 г. съобщиха, че в испанската провинция Андалусия социалистическото мнозинство в Андалуския парламент приело закон, че от сега ЛГБТ-идеологията става задължителна за училищата, за медиите и за лекарите. А известният на всички ни факт, че има само два биологични пола, е обявен за «забранена информация за децата», и на разпространителите й, се налагат астрономични глоби.   По новия закон, училищата (вкл. всичките католически учебни заведения, които в Испания не са малко) се задължават, да обучават учениците с идеологиите на хомосексуалистите. Законът забранява и да се критикува във всякаквите там, средства за масова информация, вкл. интернет, – тези, които са се родили «мъже» или «жени», но се обявяват публично, за «не мъже» или «не жени».   По този закон, децата получили «право» да пият блокиращи половото съзряване, химически препарати, без уведомяване на родителите, а всяка психологическа помощ към хомосексуалистите и тези с разстройства в половата идентичност, в Андалусия се счита вече за противоправна, незаконна и наказуема. Освен това, цялото образователно съдържание, на учебниците и уроците, трябва да е преписано, в духа на ЛГБТ-идеологията. Глобите за «разказване на децата, за двата единствени пола, от страна на учителите, журналистите и лекарите, са от 6000 до 120 000 евро.   Андалуските родители напълно справедливо тълкуват този закон «като проява на диктатура на хомосексуалистите», а местните католически епископи вече излязоха със заявление, осъждащо този закон, като сериозна заплаха срещу семейния живот, срещу системата на образованието и професията – лекар». Посочва се, че той грубо нарушава свободата на мисълта, свободата на съвестта, свободата на образованието, а също и свободата на вероизповеданията.   Всичко това отдавна беше ясно. Какво друго са очаквали европейците, отдавна отклонили се от традиционната християнска насока на развитие, в посока на либерални и леви, «социал-демократичеси» и «хуманистични» ереси? «Защитата правата» на сексмалцинствата и на психически невменяемите хора, наричащи себе си «безполови марсианци» или «розови единорози», много са удобни за Джордж Сорос и съмишлениците му, които крайно са загрижени за «пренаселеността» на планетата, и затова здравите традиционни семейства, и изобщо, всичките целомъдрени граждани, за които «моралът» и «греховете» — не са празни приказки, – в близко бъдеще рискуват да се окажат извън закона.   А какво се случва в “толерантна“ Франция, днес, разказва докторът на филологическите науки, елинист, поет, философ, автор на десетки книги, публикувани в Русия и Франция, славист от Сорбоната, Анатолий Ливри, принуден да напусне университета, поради традиционните си възгледи“   «Френската република официално изключи своя народ от състава на човечеството: на 25 юли 2017 г. парламентът на страната гласува предложение за поправка на закона, забраняващ на гражданите да бъда избирани, ако преди това са били преследвани наказателно, заради привързаността си към нормалното семейство и традиционното общество или за псевдо-престъплението, наричано на жаргона на извращенците “хомофобия”!..   С други думи, всеки, който не страда от сeксyaлнo-психически отклонения, официално е приравнен с убийците, крадците и насилниците, — и тази поправка неизбежно ще бъде приета окончателно. А когато изврaщeнците и кукловодите им, се доберат до властта, те организират непоносим терор, срещу всеки свободен човек.   Това трябва да помним сега в Русия, където перверзните активисти се стремят, и да развратят децата в училищна възраст, и окончателно да затъпят академическите кръгове.   На децата, изврaщeнците лицемерно се представят за “невинни жертви, на които е забранено да обичат“, а на академиците прокарват лъжливата идея, за принадлежността си към някаква отделна “социална група”. И едните, и другите ги манипулират, а моята роля, — на френски дисидент, е — автобиографично да засвидетелствам подривната тактика на извращенците: А само преди 15-тина години, средният французин никъде не се беше сблъсквал със содомити, ни в медиите, ни в рекламите, ни в академичните среди.   Сега вече половите отклонения буквално заляха Франция, а доктрината на изврaщeнците се превърна в държавна религия на Петата република, и ускорено се внедрява и в Русия. Задачата на “джендърната” теория е, да разбие традиционното, нормално семейство», – пише доктор Ливри в своето изследване.   Как тук да не си спомним приетата 2018 година заповед на Министерството на Здравеопазването на РФ «За утвърждаване формата и реда за издаване от медицинската организация, на документи за промяна на пола», по който лекарите от психодиспансерите трябва в кратък срок, да издават на всички желаещи, справки за смяна на пола. В справката трябва да е указано, че еди-кой си гражданин е «променил половата си ориентация, от (…) на (…)», и че «той (тя) трябва да внесе съответните промени в актовете за гражданско състояние», и че «дадената информация е конфиденциална и не подлежи на разгласяване».   И ето ти го отворен пътя, и за любителите на тридесетте и не знам си колко вида джендъри, и за невменяемите любители на всякаквите извращения, без каквото и да е широко обсъждане в обществото и даже заобикаляйки законодателната власт (защото истинската законодателна и изпълнителна власт, отдавна, да не кажа – от край време, е в ръцете на сатанинското еврейско юдомасонство! Г.С.).   Изводите за случващото се в света, са неутешителни. Содомитската полиция на нравите и глобалното «министерство на истината» вече ще съди хората по целия свят, за «мислени престъпления» — точно като в оруелската антиутопия «1984».   Християните и всички отричащи «новия хомосексуален ред» се приравняват със зомби-убийците от ИГИЛ и подобните на тях фанатици (които директно са измислени и подкрепяни от същата тази задкулисна юдосатанинска банкерска власт). А приетият неотдавна закон за биометричната идентификация, бе «внезапно» така преформулиран, че не желаещите да внасят своите данни в единната база, и предпочитащите традиционните разплащания с налични пари, граждани могат да бъдат обвинявани в тероризъм и екстремизъм. Започва антиконституционна епоха, в която никой, освен нас самите, няма да се погрижи за нашите права.    ", "date": "2018.02.19", "title": "Глобалистите налагат хомодиктатура и ТОТАЛИТАРНА ТОЛЕРАНТНОСТ…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378759-%D1%81%D0%B2-%D0%B0%D0%BF%D0%BE%D1%81%D1%82%D0%BE%D0%BB%D0%B8-%D0%B0%D1%80%D1%85%D0%B8%D0%BF-%D0%B8-%D1%84%D0%B8%D0%BB%D0%B8%D0%BC%D0%BE%D0%BD-%D0%BE%D1%82-70-%D1%82%D0%B5-%D0%B8-%D1%81%D0%B2%D0%B5%D1%82%D0%B0-%D0%B0%D0%BF%D1%84%D0%B8%D1%8F", "text": "    По свидетелство на  ,  , един от  , бил епископ след  , в град Колоси*, във Фригия;  в своето   нарича свети Архип свой сътрудник.     * Колоси - град в югозападната част на Фригия (област Мала Азия), близо до Лаодикия и Иерапол. В древност била голям, населен и богат град. Днес е малко селце, край което са все още запазени развалините на древния град Колоси.   бил именит гражданин на Колоси, а  , по свидетелство на  , била негова съпруга. Последният, като повярвал в Христа, направил от дома си църква; така в дома му се събирали всички вярващи в Колоси и тук, като в църква, се извършвали божествени служби. След това свети Филимон бил поставен за епископ, за да помага на апостолите в разпространяването на Евангелието.   По времето на апостолите някои от епископите имали постоянно жителство и заемали една определена катедра, а други обхождали различни градове и села; те се наричали апостолски епископи, тъй като били изпращани на апостолска проповед. Такъв епископ бил и свети Филимон, удостоил се да бъде причислен, подобно на някои поместни епископи, към седемдесетте апостоли; той обхождал градовете на Фригия, както и някои други, и навсякъде ревностно проповядвал словото Божие. До нас е стигнало известие, че той бил епископ и в Газа .   Света Апфия, като устроила в дома си църква, усърдно служела денем и нощем на Господа, подвизавайки се в молитва и пост; тя с радост приемала и давала подслон на онези, които се трудели, благовестейки Христовото учение; давала храна на бедните и странниците, така че домът й бил не само църква, но и странноприемница, болница и приют за всички, които нямали място, където да могат да отдъхнат и да се успокоят.       Веднъж в Колоси се извършвал богомерзък празник в чест на езическата богиня Артемида. По това време светите апостоли Архип и Филимон, събрали всички вярващи в дома на Филимон и Апфия, и възнасяли към Господа обичайните си моления и извършвали божествена служба.   Идолослужителите, изпитващи силна ненавист към християните, узнали, че те са се събрали в дома на Филимон. Възползвайки се от това, езичниците внезапно ги нападнали, разпръснали цялото Христово стадо, едни набили, други убили; след това хванали светите апостоли Архип и Филимон, а също и света Апфия и ги отвели при ефеския градоначалник Артоклис и по негова заповед подложили светиите на мъчения: отначало ги прострели на земята и започнали да ги влачат, като немилосърдно им нанасяли удари; след това заровили всеки от тях поотделно в земята до бедрата и започнали да хвърлят камъни по тях. Свети Филимон и света Апфия напълно затрупали с камъни; а свети Архип едва оставили жив за посмешище на децата; събрали се много момчета, които започнали да режат светеца с ножове.   Така тези трима светии предстанали на небесата пред престола на Пресветата, Животворяща, Божествена и Неразделна Троица.", "date": "2018.02.19", "title": "Св. апостоли Архип и Филимон от 70-те и света Апфия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378760-19-%D1%84%D0%B5%D0%B2%D1%80%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На този ден слънчевите лъчи огряват четирите статуи на Птах, Ра-Хоракти, Рамзес II и Амон-Ра, намиращи се във вътрешността на храма в Абу Симбел. Този феномен се наблюдава и на 21 октомври. 356 г. - Константин Велики заповядва да се затворят всички езически храмове в Римската империя.   1199 г. - С була на папа Инокентий III е признат новият духовно-рицарски орден - Тевтонския орден.   1861 г. - С манифест на император Александър II в Русия е премахнато крепостничеството.   1878 г. - Американецът Томас Едисон патентова фонографа.   1882 г. - Град Хаджиоглу Пазарджик е преименуван на град Добрич чрез указ на княз Александър Батенберг   1886 г. - По стар стил: Сръбско-българската война: След приключване на войната е сключен Букурещки договор между България и Сърбия.   1910 г. - Открит е Олд Трафорд - стадионът на един от най-големите английски клубове - Манчестър Юнайтед.    1915 г. - Първа световна война: Започва Битката за Галиполи.   1924 г. - Персийският шах Ахмад е свален от престола.   1942 г. - Втора световна война: Японската авиация напада град Даруин, Австралия.   1943 г. - Втора световна война: В Тунис започва Битката при прохода Касерин.   1949 г. - Политическият кръг \"Звено\" престава да съществува самостоятелно и се влива в Отечествения фронт   1951 г. - В София се състои премиера на първия антифашистки филм \"Тревога\" (по пиеса на Орлин Василев, сцен. Анжел Вагенщайн, реж. Захари Жендов).   1963 г. - СССР се съгласява да изтегли войските си от Куба.   1986 г. - Космическа програма на СССР: В околоземна орбита е изстреляна космическата станция Мир - първата изследователска станция за дълго обитаване.   1992 г. - С указ на президента за Главен прокурор на България е назначен Иван Татарчев.   2002 г. - Космическият апарат на НАСА Марс Одисий започва мисията по картографиране на повърхността на Марс.   2003 г. - Самолет Ил-76 на иранските авиолинии катастрофира над Шахдад (Иран), загиват 275 души.", "date": "2018.02.19", "title": "19 февруари, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378761-%D0%BA%D0%B0%D0%BA-%D0%B2-%E2%80%9E%D1%81%D0%BE%D1%81%D0%B8%D0%B5%D1%82%D0%B5-%D0%B6%D0%B5%D0%BD%D0%B5%D1%80%D0%B0%D0%BB-%D0%B5%D0%BA%D1%81%D0%BF%D1%80%D0%B5%D1%81%D0%B1%D0%B0%D0%BD%D0%BA%E2%80%9D-%D0%BE%D1%82%D0%BA%D1%80%D0%B0%D0%B4%D0%BD%D0%B0%D1%85%D0%B0-153-%D1%85%D0%B8%D0%BB-%D0%B5%D0%B2%D1%80%D0%BE-%D0%BE%D1%82-%D0%BA%D0%BB%D0%B8%D0%B5%D0%BD%D1%82%D0%BA%D0%B0-%D0%B8-%D0%B1%D0%B0%D0%BD%D0%BA%D0%B0%D1%82%D0%B0-%D0%BD%D0%B5-%D0%B3%D0%B8-%D0%B2%D1%80%D1%8A%D1%89%D0%B0", "text": "      През 2015 година Илиана Панайотова, тогава 68-годишна, пристига в София от Ню Йорк, където живее, проверява банковата си сметка в „Сосиете женерал Експресбанк” и открива, че е празна. А в нея би трябвало да има над 150 хил. евро. И вече трета година жената съди банката. Защото банката отказва да й върне парите… Въпреки че Панайотова, която е титуляр на сметката, не е теглила пари от нея, нито е упълномощавала някого.     През 2010 години Панайотова и съпругът й, с когото са емигранти в Щатите отпреди 1989 година, решават, че вече като пенсионери искат да се върнат да живеят в София. За целта вкарали в сметка тук пари достатъчни, за да се купи приличен апартамент. Избрали „Сосиете Женерал Експресбанк”, предполага се, защото имали по-голямо доверие на чужда банка.  Но за нещастие съпругът на Панайотова се разболява и семейството отлага завръщането в София, поради невъзможност точно в този момент да се местят и поради по-добри условия за лечение там.   Сметката със 153 хил. евро не е проверявана в продължение на пет години. Но и жената не се е притеснявала, все пак оставила е парите си в голяма световна банка.  Да, ама не… Когато става ясно, че парите й в сметката ги няма, тя се обръща към адвокат, с който отправят искане в съответствие със закона банката да й върне парите. Според Закона за платежните услуги и платежните системи, когато със сметка на клиент или кредитна карта е извършена подобна операция от друг човек, а не от титуляра, и са му източени пари, банката трябва да ги възстанови в 30-дневен срок (такива са законите в целия ЕС, има и европейска директива за това).   И тогава става ясно, че „Сосиете женерал Експресбанк” е уж клон на   От банката отказват да възстановят парите. Започва спор, от банката твърдят, че жената била упълномощила някого, той теглил от парите й. Впрочем, по правило така правят банките у нас, когато трябва да връщат откраднати от сметка на клиент пари – оспорват, че имат някаква вина.   Панайотова и адвокатът й установили, че от сметката й за тия пет години има 119 превода, които тя не е извършвала. Разпореждал се служител на банката – теглил, прехвърлял, превеждал, откривал и закривал депозити с парите на Панайотова. Включително на свое име, на името на баща си и на още един човек. Използвал е пълномощно на негово име, уж дадено му от Панайотова.   Въпросният служител по някакъв начин тихомълком е освободен и вече не работи в „Сосиете женерал Експресбанк”. Но банката не връща парите, нито е подала сигнал до прокуратурата за действията на своя служител.  Върхът на нахалството е, че от банката дори завеждат две граждански дела срещу клиентката, с които оспорват пълномощното и преводите от сметката. Те са прекратени, но са направени с най-вероятна цел да протакат и отлагат, смята адвокатът на емигрантката Николай Хаджигенов. Защото съдът рано или късно ще накара банката да върне парите – няма нито една причина това да не стане, нито документ, според който с тях да се е разпореждала Панайотова. Пълномощното, което е използвано, е с несъмнено фалшив подпис. Имитацията е груба, защото подписът е на кирилица, а жената се подписва на латиница, твърде отдавна живее в Америка.   Всички тия подробности бяха приготвени като въпроси към „Сосиете женерал Експресбанк” за тази публикация. Но любезна служителка от банката обясни по телефона, че има банкова тайна и вървят съдебни дела, поради което не могат да разкриват нищо за този случай. Това са обичайните мотиви на всички банки, като отказват да дадат информация при случаи на откраднати пари от сметки на клиенти.   Както и при други подобни престъпления в банките, прокуратурата, до която е изпратен сигнал от пострадалата,   Все едно не става дума за кражба на около 300 000 лева в български пари, а за поредна досадна маловажна жалба. Този тип престъпления са с голяма обществена опасност – когато измамниците останат ненаказани, те продължават да вършат още по-нагли престъпления. Например след описания случай с кражбата на 1 млн. лева от сметка на фирма в Първа инвестиционна банка (виж  ), в e-vestnik се обади жена да съобщи, че измамникът адвокат, който е използвал фалшиво пълномощно в банката, отново с фалшиви документи се опитва да й открадне апартамента в София.  Кражбата в „Сосиете женерал” поставя още веднъж въпроса – къде е многостепенната система за контрол в банките? Правилата във всички изискват, когато се представя пълномощно, то да се проверява при издалия го нотариус и дори да се търси титулярът, който го е дал. В случая пълномощното е издадено на името на банков служител. И защо тогава банката хем не връща парите, хем оспорва пълномощното и преводите? И къде е многостепенната система за контрол?  Случаят със „Сосиете женерал” напомня друг случай, който подробно описахме в e-vestnik през 2010 г. (виж  ). Емил Попчев оставил 14 000 долара на депозит в клон на “Евробанк” (сега банка “Пиреос”) в Сливен и те изчезнали от сметката му. Той ги депозира през 1998 г., а открива липсата им през 2001 г., след като се връща от чужбина и очаква да ги вземе с лихвите. Но по-интересното е в следващите 10 години. Банката два пъти сменя собствеността си, а не му връща парите. Още е била “Евробанк”, когато признала липсата, оказало се, че ги е откраднал шефът на клона, той е осъден, всичко е ясно, но парите на Попчев никой не ще да върне.    И новият собственик също не връща парите. Попчев ходил и писал  жалби в „Банков надзор” на БНБ, в Комисията за защита на потребителите, писал на министъра на финансите, на министър-председателя и на президента, ходил и при новия (тогава) защитник - омбудсмана Гиньо Ганев, и… нищо. Върнали му ги 12 години, след като ги е депозирал, и почти 5 години, откакто банката се казва „Пиреос” – пиарите използвали случая да си направят рекламна акция с върнатите пари с лихвите, и това влезе влезе в някои тв новини и вестници.  В случая със „Сосиете женерал” служителят им, извършил операциите по сметката, не е осъден, не е дори арестуван. Не се знае въобще дали е разпитан.  А банката чака съдебно решение от най-горна инстанция, за да ги върне …с лихвите.  Адвокат Николай Хаджигенов, който защитава окрадената жена, припомня друг свой случай, когато на друга жена откраднали 800 лева от кредитната карта, издадена от КТБ. Банката отказала да ги възстанови. След три години съдебни дела банката ги върнала, но сумата вече набъбнала до 7000 лева (лихви, такси, съдия изпълнител и т. н.). И то точно в момента, в който фалирала…  Според адвокат Хаджигенов такива случаи има много, но само около 1% от пострадалите съдят банките. Защото не могат да си го позволят – делата са тежки, сложни и бавни, проточват се по 5 години и стигат до Върховен съд, тъй като банките обжалват и правят всевъзможни пречки.  Разбира се, окрадената клиентка на „Сосиете женерал” е писала жалба и до БНБ, но от управление „Банков надзор” дежурният отговор е, че това е частно-правен спор и те не могат да се месят. Въпреки че имат големи правомощия да се намесят.  Дали емигрантката Панайотова и много други емигранти ще се осмелят да се върнат в България с парите си при такива банки, прокурори и институции като БНБ?", "date": "2018.02.19", "title": "Как в „Сосиете женерал Експресбанк” откраднаха 153 хил. евро от клиентка. И банката не ги връща"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/378762-%D1%81%D0%B1%D1%8A%D1%80%D0%BA%D0%B0%D0%BD%D1%8F%D1%86%D0%B8", "text": "През тая зима народът или се поизнерви от шантавото пролетно време, или празниците му дойдоха повечко. Ама толкова повечко, че направо си сбърка географията.   „МОНИТОР” попълва празнините в знанията на софиянци с „Решават за пешеходна зона от „Алабин” до „Графа”. Тия, които са минавали поне по едната от двете улици, са наясно, че те се пресичат, така че пешеходната зона да е най-много с площ зебрата за пешеходци. Прочитаме по-внимателно, за да разберем, че става дума за стотинаметрова отсечка на „Алабин”, но следващото твърдение направо ни хвърля в музиката – че „От март бул. „Витоша” ще бъде затворен за движение на автомобили между ул. „Алабин” и бул. „Александър Невски”… Такъв булевард няма, има храм, само че той няма нищо общо с тия улици.   Отдаваме виденията на временното затопляне и преминаваме към пиянските изпълнения на населението. Жестоко убийство радва майсторите на заглавия на „СТАНДАРТ”: „Младежи убиха клошар за кеф”. Имаше и песничка за банята и кефа – трепете, младежи, сега ви се е паднало! „МОНИТОР” проявява все пак известно съчувствие към жертвата – „Двама младежи убиха старец за удоволствие”. „Удоволствие” си е вече българска дума, добре е да се пише на български, по-интересно е неволното внушение, че заради едното удоволствие може да се трепе, стига трепането да е с удоволствие и мярка – както казват в бирените реклами.   Други двама млади индивиди влагат народопсихологични и политически елементи в подвизите си – след като обрали няколко апартамента, се явиха в телевизиите, зад да обяснят за какво ставало дума всъщност (цитираме по „МОНИТОР”): „Обрахме апартаментите, за да покажем какъв смешен народ сме. Защото всеки краде и то суми над 100 000 лева, а мен искат да ме вкарат в затвора за 100 лева”… Вярно, смешен народ сме, особено полицията ни – докато тя ги издирва, те дават интервюта.   Междувременно се сдобихме и с нов кандидат-президент – да ни е честито! В досадно дълго интервю за „СТАНДАРТ”, о. р. проф. Божидар Димитров заявява първо, че „Само президентска репуб­лика ще върне величието ни”, след което скромно посочва и светлата личност, която ще ни поведе към ново народно величие (не се ли казваше така вестникът на бай ни Ганьо Балкански?) – „Това ще направи бъдещият президент, например аз.”   Партията още не е учредена, но вече си има кандидат-президент – това очевидно си е наша българска политическа специфика – първо се определя кои ще са бъдещите кандидат-президенти, минис­три и депутати и чак после се учредява партия с ясна програма как да изведе страната до сияйни висини и ново величие. Да направим България отново велика!   В устрема към ново величие проектозаконът за медиите остана някак незабелязан, затиснат от споровете за лифтове и джендъри. Все пак „СТАНДАРТ” е потърсил мнения на професионалисти – г-жа Илиана Беновска дори има идеи за допълнение към закона – освен собствениците и източниците на финансиране: „Всички медии да декларират и своята политическа ориентация”.   Великолепна препоръка, но трудно изпълнима – с годишна декларация за политическа ориентация няма да стане, у нас събитията са динамични, сменят се правителства, който вчера беше опозиция, днес е на власт и обратно. Спомняте си как една цяла медийна група за една нощ обърна палачинката и мина от „Боко Тиквата” към „Премиера Борисов”.   Така че, според нас, за да не бъде въвеждан читателят в заблуждение, би трябвало обявяването на политическа ориентация да става всекидневно, на страницата с прогнозата за времето, примерно така: „Утре пак ще има повсеместни превалявания, а ние пак сме с правителството”…   „Бай Ганьо и опозиция – ама де-де”!   Ама как не сме мръднали и на йота от Алековото време…", "date": "2018.02.19", "title": "Сбърканяци"}
{"url": "http://www.classa.bg/%D1%81%D0%B2%D1%8F%D1%82/item/378753-%D0%B7%D0%B0%D1%89%D0%BE-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%BA%D0%BE%D0%BC%D0%BF%D0%B0%D0%BD%D0%B8%D0%B8-%D0%B2%D1%80%D1%8A%D1%89%D0%B0%D1%82-%D0%BC%D0%B8%D0%BB%D0%B8%D0%B0%D1%80%D0%B4%D0%B8-%D0%B4%D0%BE%D0%BB%D0%B0%D1%80%D0%B8-%D0%B2-%D1%81%D0%B0%D1%89", "text": "Доналд Тръмп изпълни обещанието от предизборната си кампания. Данъчната реформа, предложена от него и приета малко преди Коледа, оказва въздействието, което обещаваха поддръжниците й.   Американските компании, които от години държаха милиарди долари в чужбина, за да избегнат облагането им с данъци у дома, сега връщат парите в САЩ. Най-новият пример е компанията за мрежово оборудване Cisco, която обяви, че връща в САЩ 67 млрд. долара.     Парите обаче не се използват за изследователски проекти, създаване на нови производствени бази и работни места, както се надяваха Тръмп и републиканците. Точно това бе целта на данъчната реформа, приета като част от големия план “Да направим Америка отново велика”.   Идеята бе, че по-ниските данъци за компаниите и потребителите ще стимулират потреблението и инвестициите и по този начин отново ще бъде подхранен икономическият растеж на най-голямата световна икономика.   Както изглежда обаче печелившите са финансовите пазари, тъй като голяма част от средствата, спестени от данъци, отиват към акционерите. Cisco например ще задели 25 млрд. долара за обратно изкупуване на собствени акции.   По-малко акции означават намаляване на предлагането и вдигане на котировките. Съответно, в бъдеще печалбата на акция ще се увеличи, тъй като ще бъде разпределяна сред по-малко дялове. Това пък ще направи баланса на компанията по-атрактивен. Дивидентите също ще се разпределят сред по-малко акции, така че акционерите ще получават повече дивиденти за ценните си книжа.   При Cisco през изминалото тримесечие американската данъчна реформа първоначално доведе до загуби. За печалбата, получена от чужбина, концернът отчете еднократен разход от 11,1 млрд. долара. Така второто тримесечие на финансовата му година, приключило в края на януари, завърши със загуба от 8,8 млрд. долара.   Досега компаниите плащаха данъци върху чуждестранните си печалби, едва когато ги прехвърлят в САЩ. Предвид досегашните високи данъчни ставки от 35% много компании се възползваха от възможността да оставят парите си в чужбина. След реформата върху резервите трябва да се плати много по-ниска ставка, стигаща до 15%. По последни данни Cisco имаше парични резерви от 74 млрд. долара, от които над 70 млрд. бяха извън САЩ.   Кабелният оператор Comcast неотдавна обяви, че през 2018 година планира да изкупи обратно свои акции за най-малко 5 млрд. долара.   Най-големите парични резерви в световен мащаб са на Apple. Гигантът, производител на iPhone, иска да върне в САЩ голяма част от чуждестранните си парични запаси от 250 млрд. долара.   Apple обаче също намекна, че щедро ще се отплати на акционерите, най-вече под формата на обратно изкупуване на акции. Шефът на концерна Тим Кук планира да обяви подробностите след няколко седмици, заедно с предварителните резултати за второто тримесечие.   Още много други американски концерни през идните месеци ще засилят популярността си сред акционерите, убедени са експертите.   Анализаторът на Deutsche Bank, Лойд Уолмзли, препоръчва да се купуват акции на онлайн търговеца Ebay, тъй като се очаква през идните тримесечия обратното изкупуване на ценни книжа да заема все по-важна част от инвестиционната история. Благодарение на данъчната реформа може да стане достъпен капитал от над 8 млрд. долара, закотвен в чужбина.   Междувременно за тенденцията могат да се намерят исторически паралели. Когато през 80-те години на 20 век американският президент Роналд Рейгън прокарва през Конгреса най-голямата до онзи момент данъчна реформа, това води до първия бум в обратното изкупуване на акции.   И тогава правителството насърчава концерните да върнат у дома натрупаните в чужбина парични резерви чрез облагане с изгодни данъчни ставки. Последицата е, че много концерни изкупуват обратно собствените си дялове, а инвеститорите отговарят с купуване на акции. Борсовият бум продължава с години, докато през октомври 1987 година индексът Dow Jones само за един ден изгубва близо 25% от стойността си - най-голямата дневна загуба в дългата история на американските борси.   Новата данъчна отстъпка на стойност 1,5 трлн. долара, предоставена от Тръмп на компаниите и потребителите, е най-голямата реформа от времето на Роналд Рейгън. Правителствената инициатива дойде през период, когато борсите след девет години отново са във възход. Бумът изглежда отново се удължава, тъй като благодарение на данъчната реформа компаниите публикуват мащабни програми за обратно изкупуване, ощастливявайки акционерите.   В момента американски фирми са натрупали в чужбина рекордните над 1 трлн. долара. Cisco, Apple и компания подхранват спекулациите, че историята може да се повтори.", "date": "2018.02.19", "title": "Защо американски компании връщат милиарди долари в САЩ"}
{"url": "http://www.classa.bg/%D1%81%D0%B2%D1%8F%D1%82/item/378754-%D0%BD%D0%B8%D0%BA%D0%BE%D0%BB%D0%B0-%D1%82%D0%B5%D1%81%D0%BB%D0%B0-%D0%BA%D0%BE%D1%8F-%D0%B5-%D0%BF%D1%80%D0%B8%D1%87%D0%B8%D0%BD%D0%B0-%D0%BD%D0%BE%D0%BC%D0%B5%D1%80-%D0%B5%D0%B4%D0%BD%D0%BE-%D0%B7%D0%B0-%D1%87%D0%BE%D0%B2%D0%B5%D1%88%D0%BA%D0%B8%D1%82%D0%B5-%D1%81%D1%82%D1%80%D0%B0%D0%B4%D0%B0%D0%BD%D0%B8%D1%8F", "text": "  Емоционалното страдание е много болезнено за всички нас. Стрес, чувство на безпокойство или чувство за безсмислие на съществуването – всички тези емоции могат да имат сериозни последици за нашата психика.     Но още по-трудно е търсенето на начини за справяне с тях. Какво можем да направим: да се постараем да избягваме  подобни емоции или все пак трябва да погледнем вътре в себе си, за да се преборим с най-мрачните си демони?   Именно тук идват на помощ съветите на Никола Тесла:  известният учен ни казва, че всички емоционални страдания на човека са свързани с нежеланието му да опознае сам себе си.           Да познаете истинския си Аз – това е едно от най-важните неща, които можете да направите за себе си. Това ще ви помогне не само да виждате по-добре целите си, но и да разберете какво наистина не искате да правите в живота си. Предлагаме ви 26 въпроса, публикувани на форума PsychCentral. Отговорите на тях ще ви позволят да бъдете честни със себе си.   Първо, намерете уединено тихо място, направете няколко дълбоки вдишвания, освободете мислите от шума и безпорядъка и започнете. И помнете, тук няма правилни или неправилни отговори, същността им е в това да установите взаимоотношения с вътрешния си Аз:   1. Какви са моите краткосрочни и дългосрочни цели? 2. Кой от хората най-много ценя? Кой ме подкрепя? 3. Как се забавлявам? 4. Каква работа ме интересува и каква дейност бих искал да опитам? 5. Какво ме безпокои? 6. В какво вярвам и какви са моите убеждения (по отношение на политика, религия, социални проблеми)? 7. Кои са моите силни страни? 8. Ако можех да изпълня едно свое желание, какво щеше да бъде то? 9. Къде се чувствам най-сигурен? 10. С кого или с какво е свързано моето чувство за най-голям комфорт? 11. Срамувам ли се за нещо? 12. Как постъпвам ако се уплаша? 13. Какво беше най-голямото ми постижение? 14. Кой е най-щастливият ми спомен? 15. Какъв е най-големият ми провал? 16. Аз съм сова или чучулига? Как мога да се променя, за да съответствам на своята природа? 17. Какво ми харесва или не ми харесва в работата ми? 18. Какво ми казва вътрешния ми критик? 19. Как се грижа за себе си? 20. Вдъхновява ме работа в екип или индивидуална? Аз съм екстроверт или интроверт? 21. По какво се увличам? 22. Какво ми говорят мечтите ми? 23. Какви са любимите ми ястия, животно, група, филм, книга, цвят? 24. За какво съм благодарен? 25. Какво правя, когато се чувствам зле? 26. Какво ми причинява стрес?", "date": "2018.02.19", "title": "Никола Тесла: Коя е причина номер Едно за човешките страдания?"}
{"url": "http://www.classa.bg/%D1%81%D0%B2%D1%8F%D1%82/item/378755-%D0%BE%D0%BA%D0%BE-%D0%B7%D0%B0-%D0%BE%D0%BA%D0%BE-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%BE%D0%B3%D1%80%D0%B0%D0%BD%D0%B8%D1%87%D0%B5%D0%BD%D0%B8%D1%8F-%D0%B2%D1%8A%D1%80%D1%85%D1%83-%D0%BA%D0%B8%D1%82%D0%B0%D0%B9%D1%81%D0%BA%D0%B8%D1%82%D0%B5-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%B8", "text": "      От 2005 г. насам Съединените щати привлякоха приблизително 10% от всички преки чужди инвестиции (ПЧИ) на Китай. Размерът на китайските ПЧИ в САЩ нарасна неимоверно след 2010 г., успоредно с повишените нива на китайски инвестиции в развиващите се страни – особено в онези от тях, чрез които Пекин се надява да се засили своя собствен вътрешен пазар.    Потенциалният ход на администрацията на президента Доналд Тръмп може да окаже значително въздействие върху милиардите долари, които Пекин излива в американски производства (особено в секторите, на които Китай дава приоритет за растежа си каквито са технологиите, потребителските стоки и услугите), главно поради строгата политика на Поднебесната по отношение на инвестициите. Следва да се отбележи, че Вашингтон планира подобни мерки само спрямо Китай, но природата на китайските инвестиции в САЩ дава индикация за курса, който американските власти могат да поемат.         Китайските инвестиции в американската икономика за 2017 г. съставляват 24,1 млрд. долара. Въпреки че стойността им беше под върховата точка от 53,8 млрд. долара през 2016 г. (повишение от 220% спрямо 2015 г.), тя представлява част от една по-голяма, възходяща тенденция, в рамките на която китайските фирми вече са инвестирали повече от 170 млрд. долара в Съединените щати от 2005 г. насам.      Всъщност технологичният сектор съставлява 17,6% от китайските инвестиции за периода 2014-2017 г. – след като беше на нулеви стойности от 2005 до 2014 г.   Китай има две основни опасения. На първо място, той се страхува от американски ответни мерки върху секторите, които инвестират сериозно на американския пазар и са обект на високи нива на вътрешни китайски рестрикции.        Транспортът е единствената водеща област на китайските инвестиции в САЩ, в която протекционизмът и в двете държави е на приблизително сходни нива. Обратно на това – има огромна разлика между американските и китайските политики по отношение на вложенията в недвижими имоти и във финансови услуги.         По този въпрос технологиите и потребителските стоки са най-важните теми за Китай. Това дава на Вашингтон по-добри позиции и възможност да отговори реципрочно на вътрешните китайски ограничения върху инвестициите в тези области.          Китайското правителство има за цел да намали обемите на чуждестранни инвестиции на своите компании в развлекателната индустрия и в сектора на недвижимите имоти – две области, които съставляват 24% от китайските вложения на американския пазар от 2005 г. насам.   Усилията на САЩ за отваряне на китайската икономика обаче, бързо се сблъскват с вътрешните китайски ограничения. В крайна сметка Пекин внимателно ще претегли цената на отварянето на своята икономика за чужди компании и потенциалните негативни удари за местните производства с дългосрочния икономически растеж при подобен ход.", "date": "2018.02.19", "title": "Око за око? Американските ограничения върху китайските инвестиции"}
{"url": "http://www.classa.bg/%D1%81%D0%B2%D1%8F%D1%82/item/378756-1968-%D0%BA%D0%BE%D0%B3%D0%B0%D1%82%D0%BE-%D0%B4%D0%BE%D1%80%D0%B8-%D0%B0%D0%BC%D0%B5%D1%80%D0%B8%D0%BA%D0%B0-%D0%B1%D0%B5%D1%88%D0%B5-%D0%BB%D1%8F%D0%B2%D0%B0", "text": "Едва ли в световната история има друга година, побрала в себе си толкова много значения и такова количество митове.         Бунтът, разбира се, далеч не е само политико-икономически. Той е срещу властта по принцип, срещу всички авторитети – в семейството, в училището, в университета, на работното място. И тъй като бунтовните движения са срещу всичко, съвсем естествено е те да нямат ярко изразени лидери. Защото лидерството също е авторитет. Затова и няма стройна система на действие, няма ясно изразена програма. Всеки може да предлага всичко. Както се шегува впоследствие един от най-интересните герои на 60-те години американецът Аби Хофман:     Според някои това е слабост, според други именно в това е чарът на 1968 г. В усещането за тотална свобода. В стремежа да бъдат разрушени всички табута – политически, социални, сексуални.   Този стремеж се вижда особено добре в Съединените американски щати. На пръв поглед това звучи парадоксално. Икономическото положение на страната преди 1968 г. е много добро, средната класа благоденства. Президентът Линдън Джонсън стартира прословутата си програма „Великото общество”.    Тя включва сериозни мерки за подобряване на живота на социалнослабите и възрастните, преодоляване на расовата сегрегация, улеснен достъп на всички американци до качествено обучение и здравеопазване, сериозна борба с престъпността. Само че всички тези хубави неща няма как да скрият и огромните проблеми, които стоят пред американското общество. Дълбоката травма, причинена от убийството на президента Джон Кенеди, съвсем не е отшумяла. Гражданските права на чернокожите присъстват предимно в официалните документи, а не толкова в реалността. И, разбира се, най-тежкият проблем – войната във Виетнам.     Първите американски войници, наричани „съветници”, са изпратени в региона още през 1959 г., а през следващите години броят им постоянно нараства. Нараства обаче и броят на убитите американци, което няма как да не се отрази на настроенията в страната.     Много от социалните програми, залегнали в концепцията за „Великото общество”, се провалят поради липса на средства. Има обаче и по-важни неща от икономическите загуби. Все повече нормални американци започват да възприемат Виетнам не просто като поредната далечна държава, където Вашингтон прави каквото си иска. Виетнам вече има символен характер. Това е свободолюбивият Давид, който смело се сражава срещу превъзхождащия го във всичко империалистически Голиат.    Затова и демонстрациите в големите американски градове срещу войната във Виетнам стават все по-масови. В края на октомври 1967 г. е организирана голяма антивоенна демонстрация във Вашингтон. Протестиращите се събират при Мемориала Линкълн, след което пресичат река Потомак и тръгват към Пентагона. Интересът на медиите към ставащото е огромен, не на последно място и заради думите на Аби Хофман в навечерието на събитието.     В средата на януари 1968 г. началото на зимната сесия на американския Конгрес е отбелязано с марш на няколко хиляди жени, насочен срещу войната във Виетнам. Начело на маршируващите е 87-годишната Джанет Ранкин, първата жена, която става член на Конгреса, три години преди жените в САЩ да получат правото да гласуват на избори.     Събраните пари отиват за избирателните кампании на кандидати за Конгреса, които се ангажират да работят за прекратяване на войната във Виетнам. Антивоенните настроения проникват дори на Уолстрийт. Брокерската кантора „Пен, Вебер, Джексън и Къртис” помества документ във вестниците, в който се обяснява защо „мирът е толкова важен за инвеститорите и защо именно мирът гарантира максимално повишаване на стойността на акциите на борсата”. Американските власти обаче нямат намерение да прекратяват бойните действия, защото са убедени, че победата срещу комунистическия Северен Виетнам е съвсем близко.    В първия ден на 1968 г. пък южновиетнамското правителство нарежда във всички магазини да бъдат сложени плакати, според които това е годината, през която окончателната победа на съюзниците ще стане факт. Комунистическата въстаническа армия, действаща на територията на Юга и наричана от американците Виетконг, както и редовните части на Севера обаче, имат съвсем други планове.   На 30 януари 1968 г. започва тяхната Офанзива Тет. Операцията носи това име, защото така се нарича започващата виетнамска Нова година. На пръв поглед офанзивата изглежда напълно безсмислена. 67 хиляди войници се изправят срещу южновиетнамците и американците, чийто брой е почти 1 милион души. Атакуващите нямат никакви шансове за победа. И те наистина са разбити. Но тук има нещо много по-важно. Победените на бойното поле комунистически сили се оказват победители в очите на световното обществено мнение. И то най-вече благодарение на малка група виетконгци, които атакуват посолството на САЩ в Сайгон, столицата на Южен Виетнам.     Само че ефектът, към който са се стремили, е постигнат сто процента. Цял свят вижда снимки и кадри от надупченото с куршуми американско посолство, както и телата на убити и ранени американски войници. Всички последващи победи на американската армия не могат да се преборят с PR удара на виетконгците. Посланието е ясно: американците може да се мислят за непобедими, но са уязвими, при това твърде лесно. Могат да бъдат изненадани дори в собственото им посолство.  ", "date": "2018.02.19", "title": "1968 когато дори Америка беше лява"}
{"url": "http://www.classa.bg/%D1%81%D0%B2%D1%8F%D1%82/item/378750-%D0%B5%D0%BA%D0%B7%D0%B5%D0%BA%D1%83%D1%82%D0%B8%D1%80%D0%B0%D1%82-%D0%B4%D0%B6%D0%B8%D1%85%D0%B0%D0%B4%D0%B8%D1%81%D1%82%D0%B8,-%D0%B7%D0%B0-%D0%B4%D0%B0-%D0%BD%D0%B5-%D1%81%D0%B5-%D0%B7%D0%B0%D0%B2%D1%80%D1%8A%D1%89%D0%B0%D1%82", "text": "            Става дума за скандал, от който явно почти никой не се възмущава: редица западноевропейски правителства не искат да поемат отговорност за онези свои граждани, които преди време са се присъединили към т.нар \"Ислямска държава\" (ИД) в Сирия и Ирак и сега са задържани. Особено сирийските кюрди изпитват големи трудности да охраняват големия брой пленени бойци на ИД. Затова те се надяват, че Западна Европа ще прибере обратно своите граждани, за да ги съди в родните им страни. А и тъй като ситуацията в региона на бушуваща гражданска война е твърде нестабилна, има риск задържаните джихадисти да бъдат освободени и отново да се вдигнат на оръжие.   Министрите на отбраната на страните от антитерористичната коалиция срещу ИД проведоха среща в Рим (13.02), на която бе обсъден и този въпрос. Американският министър Джеймс Матис, чиято страна е най-важният съюзник на сирийските кюрди, се опита да убеди своите европейски партньори в необходимостта от подобна крачка. Той обаче не постигна успех: нито британците, нито французите демонстрираха готовност да приберат сънародниците си. Позицията на Германия, която бе представена от министърката на отбраната Урсула фон дер Лайен, засега остава неясна.   От общо петте хиляди европейци, които са се присъединили към ИД в региона, 1500 са се върнали в родните си страни, отбелязва Жил де Керхоф, координатор на ЕС за борбата срещу тероризма. Колко от останалите са оцелели и колко от тях са пленени - не е известно. Експерти предполагат, че сред 20-те хиляди предполагаеми бойци на ИД, пленени в Ирак и в сирийските кюрдски региони, има стотици европейци.   За да предотвратят завръщането на джихадисти в родината им, британците например използват един изпитан трик: винаги, когато законът го позволява, те отнемат британското гражданство на бойците. Според \"Ню Йорк Таймс\", по този начин Великобритания се е отървала от 150 свои съграждани. Французите не разполагат с тази възможност - поради особеностите на тяхното законодателство. Според вестник \"Льо Монд\", около 100 френски съмишленици на ИД са пленени от сирийските кюрди, а 60 от тях били дори непълнолетни. Френският външен министър Жан-Ив льо Дриан е категоричен: онези, които са извършвали варварски деяния, трябва да бъдат съдени там, където са задържани. Париж има намерение да се намесва само в случай, че процесите срещу тях се водят по несправедлив начин.     Тази позиция е в очевидно противоречие с думите на президента Еманюел Макрон, който бе обявил, че всеки случай ще бъде разглеждан индивидуално. Позицията на външния министър е неразбираема и на фона на ситуацията в региона: защото сирийските кюрди нямат правосъдие, което да отговаря на международните и европейските стандарти. Постоянно се говори за изтезания и за линчуване на задържани. Под \"справедлив процес\" френският министър явно има предвид само това, че неговите сънародници не бива да бъдат осъждани на смърт. Защото подобно нещо би представлявало проблем за Франция като страна, която официално се застъпва за премахването на смъртното наказание в света.     В Ирак положението на задържаните е дори още по-лошо: правозащитни организации като \"Хюман райтс уотч\" съобщават за систематични издевателства, изнасилвания и убийства на предполагаеми членове и симпатизанти на ИД, извършвани от иракски войници и милиционери. Към кюрдските бойци се отправят обвинения за произволни екзекуции на стотици задържани. Според \"Хюман райтс уотч\", иракското правосъдие работи \"незадоволително\" във всички възможни области – като се започне от идентифицирането на заподозрените, през нечовешките условия в затворите, та до воденето на самите съдебни процеси.   Особено много шум се вдигна в средата на януари покрай смъртната присъда над една германка, присъединила се към ИД. Тази присъда бе взета в съответствие с иракския антитерористичен закон. Германската намеса в този случай обаче се изчерпва само с това смъртната присъда да бъде заменена с доживотна.     Европа и САЩ вероятно щяха да са най-доволни, ако всички тези бойци бяха загинали в битките. Още през май 2017 Джеймс Матис обяви, че неговата страна си поставя за цел чуждестранните бойци на ИД да не оцелеят. Френските и британски политици се изказаха по подобен начин по отношение на своите съграждани. Френски медии информират дори за специални акции на френски военни части, чиято цел била да елиминират френски джихадисти, за да не могат те да се върнат във Франция.   Ако се абстрахираме от страха, че терористичната опасност в Европа може да се повиши от завръщащите се джихадисти, ще видим, че същинският проблем се състои в друго: има опасения, че в много от случаите просто няма достатъчно доказателства, за да бъдат осъдени тези хора в Европа. Затова някои явно се опитват да заобиколят презумпцията за невиновност, която би трябвало да важи и за предполагаемите терористи. А с това се подкопава правовата държава и се обезсмислят същите онези ценности, които Западът твърди, че защитава от екстремистите.", "date": "2018.02.19", "title": "Екзекутират джихадисти, за да не се завръщат?"}
{"url": "http://www.classa.bg/%D1%81%D0%B2%D1%8F%D1%82/item/378751-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%81-%D0%B1%D0%B5%D0%B7%D0%BF%D0%BB%D0%B0%D1%82%D0%B5%D0%BD-%D0%B3%D1%80%D0%B0%D0%B4%D1%81%D0%BA%D0%B8-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82-%D1%81%D1%80%D0%B5%D1%89%D1%83-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B8%D1%82%D0%B5", "text": "            ЕС заплаши със санкции, ако Германия не ограничи силното замърсяване на въздуха в някои градове. Затова правителството в Берлин смята пробно да въведе безплатен обществен транспорт в пет германски града, един от които е Бон. Естонската столица Талин е сред малкото градове в света, които отдавна са въвели такъв проект. По този повод ДВ разговаря с естонския експерт по транспортните въпроси Одед Катс.     Одед Катс: Целта беше пътуването с автобуси и трамваи да стане по-привлекателно за пътуващите, да се намали автомобилният трафик и да се подобри мобилността на безработните и хората с ниски доходи. Последното е постигнато, мисля. Много хора с ниски доходи вече са много по-мобилни. Незабавният ефект, свързан с чистота на въздуха обаче, беше по-скоро ограничен. Но година-две след въвеждането на проекта броят на хората, ползващи обществен транспорт, нарасна с 14%. Само че по-голямата част от тях бяха сред онези, които преди са се придвижвали главно пешком. Незначителен беше обаче делът на онези, които преди това са предпочитали да се возят с личните си автомобили.   Одед Катс: Опитът в други градове, въвели за кратко време безплатен градски транспорт, показва, че парите рядко са решаващият фактор в избора на това дали човек ще предпочете автобуса или автомобила. Определящо в случая е качеството на услугата. Практиката показа, че нови клиенти се печелят, ако се промени графикът на обществените превозни средства, така че те да се движат на по-чести интервали и ако мрежата на обществения транспорт обхване по-широки градски части.       Одед Катс: Експериментът в Талин и в други градове доказа, че най-ефективно е да се повишат разходите, свързани с ползването на автомобила, а именно: цените на бензина, на таксите за паркиране и на винетките. С други думи - трябва да се повишат разходите, които се правят, когато един автомобил не седи само в гаража, а действително се ползва. Нека накараме шофьорите на автомобили да плащат за нежеланите странични ефекти на автомобилния транспорт, а именно: замърсяването на въздуха и задръстванията по улиците. Само ако им бръкнете по-дълбоко в джоба, шофьорите на автомобили вероятно ще предпочетат все пак обществения транспорт.   Одед Катс: Можем да разберем защо не са успели. Има доста градове - най-известен сред тях е Хаселт в Белгия, - които дълго време са ползвали безплатен обществен транспорт и впоследствие са били принудени отново да въведат заплащането на билети, защото моделът се е оказал неприложим във финансово отношение.     Одед Катс: Размерът на местните данъци в Естония зависи от местожителството. Имаше много голям брой хора, които живееха в Талин, но бяха регистрирани на адрес в друго селище. Така градът губеше значителна част от данъчните си приходи. Предлагайки на тези хора безплатен обществен транспорт, столичната управа ги подтикна да се регистрират в Талин, тъй като безплатната оферта важи само за хора с адресна регистрация в този град. С новите данъчни постъпления естонската столица успява да покрие разходите за безплатния транспорт.", "date": "2018.02.19", "title": "Германия: С безплатен градски транспорт срещу автомобилите?"}
{"url": "http://www.classa.bg/%D1%81%D0%B2%D1%8F%D1%82/item/378752-%D1%82%D0%B0%D0%BC-%D1%81%D0%BC%D1%8F%D1%82%D0%B0%D1%82-%D0%B6%D0%B5%D0%BD%D0%B8%D1%82%D0%B5-%D1%81-%D0%BC%D0%B5%D0%BD%D1%81%D1%82%D1%80%D1%83%D0%B0%D1%86%D0%B8%D1%8F-%D0%B7%D0%B0-%D0%BD%D0%B5%D1%87%D0%B8%D1%81%D1%82%D0%B8", "text": "            Индийският филм \"Pad Man\" разказва в боливудски стил историята на Арунахалам Муруганатхам, изобретателя на машина за производството на евтини дамски превръзки. Един ден той забелязал, че по време на менструация съпругата му използва вестници и парцали, тъй като нямала достатъчно пари за хигиенни материали. В Индия филмът се радва на голям успех. Сценарият се базира на книга на индийската писателка и бивша актриса Туинкъл Кана. 43-годишната Кана, която е и продуцентка на филма, признава, че с тази история е искала да наруши едно табу в Индия.     Според официална държавна статистика, по-малко от половината жени между 15 и 24 години в селските региони на Индия използват по време на месечния си цикъл хигиенни материали. Повечето жени са принудени да използват хартия от вестници или парцали, а някои прибягват дори до листа от растения, пясък и пепел. \"Това често води до възпаления\", казва Триша Шети от \"SheSay\". Нейната организация е внесла жалба във Върховния съд на Индия срещу високия данък, с който се облагат дамските превръзки. В момента той възлиза на 12%. Начинът, по който много млади жени се опитват да се справят с месечния си „проблем\", оказва пагубно влияние не само върху здравето им. \"Когато са в цикъл, близо 23% от момичетата не ходят на училище\", казва Триша Шети.     Индийките, които имат средства за закупуването на хигиенни продукти, ги получават обикновено крайно дискретно: в магазините продавачките ги опаковат в черни торбички. В Индия се смята, че по време на цикъл жените и момичетата са омърсени. В някои семейства налагат на жените и момичетата в менструация строги забрани: те нямат право да сядат на семейния диван, не могат да посещават храмове и да докосват религиозни предмети. Забранено им е дори да пипат консервирани зеленчуци - в страната е разпространено суеверното схващане, че те ще се развалят от докосването на тези „нечисти\" жени.   Този анахронизъм се дължи най-вече на липсата на образование и на факта, че менструацията е превърната в срамна тема. Учителите говорят с момичетата за месечния цикъл едва в осми, девети или десети клас. При много девойки обаче менструацията се появява доста по-рано. Често учителите напълно игнорират темата, тъй като им се чувстват неудобно да я обсъждат. Точно поради тази причина индийското семейство Гупта и Тахин Паул са издали през 2014 година комикс с името \"Менструпедия\", който трябва да обясни на учениците какво точно представлява женският цикъл. Според авторите, книгата е достигнала до 150 000 момичета и се чете в над 250 училища в страната.   В Индия темата за месечния цикъл на жените си остава табу   Гупта и Тахин Паул приветстват филми като \"Pad Man\". Те обаче се съмняват, че филмът ще успее да прогони предразсъдъците, свързани с менструацията. \"Тук става дума за нещо, което е дълбоко загнездено в нашата култура\", казва Гупта Тахин.   Подобна е и ситуацията в съседен Пакистан. Там филмът \"Pad Man\" дори бе забранен. Пред \"The Indian Express\" Ишак Ахмед от Държавната служба за налагане на цензура казва, че няма да бъде позволено в страната му да бъдат внесени филми, които са насочени срещу \"нашите традиции и култура\".   Бързо след решението на Пакистан в социалните медии се надигна мащабен протест. Появиха се множество снимки на дамски превръзки и тампони, придружавани от хаштага #PadManChallenge. Някои от потребителите на Туитър и Фейсбук адресираха следните постинги до Службата за налагане на цензура: \"Ти си роден, защото майка ти има менструация. Човек не трябва да се срамува от темата за женския цикъл\".", "date": "2018.02.19", "title": "Там смятат жените с менструация за \"нечисти\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378744-%D0%BC%D0%B0%D0%B4%D0%BE%D0%BD%D0%B0-%D0%BF%D0%B0%D0%BA-%D1%81%D0%B5-%D0%BF%D1%83%D1%81%D0%BD%D0%B0-%D0%B3%D0%BE%D0%BB%D0%B0", "text": "Мадона не спира да провокира почитателите си. 59-годишната изпълнителка постна в Инстаграм снимка в стил ню. На кадъра кралицата на попа позира само по шапка.      „Неделя, кървава неделя\", гласи краткият текст към него. За 4 часа фотосът събра над 88 000 харесвания. Наскоро Мардж взриви мрежата с друга скандална снимка, на която позира само по чанта.      ", "date": "2018.02.19", "title": "Мадона пак се пусна гола"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378745-%D0%B6%D0%B8%D0%B2%D0%B8%D1%8F%D1%82-%D0%BA%D0%B5%D0%BD-%D1%81%D0%B8-%D0%BC%D0%B0%D1%85%D0%BD%D0%B0-%D1%80%D0%B5%D0%B1%D1%80%D0%B0%D1%82%D0%B0", "text": "34-годишният Кен Родриго Алвеш вече е дал над 600 000 долара за огромен брой пластични операции. По време на последната той си махна 4 ребра, за да може талията му да не е 91 сантиметра, а като на истинска Барби - 60 сантиметра.  Алвеш продължава своята кампания \"За феминизиране на мъжете\", позиционирайки се като джендърно-неутрален човек или просто Джесика Алвеш. И този път с помощта на модния стилист Томас Евънс той участва в създаването на серия снимки в стил Femme The Man, пише Daily Mail.  В черен корсет с червени шевици, с красни пискюли на зърната и ярко червено червило, хармониращо с лака по ноктите, Рдриго застана пред камерата на Томас.  Другият му образ бе посветен на времето на Хю Хефнър: класическо черно бори без ръкави, заешки уши и незаменимите високи токчета. Важен детайл - мрежести чорапогащи, присъства и на двете снимки.  Потребителите в мрежата вече не се вълнуват много от изцепките на живия Кен. Още се отнася до кампанията \"За феминизиране на мъжете\" някои отбелязват, че вече няма и кого да се феминизира. Други просто съжаляват Родриго. Трети пък го съветват да не се превръща изцяло в Барби, все пак такива изроди вече има достатъчно.", "date": "2018.02.19", "title": "Живият Кен си махна ребрата"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378746-%D0%B3%D0%BE%D1%80%D0%B5%D1%89%D0%B0-%D0%BF%D0%BE%D1%80%D0%BD%D0%BE%D0%B7%D0%B2%D0%B5%D0%B7%D0%B4%D0%B0-%D0%B7%D0%B0%D1%80%D1%8F%D0%B7%D0%B0-%D1%84%D0%B8%D0%BB%D0%BC%D0%B8%D1%82%D0%B5", "text": "22-годишната Бел Нокс, чието истинско име е Мириам Уикс, работи в порноиндустрията 4 години. Когато навършва 18 години, иска от родителите си 60 000 долара, за да учи в елитно юридическо училище, но получава отказ. Тогава решава да изкара парите сама и започва да се снима в порно филми, пише „Дейли мейл\".      Мириам помни в детайли първия си опит: правила орален секс на колегата си по снимки. И до днес си спомня тази „много сексистка сцена, изпълнена с насилие и доминиране\". Още тогава разбира, че иска да посвети целия си живот, защитавайки правата на жените.        По време на снимките често търпи критики заради покритото си с белези тяло и за фигурата си. Всичко това оказва голямо влияние на психиката й, момичето често получавало сривове, един от които без малко да завърши със самоубийство.      \"Като много други млади жени, борещи се с депресията, бях решила да сложа край на живота си. Но нещо ме спря и сега съм много далеко от тези мисли\", признава красавицата.      Наскоро фенове на актрисата забелязахю, че Уикс не се снима и започват да бият тревога. Малко по-късно става ясно, че звездата от филмите за възрастни е записала в юридическо училище в Ню Йорк и смята да се раздели напълно с развратното си минало.      Мириам уверява, че се е наложило да се откаже и от работата като модел, тъй като е много заета с ученето.", "date": "2018.02.19", "title": "Гореща порнозвезда заряза филмите"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378747-%D1%80%D1%83%D1%81%D0%BA%D0%B8-%D1%84%D1%83%D1%82%D0%B1%D0%BE%D0%BB%D0%B8%D1%81%D1%82%D0%BA%D0%B8-%D1%81%D0%B5-%D1%81%D0%BD%D0%B8%D0%BC%D0%B0%D1%85%D0%B0-%D0%B2-%D0%BE%D1%82%D0%BA%D1%80%D0%BE%D0%B2%D0%B5%D0%BD%D0%B0-%D1%84%D0%BE%D1%82%D0%BE%D1%81%D0%B5%D1%81%D0%B8%D1%8F", "text": "Женският отбор по американски футбол \"Косатките от Владивосток\" публикуваха в социалните мрежи провокативни фотографии, с които привлякоха общественото внимание и породиха ожесточени дискусии. \"Всеки ден се борим. Ние се борим не само помежду си, но и с общественото мнение.      Не само разкъсваме фланелките един на друг, но и обществените стандарти за красота. Ние вярваме, че американският футбол е красив. Нека се подкрепим един друг, да поплачем заедно и да се посмеем. Гордеем се, че при нас имаме много добри хора. Станете част от черно-бялото семейство!\", пишат футболистките под разголените снимки.      В социалните мрежи снимките на спортистите по бельо бяха оценени нееднозначно. Реакцията на потребителите варира от възхищение до отвращение. Въпреки това \"Косатките от Владивосток\" не се смущават от отрицателните мнения. Те се гордеят със своето увлечение по американски футбол и заявяват, че чрез откровените фотографии се стремят да разтърсят общоприетите канони за красотата и да предизвикат обществен интерес към този спорт, както и да привлекат нови момичета в отбора.      Една от спортистките в отбора, девойка на име Настя, категорично отговаря на всички, които се подиграват на визията й: \"Аз тежа 107 килограма и това не ми пречи да се чувствам страхотно, както в спорта, така и в живота!\". Футболистките обещават да научат от нулата всяко момиче, което иска да играе американски футбол.                  ", "date": "2018.02.19", "title": "Руски футболистки се снимаха в откровена фотосесия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378748-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-19-%D1%84%D0%B5%D0%B2%D1%80%D1%83%D0%B0%D1%80%D0%B8", "text": "Трябва да разглеждате бъдещите си перспективи, с цялата сериозност на която сте способни. Поискайте съвет от стар партньор или приятел. Основните ви сили, трябва да бъдат насочени към реализация на набелязаните съвместни планове. Опитайте се, да действате в съответствие с плана си. Не се поддавайте на желанието да рискувате- това може да има лоши последствия за вас лично и да ви изхвърли на няколко позиции назад. Възможно е, да се сблъскате с някакво професионално изпитание или необходимост да коригирате някаква стара грешка. Днес, не трябва да прекалявате със социалното взаимодействие. Ентусиазма ви, трябва да бъде в рамките на нормалното – другите, също ще са склонни да действат в рамките на параметрите на техните отговорности. Правните въпроси и регулиране на съвместните усилия, ще добиват все по-голямо значение. Днес, ще трябва да си припомните, неприятни неща, като социални отговорности и професионален дълг. Красноречието и въображението, едва ли ще ви помогнат, ако не искате / не можете /или не ви харесва да действате. Първата половина на деня, обещава да бъде доста напрегната. Вероятността за директни пречки и препятствия, ще става все по-висока. Вашите притеснения относно това, дали сте избрали правилния партньор и дали основата на връзката ви е стабилна, може да се усилят. Малко е вероятно, днес да имате свобода и независимост. Шансът е, да бъдете изправени пред необходимостта да изпълните някои задължения. Утрото е подходящо време за запълване на пропуски в ежедневната ви работа, за поправяне на грешки от личен характер и за въвеждане на изменения, в стратегическите ви планове. Денят, ще бъде хубав, ако се придържате към строга дисциплина още от сутринта. Може да преразгледате старите си планове, свързани с децата, ако имате. В романтичната сфера на живота, като любовта например, могат да изплуват някой неприятни нюанси. Денят не е благоприятен за нови начинания, както и за вашата популярност и авторитет. Може да се наложи изцяло да се съсредоточите върху семейството си или професионалните отношения. Времето преди обяд е особено опасно, тъй като може да предизвика здравословни проблеми или неприятности в семейството.   С напредването на деня, трябва да се вземете в ръце и да свършите малко от по-неприятните задачи. Ще бъдете в състояние да свършите всичко успешно, въпреки че може би не трябва да очаквате изключителни резултати. Собствените ви съмнения, за избраната посока и цел, могат да се засилят към вечерта. Вашето здраве, финансово положение и професионални цели, могат да наложат определени ограничения върху вас. Може да се появят някои пречки, породени от минали грешки. В същото време, ще имате възможност да идентифицирате тези грешки и да ги отстранявате своевременно. Денят, ще подканя към дисциплина и организация. Не стойте без да правите нищо, особено в началото на деня. При липса на конкретна цел, може да сте податливи на депресия, меланхолия и разочарования. Ще трябва временно да се въздържате от романтични приключения. Целенасочената работа ще носи добри резултати в първата половина на деня. Ако, за изпълнение на задачите ви, трябва уединение, смело си потърсете подходящо място. Ако имате бизнес, трябва да обърнете внимание на проблеми, свързани с управлението, организацията и техническите аспекти на вашия проект.", "date": "2018.02.19", "title": "Дневен хороскоп 19 февруари"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/378749-%D0%B5%D0%BA%D0%BE%D0%BB%D0%BE%D0%B3%D0%B8%D1%87%D0%BD%D0%B8%D1%8F%D1%82-%D1%81%D0%BA%D0%B0%D0%BD%D0%B4%D0%B0%D0%BB-%D0%BF%D0%B8%D1%80%D0%B8%D0%BD", "text": "              Сини глетчерни езера, обширни иглолистни гори, белоснежни планински върхове: гледката е като от пощенска картичка. Именно така изглежда в очите на туристите българският Национален парк \"Пирин\". От 1983 година насам той е под закрилата на ЮНЕСКО. На това място се срещат голям брой редки растения и животни, включително и най-старото иглолистно дърво на Балканите (Байкушевата мура – б. ред.).   Сега обаче тази идилия е застрашена, защото българският премиер има други планове за това природно богатство: той иска да превърне националния парк в голям ски курорт. През декември правителството на Борисов одобри поправки в плана за управление на парк \"Пирин\", които позволяват изграждането на нови пътища и нов лифт.       Природозащитници в България, подкрепяни от Зелените в Европарламента (ЕП), протестират. Зам.-председателката на фракцията на Зелените в ЕП Ска Келер наскоро посети България и се включи в протестите в защита на Националния парк \"Пирин\". Българското правителство обаче се отнесе към нея по доста странен начин. Вицепремиерът Валери Симеонов нарече евродепутатката \"зелена джихадистка\" и подкрепи декларация на своя \"Национален фронт за спасение на България\", в която се настояваше за експулсирането на Келер от страната.   \"Отдавна съм в политиката и никога не съм чувала подобно искане – както в Европейския съюз, така и вън от него\", написа евродепутатката в своя позиция по случая и призна, че е шокирана.   Келер се оплака пред Европейската комисия, която се намеси. В крайна сметка България в момента председателства ЕС и би трябвало да се очаква, че правителството на Бойко Борисов ще се държи образцово. Вместо очакваното извинение обаче, от българска страна се появи само една кратка декларация, в която се казваше, че възгледите на коалиционния партньор от НФСБ не съвпадали с позициите на българското правителство. Самият Симеонов, който впрочем е осъден заради реч на омразата срещу роми, не излезе с позиция по скандалния случай.     Национален парк \"Пирин\" е не само под закрилата на ЮНЕСКО, той е и част от европейското природно наследство. Досега обаче Брюксел не се е занимавал подробно с плановете за промени на територията на парка. Катерина Раковска от Световния фонд за дивата природа (WWF) е категорична: \"Плановете за строителство на нови съоръжения нарушават действащото българско законодателство по много пунктове.\"    Тя казва още, че правителството на България игнорира и една европейска директива. Националният парк \"Пирин\" е част от европейската мрежа на защитени територии Натура 2000. Поради това плановете за строеж трябва да бъдат подложени на процедура за екологична оценка и допустимост. \"В конкретния случай това просто не се случи\", казва Раковска.   Защо обаче правителството в София иска да превърна точно този природен парк в ски зона? От WWF са проверили плановете за строеж и са установили, че от тях всъщност не може да се очаква някаква икономическа изгода за страната. Планинските върхове в региона не са подходящи за масов ски туризъм. \"Решението на правителството е най-вече от полза за концесионера на ски зоната в Национален парк \"Пирин\"\", казва Катерина Раковска.   И именно тук историята става интересна: концесионерът на ски зоната в Банско е фирма \"Юлен\". Борислав Сандов от Партията на Зелените твърди, че правителството в София заблуждава българското общество относно истинските причини за ставащото с \"Пирин\". Сандов е установил, че зад \"Юлен\" всъщност стои фирмата \"DUC Nominees\", чийто собственик е кипърски гражданин. Ако човек продължи да дълбае по-надълбоко, стига до офшорно дружество на Вирджинските острови. Борислав Сандов и неговите съпартийци предполагат, че този холдинг е свързан с организираната престъпност.   Представителката на WWF е по-предпазлива в изказването на предположение за корупция: \"Може би тук става въпрос за голям конфликт на интереси\", казва Раковска.     Еко-активисти протестират срещу плановете на правителството за парк \"Пирин\"   Раковска се надява на повече подкрепа - най-вече от страна на ЕС. \"Надяваме се, че ЕК ще настоява твърдо за спазването на договореното от Натура 2000\", казва тя. На запитване от Дойче Веле обаче един от говорителите на ЕК отговори, че засега случаят е изцяло в сферата на националните компетенции. Брюксел следи дали в проекти, оказващи влияние върху околната среда, се спазват нормите, зададени от ЕС. Към този момент обаче нямало \"нарушение на европейските правила за околната среда\", заяви говорителят.   Природозащитниците от ЕК, Зелените в България и в ЕП обаче критикуват остро екологичния скандал. Евродепутатката Ска Келер написа на българския премиер следното: \"Новият план за управление на \"Пирин\" позволява насред впечатляващата природа да се разширят редица комерсиални дейности до 48% - включително построяването на ски-съоръжения и изсичането на гори. Това е прекалено много\".", "date": "2018.02.19", "title": "Екологичният скандал \"Пирин\""}
