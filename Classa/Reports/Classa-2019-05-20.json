{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395714-%D1%81%D1%82%D1%80%D0%B0%D1%82%D0%B5%D0%B3%D0%B8%D1%8F-%D0%B7%D0%B0-%D0%BB%D0%B8%D0%BF%D1%81%D0%B2%D0%B0%D1%89%D0%B8%D1%82%D0%B5-%D0%BA%D1%80%D0%BE%D0%BA%D0%BE%D0%B4%D0%B8%D0%BB%D1%87%D0%B5%D1%82%D0%B0", "text": "Така и аз не мога да разбера какви са тези вълнения, какви са тези протести против \"Националната стратегия за детето 2019-2030\", след като г-н Борисов миналата седмица ясно даде да се разбере, че такава стратегия няма (\"Как ще има, щом пляскам!\"). Въпреки това обаче проект има и по закон трябва да има, както имаше стратегия 2008-2018. Друг е въпросът що за   са това. Десет години не е стратегически хоризонт. Когато става дума за политики по отношение на децата, хоризонтът трябва да е минимум две поколения, за да може политиката спрямо първото да даде резултат и то да произведе второто според стратегическия ни замисъл. И ако приемем, че поколенията условно се сменят през 20 години, то една стратегия за детето е редно да бъде с хоризонт поне 50 години. Ще бъдем истински тарикати, ако знаем как да постъпим днес с малкия Иванчо, за да може внукът му да бъде такъв, какъвто го искаме, да радва дядо си, пък и обществото. Хоризонтът обаче е най-малкият проблем на въпросната стратегия. Документът е написан на език, от който изтръпвам. Зад звучащи като прецизни термини кухи думи и облите мандарински фрази прозира чиновническият талант да не се казва нищо. От този текст може да произтече всичко, но може да не произтече и нищо. И съм по-склонен да предположа, че няма да произтече нищо - той е бил създаден от съвестни чиновници някъде между обедната почивка и края на присъствения ден с твърдата увереност, че това е просто формалност. Най-сетне стратегията е ялова и заради това, че старателно обяснява какво трябва да се постигне, но и думичка не казва как то ще се случи. Виж, \"да влезем в ЕС, за да се възползваме от предприсъединителните и структурните фондове\" - това Е стратегия. Но \"Развитие на целенасочени мерки за социална подкрепа на семействата с деца, съобразно нуждите на семействата и рисковете за детето\" (взимам го напосоки) - това НЕ Е стратегия. Това са общи приказки. Но и в общите приказки има моменти, които дразнят хората. На първо място това е генералният тон на документа. Той е изцяло в стила на мейнстрийма, на либералните и културно марксистки парадигми. Мултикултурализмът е водеща ценност, развлечението - неотменимо право. Децата трябва: а) сами да взимат решения за себе си, пренебрегвайки авторитета на родителите и б) да се чувстват отговорни единствено към държавата и гражданското общество, но не и към семейството. Спокойно, деца! Очевидно държавата и гражданското общество няма да са строги към вас и ще поощрят всичките ви лудории, стига те да ви направят тъпи консуматори, които гледат на кредитната карта като на един от физиологичните си органи. Не на последно място Стратегията е непоправимо компрометирана от пълното отсъствие на финансова визия. Всъщност отсъствието е само в приходната част (бюджет, еврофондове, заинтересовани страни, дарители и др. - разбирай само бюджет), докато в разходната визията е кристално ясна - стратегията ще се осъществява чрез проекти, те ще се плащат от държавата, а ще ги изпълняват всевъзможните НПО, само от имената на които на човек може да му се догади. Тоест, държавата ще скубе гражданите, ще слага на търговците ядрени нано-касови  , така че и стотинка да не се изгуби, с важната мисия да плаща на НПО да преливат от пусто в празно. Отговорността не бива да бъде отнемана от личността и прехвърляна на правителствени и неправителствени организации, защото личността (родителите, децата) става ленива, безотговорна и пасивна, човек става хладък - нито горещ, нито студен - и ще бъде изблюван (Апокалипсис 3:16). Не бива мнозинството добри и отговорни граждани, съвестни хора и морални родители да бъдат подлагани на тормоз заради малцинството нередовни. Това важи за всичко - заради десетина ислямисти преди 18 години и до ден днешен целокупното човечество унизително си събува обувките на летищата, а \"Световният заговор\" изглежда се кефи. Такава стратегия не бива да отстоява финансовия интерес на неправителствения сектор, а авторитета на родителите и авторитета на учителите. И да направи така, че родителите, възпитавайки децата, да бранят авторитета на учителите, и учителите, обучавайки децата, да бранят авторитета на родителите. Голямото предизвикателство пред всяко законодателство е да обобщи трудно обобщими неща. В Стратегията за детето сякаш има само един вид дете - в най-добрия случай бедно и болно, в масовия - жертва на физически и сексуални издевателства. Затова час по-скоро трябва да се включат НПО. Истината обаче е, че децата са толкова различни помежду си, колкото различни са и възрастните. Има семейства, които осигуряват на децата си образователен и възпитателен стандарт, какъвто държавата не е и сънувала. Има и семейства, които създават и отглеждат деца в условията на полусъзнателен алкохолизъм. Кои деца визира стратегията? Защото ако мерят всички с един аршин, винаги ще има несправедливо ощетени. При отсъствие на обща визия се получава така, че през социалните институти ще плащаме на дадени индивиди да имат деца, после ще им ги отнемаме, защото от индивидите чеп за зеле не става, и пак плащаме за тяхното настаняване в институции. Когато институциите изплюят новото поколение на улицата, за много деца единственият източник на доходи е да раждат деца и цикълът се повтаря. Решете това уравнение, пък тогава имайте очи да наричате документа си \"стратегия\". Тук важи същото като и за Истанбулската конвенция - едно читаво национално законодателство няма нужда от допълнителни директиви, конвенции и стратегии. Ако държавните институции не могат да приложат законодателството и да се справят с проблемите, ами са принудени да викат НПО и да им плащат - тогава институциите се нуждаят от сериозно реформиране, започващо с уволнения на непригодни чиновници. Иначе помним една друга \"стратегия\" и тя с хоризонт 10 години - декадата на ромското включване. Така се включиха, че още не можем да ги изключим. Иначе НПО-тата напълниха тумбаците и още мъркат доволно. Вредна ли е стратегията за детето? Сама по себе си не, но позволява да се вършат вредни неща в нейните рамки, които на практика са неограничени. Но ако някой иска да върши вредни неща, ще ги върши и без стратегия. Стратегията е ненужна. Ако искат наистина да има стратегия за децата, трябва да приемат един нов и коренно различен документ, който да започва преди всичко с визия за духовно-нравственото възпитание. Но пък ние самите не сме наясно с ценностите си - къде ще вървим да ги преподаваме на децата! Освен това мисля, че Картаген трябва да бъде разрушен.", "date": "2019.05.20", "title": "Стратегия за липсващите крокодилчета"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395715-%D0%B4%D1%80%D1%8A%D0%BD%D0%BA%D0%B0%D0%B9,-%D0%BD%D0%BE-%D0%BD%D0%B5-%D1%81%D0%B5-%D0%BF%D1%80%D0%B5%D1%85%D0%BB%D0%B0%D1%81%D0%B2%D0%B0%D0%B9", "text": "В предаването на Цветанка Ризова, премиерът Борисов лансира поредната версия за смъртта на дядо си. Цветанка го попита как ще коментира искането на БСП да излезе в отпуск  до евроизборите, защото непрекъснато използвал поста си за предизборната кампания на ГЕРБ и поискаха ЦИК да го санкционира за използването на държавен ресурс за водене на предизборна кампания. Борисов отговори иронично: “И да бъда пратен в Белене и убит? Така са постъпил и с дядо ми.“     Горкият дядо, дали си е представял, че Бойко ще го разнася като Хамлет черепа от телевизия в телевизия?! Всъщност, той дори не му е дядо. „Стандарт“ без да иска изнамери лелята на Борисов и тя разкри, че убитият е прадядо на Борисов. Но това откритие мина и замина, никой не му обърна внимание. Въпреки, че и някои западни вестници писаха. Например “Франкфуртер рундшау” обясни: „В действителност става дума за неговия прадядо и не са били комунистите, а обикновени престъпници.” Кой чул-чул. Всъщност, малко чуха и Борисов продължи да гради антикомунистическата кариера на дядо си. И той измина наистина дълъг път – от убит като куче с колове в царевичака край селото до политически затворник в Белене.     Дето вика колегата Зошченко, „дрънкай, ама не се прехласвай”. Обаче Борисов се прехласна. Това с дядото в Белене вече е турболъжа. През 2001 година, когато се появи на обществената сцена, Борисов имаше нужда от този дядо, за да се легитимира като антикомунист, дори потомствен антикомунист. И гордо посвети победата си в изборите през 2009 г. на него. И до днес антикомунистът Борисов се крепи на един прадядо. Срещу който прадядо се възправя един дядо комунист, един баща комунист, а и самият протагонист, който напуска МВР, щото не иска да се деполитизира…     – „Дядо ви е бил жертва на комунистите, но вие охранявахте Т. Живков? – Защото не го е мачкал той. И при него е имало негодници…” (“168 часа” от 06.12.2002)     Негодници винаги има… Този дядо-прадядо е нужен и за друго. Бойко често се хвали, че е завършил с отличие и златен медал гимназия. И изведнъж този блестящ млад ум става пожарникар. Та дядото „враг на народа” добавя логика в тази нелогичност – като „враг на народа” „на мен ми разрешиха само за пожарникар…” Дядото става онова „въпреки”, което доизгражда образа на кадърния млад човек: „въпреки” системата той успява. От друго интервю на героя обаче научаваме, че той изобщо не е кандидатствал в друг факултет, освен в пожарния.     И така до днес в обществото циркулира един автопортрет на премиера, скалъпен набързо в началото на публичната му кариера. И от там нататък медиите не добавиха нито щрих към него. Всичко беше прието на юнашка вересия. Един биографичен факт не беше проверен! Всичко, което знаем за Бойко, го знаем от Бойко. А неговата версия, освен обективния си недостатък (винаги е субективна), явно е и доста напудрена, пълна е с противоречия и откровени лъжи. С трън да виеш няма да завиеш един факт на реална репресия срещу внука на „народния враг“.  От ШЗО в Плевен, където служеха репресираните (виж ми окото!), та до шеф  на катедра в Симеоново и член на БКП, виждаме една нормално развиваща се, даже ускорена кариера.     Не е важно кой прави историята, важно е кой я пише. Бойко сам си написа историята и затова годините в охранителния бизнес тънат в мъгла. Приятелствата и съдружията с криминалните авторитети също. Шеметната банкерска кариера на приятелката му Цветелина също. Близките връзки и договорки с олигарсите… За умрял не се е писало така дискретно, както за миналото на Борисов.     И днес мълчанието продължава и дори става все по-гъсто и лепкаво. До обикновените хора стига единствено умелата демагогия на премиера. А в демагогията той наистина е добър, роден демагог. Ако Борисов на някого е задължен за шеметната си кариера, това са медиите. За това, което не направиха, а им беше дълг. Никога в новата история на българската журналистика не е имало друг такъв случай, когато толкова много медии са се държали толкова позорно.     Поуката е ясна. Лъжците трябва да се разобличават навреме. Защото иначе стават лош пример. На последните президентски избори Тетка Цачева също извади от ръкава един дядо, николапетковист, убит от комунистите през 1952 г.. И пусна ефирна сълза в негова памет. През 2011 г. в предаването на Коритаров госпожата разказа същата история, но много спокойно, без кромид, извинете, без сълзи. Как да ѝ вярва човек, когато още невръстна, тази внучка на народен враг е поета от партията, пратена е да учи и то не какво да е, а право в РАБФАК в СУ, а след това е настанена веднага на прилична работа… Рядко постъпваха така комунистите с враговете на народа. Толкова рядко, че почти не се случваше. Оказа се също така, че и нейният дядо не е съвсем автентичен. Май не ѝ бил точно дядо, а втори мъж на баба й, пък баща й се бил отрекъл от него…     После и Делянчо се оказа преследван при стария режим, не му давали да спортува, щото дядо му лежал в Белене. Делян Добрев репресиран?! Ако и той на 10 ноември още да е пишкал на тенекия да му тропка. Комунистите вярно бяха зверове, но през 80-те години режимът беше омекнал и пеленачета не се преследваха.     И така от 2001 г., когато се появи, до днес, май 2019 година, Борисов си остана с автопортрета, който сам си измисли. И с него ще си отиде, когато му дойде времето, дай, Боже, да е скоро. Интересно до какви кариерни върхове ще стигне дядо (прадядо) му през това време.    ", "date": "2019.05.20", "title": "Дрънкай, но не се прехласвай"}
{"url": "http://www.classa.bg/%D1%81%D0%B2%D1%8F%D1%82/item/395705-%D1%81%D1%82%D1%80%D0%B0%D0%BD%D0%B8-%D0%BE%D1%82-%D0%BF%D0%B5%D1%80%D1%81%D0%B8%D0%B9%D1%81%D0%BA%D0%B8%D1%8F-%D0%B7%D0%B0%D0%BB%D0%B8%D0%B2-%D0%BF%D0%BE%D0%B7%D0%B2%D0%BE%D0%BB%D1%8F%D0%B2%D0%B0%D1%82-%D1%80%D0%B0%D0%B7%D0%BF%D0%BE%D0%BB%D0%B0%D0%B3%D0%B0%D0%BD%D0%B5-%D0%B2%D0%BE%D0%B9%D1%81%D0%BA%D0%B8-%D0%BD%D0%B0-%D1%81%D0%B0%D1%89-%D1%81%D1%80%D0%B5%D1%89%D1%83-%D0%B8%D1%80%D0%B0%D0%BD", "text": "Саудитска Арабия и няколко страни от Съвета за сътрудничество за арабските държави от Персийския залив одобриха искането на САЩ за разполагане войските на територията и водите на Персийския залив, съобщава арабският вестник \"Ашар ал-Аусат\", който цитира анонимни високопоставени източници. В публикацията се посочва, че одобрението е дадено \"въз основа на двустранни споразумения между САЩ и държавите от Персийския залив, които се стремят да разубедят Иран от всякакви действия, които биха могли да доведат до ескалация на военното напрежение, до нападение на страни от Персийския залив или да изложат на риск американските интереси в региона на Близкия изток.\" Също така, арабски дипломатически източници заявиха пред медиите, че няколко страни в региона в момента преговарят за свикване на среща с ограничено участие по време на ислямската среща на върха в Мека, насрочена за по-късно този месец. Напрежението между Съединените щати и Иран нарастна, след като американският президент Доналд Тръмп обяви напускането на САЩ миналия май на Съвместния и пълен план за действие за 2015 г., докато други страни, включително Иран, осъдиха тази мярка и останаха верни на разпоредбите на споразумението. Техеран каза тази седмица, че е изоставил някои от ангажиментите си по ядреното споразумение. От своя страна Вашингтон обеща да реагира \"с безмилостна сила\" на възможната заплаха за американските интереси в Близкия изток и засили военното си присъствие в региона с бойната група на самолетоносача А. Линкълн, както и с американски оперативни бомбардировачи. Междувременно Тръмп отрече, че страната му планира военен конфликт с Ислямската република. От своя страна върховният ирански лидер аятолах Али Хосени Хаменей заяви, че макар Техеран да не търси война със САЩ, той няма да се върне към преговорите за ядрения пакт.", "date": "2019.05.20", "title": "Страни от Персийския залив позволяват разполагане войски на САЩ срещу Иран"}
{"url": "http://www.classa.bg/%D1%81%D0%B2%D1%8F%D1%82/item/395707-%D0%BA%D0%B8%D1%82%D0%B0%D0%B9-%D0%BF%D1%80%D0%B8%D0%B7%D0%BE%D0%B2%D0%B0-%D1%81%D0%B0%D1%89-%D0%B4%D0%B0-%D0%BD%D0%B5-%D0%BE%D1%82%D0%B8%D0%B2%D0%B0%D1%82-%D1%82%D0%B2%D1%8A%D1%80%D0%B4%D0%B5-%D0%B4%D0%B0%D0%BB%D0%B5%D1%87-%D0%B2-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0%D1%82%D0%B0-%D0%B2%D0%BE%D0%B9%D0%BD%D0%B0", "text": "Различията между Китай и САЩ по отношение на двустранните икономически отношения трябва да бъдат решени чрез диалог и сътрудничество въз основа на уважение и взаимни ползи, заяви китайският външен министър Ван Йи в събота по време на телефонен разговор с държавния секретар на САЩ Майк Помпео. Уанг Йи предаде на американския си колега \"силното отхвърляне\" на правителството му на декларациите и действията на Вашингтон, насочени срещу китайските компании и националните интереси на азиатската страна. \"Призоваваме САЩ да не отиват твърде далеч\", предупреди той. Тази сряда Министерството на търговията на САЩ обяви включването на китайската компания Huawei в своя „Списък на предприятията\", което ще попречи на телекомуникационния гигант да купува части и компоненти от американски компании без предварително одобрение от правителството.", "date": "2019.05.20", "title": "Китай призова САЩ да \"не отиват твърде далеч\" в търговската война"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395708-%D0%B7%D0%B0%D1%80%D0%B0%D0%B4%D0%B8-%D1%81%D0%BF%D0%B5%D1%86%D0%B8%D0%B0%D0%BB%D0%B8%D0%B7%D0%B0%D1%86%D0%B8%D1%8F-%D0%BF%D0%B0%D1%86%D0%B8%D0%B5%D0%BD%D1%82%D0%B8-%D0%BE%D1%81%D1%82%D0%B0%D0%B2%D0%B0%D1%82-%D0%B1%D0%B5%D0%B7-%D0%BB%D0%B8%D1%87%D0%BD%D0%B8-%D0%BB%D0%B5%D0%BA%D0%B0%D1%80%D0%B8", "text": "Народното събрание удължи с четири години срока за получаване на   за общопрактикуващи лекари. Причината за това е, че 658 практики за индивидуална първична медицинска помощ и около 103 лекари в групови практики не са успели да придобият тази специалност. По този начин лекари с дълъг стаж в професията са принудени да изоставят пациентите си по места, за да могат да получат въпросната специалност.     ,,Смятам, че това решение на Народното събрание да удължи с 4 години срока само показва доколко в България не достигат общопрактикуващите лекари'', заяви в студиото на сутрешния блок на БНТ д-р Николай Брънзов от Асоциацията на общопрактикуващите лекари в България.     ,,Държавата трябва да започне да провежда смислена политика. Защото нашата средна възраст е доста напреднала, така че едва ли картинката след 5 години ще е по-различна. А тази специализация е важна, защото лекарската професия винаги изисква усъвършенстване. В момента по-възрастните колеги използват практики, които не са актуални от около 15 години'', разясни д-р Брънзов и допълни, че в Европа всеки един личен лекар трябва да издържи подобни модули. ,,България е оголена от общопрактикуващи лекари, те са наистина много малко, като 25% от тях са в пенсионна възраст. А и в крайна сметка България не е само София'', завърши д-р Брънзов", "date": "2019.05.20", "title": "Заради специализация пациенти остават без лични лекари"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395709-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D0%BE%D0%B4%D0%B3%D0%BE%D1%82%D0%B2%D1%8F%D0%BC-%D1%81%D0%B5-%D0%B7%D0%B0-%D0%BF%D1%83%D1%81%D0%BA%D0%B0%D0%BD%D0%B5%D1%82%D0%BE-%D0%BD%D0%B0-%D0%BA%D0%BE%D1%80%D0%BC%D0%B8%D0%BB%D0%BE%D1%82%D0%BE-%D0%BD%D0%B0-%D0%B3%D0%B5%D1%80%D0%B1", "text": "    Така той потвърди твърдението на президента Радев, че води предизборна кампания. По отношение на скандалите около ГЕРБ премиерът заяви: \"В учебника на КГБ пише, че най-добрият начин да унищожиш човек е да избереш няколко истини, които да ги комбинираш. После се оказа, че няма Костинборд. Разчитат, че със злоба и жлъч ще разклатят партията\".     \"Злоупотреби има навсякъде, важно е в България да не е така\", посочи събеседничката на Борисов Мария Габриел. Видяхте какво се случва в Австрия, където е устойчива демокрация. Никоя държава не е успяла да преодолее стремежа да иска повече. Ние също подадохме оставки като австрийското правителство, допълни я Борисов. Той заяви, че трябва да има европейски прокурор, за да се спре корупцията. По думите му той и неговата партия са инициатор за избора на всеобщ прокурор. Премиерът разкритикува консултациите при президента. \"Той се бърка в работата на съдебната власт. Аз всяка сряда събирам главния прокурор и службите. Влизат заедно и излизат заедно. Отчитат какво са направили и какво предстои. Това е моя работа, а не на президента”.  „БСП и Радев са едно и също. Държавният глава само критикува. Звучи смешно като казва, че е равно отдалечен”, посочва Борисов. На въпрос дали къщата в Барселона е негова, той отговори: „Показват в Барселона къщата на Сашо Чаушев и пишат, че е моя. В Банкя живея и там ще умра. Нямам бизнес с мой братовчед. С единия братовчед не съм се виждал 40 г., с другите от съседните къщи не си говорехме 30 г., сега като се видим, си махаме. Единият съм го бил 2 пъти. Ние не си говорим, та камо ли общ бизнес да имаме”. Не трябваше да влизаме в ЕС преди да сме реформирали съдебната система. Надявам се юли да финишираме с нов мониторингов доклад. Има една държава, която е егоист и страхът, че се справяме с бежанците е голям. Затова се бави приемането ни в Шенген, смята министър-председателят. Попитан още колко рокади ще има кабинетът, Борисов отговори лаконично: „Колкото трябва ще има рокади в кабинета. На никой сега повече няма да му хрумне да има къщи за гости”. Той упрекна водещия на предаването, че чете в. „Дума”. Това, според него, показвало отношение и преднамереност. На твърдението на опозицията, че 6 милиарда еднолично е изхарчил, премиерът отговори, че тези пари са отишли за пенсии, за военни училища, за университети, за църкви, за общини, канализации..., изброява той. Министър-председателят даде мнение и по отношение на идеята за европейска отбрана: „Много ни се иска на европейците да имаме обща отбрана, но това е паралелна структура на НАТО. Безсмислено е да я има”. Подготвям се за ГЕРБ без Борисов. Вече съм на 60. Кой казва, че Цветанов иска да ми вземе партията?! Посочете  ги. Това са анализатори от опозицията. Виждам вече мои наследници. Цветанов е свършил много за партията, има знания и качества, но няма той да е мой наследник, заяви в заключение премиерът.", "date": "2019.05.20", "title": "Борисов: Подготвям се за пускането на кормилото на ГЕРБ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395710-%D0%B1%D0%BE%D1%80%D0%B8%D1%81%D0%BE%D0%B2-%D0%BA%D0%BE%D0%B3%D0%B0%D1%82%D0%BE-%D0%B1%D1%81%D0%BF-%D1%80%D0%B0%D0%B7%D0%B4%D0%B0%D0%B2%D0%B0-%D0%BF%D1%80%D0%B0%D0%B2%D0%BE%D1%81%D1%8A%D0%B4%D0%B8%D0%B5,-%D0%B1%D0%B5%D0%BB%D0%B5%D0%BD%D0%B5-%D0%BE%D1%82%D0%B5%D1%81%D0%BD%D1%8F%D0%B2%D0%B0-%D1%82%D0%B5-%D0%BD%D1%8F%D0%BC%D0%B0%D1%82-%D0%B4%D1%80%D1%83%D0%B3-%D0%B8%D0%B7%D1%85%D0%BE%D0%B4-%D0%BE%D1%81%D0%B2%D0%B5%D0%BD-%D0%BD%D0%BE%D0%B2-%D0%BA%D0%BE%D1%81%D1%82%D0%B8%D0%BD%D0%B1%D1%80%D0%BE%D0%B4", "text": "Разчитаха със злоба и жлъч да разклатят дебата - не успяха, Вижте какво стана в Австрия, никоя държава не може да се присъедини на човешката алчност, казва лидерът на ГЕРБ и министър-председател   \" Оставките са имиджови удари за цялата политическа класа. Но при нас стандартите са други. Оставките са пречистване.  Нещо нормално! Но на другите партии не им пука, когато и за тях излязат данни. Моят синковец има една къща за гости, колежката от другата страна - три. Той ще върне парите, ще си понесе отговорността и последствитята\", заяви премиерът Борисов в ефира на БТВ. Премиерът и лидер на ГЕРБ Бойко Борисов застана в студиото на БТВ заедно с водача на листата на партията за евроизборите Мария Габриел. В началото на разговора стана ясно, че Борисов се обръща към нея с моминската й фамилия - Неделчева.  \"Като й звъня й не вдигне, излиза Мария Наделчева. Аз така съм ги изпратил с Ева Паунова. Това, че са се омъжили, не е лошо, но за мен те са си Неделчева и Паунова\", каза той. Запитан защо говори за нов \"Костинброд\", Борисов каза, че \"те (БСП) нямат друг шанс\".  И понеже в учебниците на КГБ  пише така, а в техните редици има много от КГБ  - най-добре е да избереш подбрани истини и така да ги съчетаеш по някакав начин, че да изглеждат като неистини.  Имаме сигнал, че четвъртък или петък ще поднесат фалшификации, ние се готвим за реакции \", подчерта премиерът. \"Те виждат, че като аргументи няма какво да направят -  разчитаха, че със злоба, с жлъч, ще разклатят дебата, но не стана . Нашата листа - с компетентни лица, знаещи, можещи - с какво да ни разклатят\", каза Борисов. Направеното от ГЕРБ няма алтернатива Злоупотреби има навсякъде, важно е те да не се замазват, включи се в разговора Мария Габриел. Вижте какво стана в Австрия, никоя държава не може да се присъедини на човешката алчност, каза пък лидерът на ГЕРБ и министър-председател. И изтъкна, че това, което канцлерът Себастиан Курц прави в момента - да подаде оставка и да отиде на предсрочни избори, той го е правил два пъти. Важното е има съхраненно доверие. А сега готов ли сте за подадете оставка, бе въпросът на Хекимян,  Борисов отговори: \"Няма защо да подавам оставка.Защо да го правя! На Курц партньорите му го издъниха\". Борисов отговори на въпроса трябва ли да има общ европейски прокурор и подчерта, чеБългария е една от трите страни инициаторки за това, а БСП си приписват това като тяхна заслуга. Премиерът отново атакува президента Радев, заради консултациите за избор на главен прокурор. Те с БСП са абсолютно едно и също и критиките им са само срещу правителството, каза Борисов. БСП са свикнали да са съдници и да раздават правосъдие, но тогава Белене отеснява!, заяви още Борисов.  Според него \"БСП са свикнали да държат съдебната власт\". Премиерът посочи още, че не се притеснява от проверките на офшорни зони. В Банкя показват къщата на покойния Кюлев и пишат, че я моя. В Барселона показват къща на друг човек  - Сашо Чаушев, и пишат, че е моя, посочва Борисов. Той каза, че \"ние сме много сложна рода\". С едните си братовчеди не се виждал от 40 години, а с другите - от 30 години не си говорят и сега, като се видят, си махат. Не си говорим трайно, двама съм ги и бил и затова не си говорим, разказа Борисов. Те избират познати хора. Аз не си говоря с тях, двете баби заради една помпа се скараха, аз ги набих - братовчедите. Не искам да се вкарвам в тази тема. Имам си къща в Банкя, там съм се радол, там живея и там ще умра. Барселонската къща е на Сашо Чаушев - поканете го, каза още Борисов.", "date": "2019.05.20", "title": "Борисов: Когато БСП раздава правосъдие, Белене отеснява! Те нямат друг изход освен нов Костинброд!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/395711-%D1%86%D0%B0%D1%86%D0%B0%D1%80%D0%BE%D0%B2-%D1%81%D0%B5-%D1%81%D0%BF%D0%BE%D1%80%D0%B0%D0%B7%D1%83%D0%BC%D1%8F-%D1%81-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0%D1%82%D0%B0-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%BE%D0%BD%D0%BD%D0%B0-%D0%B1%D0%B0%D0%BD%D0%BA%D0%B0-%D0%B7%D0%B0-%D0%BE%D0%B1%D0%BC%D0%B5%D0%BD-%D0%BD%D0%B0-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F", "text": "Главният прокурор подписа меморандум за разбирателство между Прокуратурата на Република България и Европейската инвестиционна банка Главният прокурор г-н Сотир Цацаров подписа меморандум за разбирателство между Прокуратурата на Република България и Европейската инвестиционна банка (ЕИБ) за укрепване и засилване на сътрудничеството и обмена на информация между двете институции, като важно средство в борбата срещу измами, корупция, съглашателство, принуда, възпрепятстване, организирана престъпност, изнудване, изпиране на пари и/или финансиране на тероризма и тяхното отражение върху националния бюджет и проектите, съфинансирани от фондовете на ЕИБ. Основните области на сътрудничество между ПРБ и ЕИБ включват обмен на документи и информация, експертизи и техническа помощ в съответствие с подписания Меморандум в собствената си юрисдикция и при спазване на правната уредба и задълженията, свързани с техните съответни дейности, произтичащи от националното, европейското и международното право. Прокуратурата на Република България, чрез специализирано звено във Върховна касационна прокуратура и Европейската инвестиционна банка, чрез Отдела за разследване на измамите на Главния инспекторат, са поели ангажименти да обменят документи и информация, когато последните са необходими във връзка са разследване на измамни и незаконни практики и свързаните с тях престъпления. Чрез подписването на меморандума за разбирателство са поставени основите на по- тясно оперативно сътрудничество за постигане на целите разследвания/ наказателни и административни/ и други оперативни дейности. Предвидена е възможност Прокуратурата и ЕИБ да си предоставят и техническа помощ, включително обмен на най- добри практики, технически средства за разследване, на методи за обработване и анализ на данни от разследвания, експертен опит в информационните технологии или оборудване за разследване. Обменът на информация от ЕИБ на ПРБ ще се осъществява в съответствие с приложимото законодателство за защита на данните, включително Директива /ЕС/ 2016/680 относно защитата на физическите лица във връзка с обработването на лични данни от компетентните органи за целите на предотвратяването, разследването, разкриването или наказателното преследване на престъпления или изпълнението на наказания и относно свободното движение на такива данни, регламент /ЕС/ 2016/679 относно защитата на физическите лица във връзка с обработването на лични данни и относно свободното движение на такива данни, Закона за защита на личните данни и Наказателно - процесуалния кодекс на Република България що се отнася до Прокуратурата и Регламент (ЕС) 2018/1725 на Европейския парламент и на Съвета от 23 октомври 2018 година относно защитата на физическите лица във връзка с обработването на лични данни от институциите, органите, службите и агенциите на Съюза и относно свободното движение на такива данни що се отнася до ЕИБ Поети са ангажименти и за гарантиране на поверителността на информацията.", "date": "2019.05.20", "title": "Цацаров се споразумя с Европейската инвестиционна банка за обмен на информация"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395712-%D0%B1%D0%BE%D1%80%D0%B8%D1%81%D0%BE%D0%B2-%D1%81%D0%BF%D1%80%D1%8F-%D0%B2%D1%8A%D0%BF%D1%80%D0%BE%D1%81%D0%B8-%D0%B7%D0%B0-%D0%B1%D1%80%D0%B0%D1%82%D0%BE%D0%B2%D1%87%D0%B5%D0%B4%D0%B0-%D1%80%D0%B0%D0%B4%D0%B8", "text": "Премиерът се накара на Хекимян, че чете ДУМА, водещият се отказа да коментира темата с къщата в Барселона     На вас ДУМА ли ви е основният вестник? С тези думи премиерът Бойко Борисов открито нареди на водещия по БиТиВи Антон Хекимян да не се занимава с темата около къщата в Барселона и братовчеда Ради. Разследването за топлите връзки между фирма \"Ипон\", дъщерята на Борисов и въпросната къща в Испания, е на първа страница на ДУМА днес. Докато Борисов и Мария Габриел обясняваха в ефир колко е добро за България и Европа управлението на ГЕРБ, премиерът надникна в таблета на водещия. Свъси вежди и даде ясно да се разбере, че няма намерение да отговаря на въпроси по скандала.   Хекимян не успя да прикрие притеснението си и дори попита Борисов \"малко или много ще ви ядосаме, господин премиер\". После обясни, че веднага маха ДУМА от екрана на таблета си и си пуска сайта на БиТиВи. Борисов пак се намуси, а водещият продължи да се обяснява и опита да успокоип премиера, че нещата, които пише в ДУМА зрителите не ги виждат.    Аз нали ги виждам, още повече се ядоса Борисов. Хекимян продължи да замазва ситуацията, а темата с къщата в Барселона замина под килима. Разговорът продължи с въпрос за Корнелия Нинова. Борисов доволно я поде и обясни колко много омраза има в очите на \"онези от БСП\". Той искал хората просто да си вършат работата, а социалистите само омраза пръскали. Разказа също, че след като си изкара мандата ще се върне в партията като редови член и затова вече си подготвя наследници. Ядоса се много и на въпрос дали си е върнал партията от Цветанов. \"Тя никога не е била негова. Въпросът е не как ще продължи партията без Цветанов, а как ще продължи без Борисов\", развълнува се премиерът.", "date": "2019.05.20", "title": "Борисов спря въпроси за \"братовчеда Ради\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395713-%D1%80%D0%B0%D0%B7%D0%BD%D0%BE%D0%BE%D0%B1%D1%80%D0%B0%D0%B7%D0%B5%D1%82%D0%B5-%D0%BB%D1%8F%D1%82%D0%BE%D1%82%D0%BE-%D1%81%D1%8A%D1%81-%D1%81%D1%82%D0%B8%D0%BB%D0%BD%D0%B8-%D0%B4%D0%B0%D0%BC%D1%81%D0%BA%D0%B8-%D0%B8-%D0%BC%D1%8A%D0%B6%D0%BA%D0%B8-%D1%82%D0%B5%D0%BD%D0%B8%D1%81%D0%BA%D0%B8", "text": "Колкото по-опростен е един вид дреха, толкова повече работа ни върши. Това, естествено, важи с пълна сила за тениските. Меки, дебели, широки, тесни и т.н., те винаги са се използвали с цел да паснат идеално на всяка фигура и всеки размер. Освен това, тениските все повече и повече навлизат в модните тенденции. Вече не става въпрос за дреха, която се носи когато сме вкъщи или през почивните дни.     Колекцията от новодошли дрехи и продукти на  дава възможност да разнообразим лятото с нови дамски и мъжки тениски, които да носим с удоволствие.       В разгара на летния сезон идва и нуждата от изрязаните  .    Въпреки че са подходящи само за топлите сезони, те със сигурност вършат много работа и имат дълъг живот.   Затова и е добре да имате поне една такава тениска в своя гардероб. Ако пък искате да съчетаете красивото с полезното, можете да се спрете на модел като изрязаната тениска с дълъг ръкав и флорална бродерия от  Ree.bg.  Този модел едновременно показва и скрива. Идеален е за високите температури и същевременно стилен.  V- образното деколте несъмнено ще отличи тази тениска от останалите, а бродираната роза прекрасно завършва дизайна. За феновете на по-шарените и тениски с принтове също има богат избор.    Няма по-сладко от раирана изрязана тениска с типичен момичешки принт в средата.    Момиченце с чанта, момиче, което дава целувка и сладолед са трите вариации на раираната тениска с принт и къс ръкав, която се предлага в онлайн магазина. Тази тениска е подходяща за ежедневно носене и идеалната дреха ако се борите с високите температури. Късите ръкави и дълбокото деколте дават нужната свобода на модела и го правят още по-нежен и красив. Това определено е една от многото готини   в сайта.       Когато говорим за тениски, не можем да не споменем и мъжката част. Силния пол без съмнение носи много повече тениски и затова и изборът на   е по-богат. Особено ако имате определен вкус и стил, който търсите. Интересното е, че  Ree  предлагат продукти на  VEGORRS,  в това число и мъжки тениски.         Ако сте фен на ърбан и хип-хоп стила на обличане, тениската с принт  задължително ще Ви допадне.     Тя е с голям принт отзад и по-малък отпред. И двата са в стил комикси и илюстрират гигантски робот със скейтборд, изричащ фразите „ Cool boy!”  и  “Let’s ride!”.  Нещо още по-впечатляващо за тази тениска е, че е унисекс, както повечето артикули от стрийт бранда.       ", "date": "2019.05.20", "title": "Разнообразете лятото със стилни дамски и мъжки тениски"}
{"url": "http://www.classa.bg/%D1%81%D0%B2%D1%8F%D1%82/item/395701-%D0%B5%D0%BA%D0%B8%D0%BF%D0%B0%D0%B6-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0-%D0%BF%D0%BE%D0%B4%D0%B2%D0%BE%D0%B4%D0%BD%D0%B8%D1%86%D0%B0-%D0%BD%D0%B0%D0%BF%D1%80%D0%B0%D0%B2%D0%B8%D0%BB-%D1%81%D0%BF%D0%B8%D1%81%D1%8A%D0%BA-%D0%B7%D0%B0-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D0%BD%D0%B5", "text": "Членовете на екипажа на подводницата на USS Флорида подготвили няколко \"списъци за изнасилване\", в които оценявали привлекателността на техните колежки и посочвали сексуалния акт, който биха искали да изпълнят с тях. Това сочи таен доклад, получен и публикуван този петък от портала Military.com. В документа от 74 страници се признава, че командирите не са управлявали правилно ситуацията, когато открили един от списъците, като са \"толерирали неприлични и сексистки коментари и шеги\" срещу жените на борда на подводницата. Освен това текстът подчертава, че доверието в командната верига „не съществува\". USS Florida през 2016 г. стана втората американска подводница, която допуска жени на борда. Сред 173-те членове на екипажа й има 32 жени, включително две офицерки. На всеки няколко седмици, както се твърди, морските пехотинци са гласували за актуализиране на този списък, съхраняван в компютърната мрежа на подводницата. Списъкът посочвал името на всяка жена, нейното физическо описание и класиране по брой звезди, в допълнение към \"няколко сексуални акта, които създателите на списъка искат да изпълнят с тях.\" Някои от действията са описани в доклада като \"агресивна сексуална активност\". Според доклада, през юни миналата година няколко членове на екипажа на подводницата предупредили своя командир, Грегори Керчър, за съществуването на два от тези списъци. След като се опитал да ги намери, Керчър решил да не разследва въпроса. Той също така обезкуражил други свои колеги, искащи да разследват списъците, като казал на един от тях \" да се успокои, защото се забърква твърде много\". Той посъветвал жените, които изразяват загриженост за ситуацията, \" да не правят драма\" от нея. В резултат на тези факти Керхер бе уволнен през август 2018 г. след разследване на случая, който е станал широко известен едва тази седмица. Също така най-малко двама морски пехотинци били освободени от военна служба, докато неопределен брой от тях са получили административни санкции.", "date": "2019.05.20", "title": "Екипаж на американска подводница направил \"списък за изнасилване\""}
{"url": "http://www.classa.bg/%D1%81%D0%B2%D1%8F%D1%82/item/395702-%D0%B5%D1%80%D0%B4%D0%BE%D0%B3%D0%B0%D0%BD-%D1%82%D1%83%D1%80%D1%86%D0%B8%D1%8F-%D1%89%D0%B5-%D0%BF%D1%80%D0%BE%D0%B8%D0%B7%D0%B2%D0%B5%D0%B6%D0%B4%D0%B0-%D1%81-%D1%80%D1%83%D1%81%D0%B8%D1%8F-s-500-%D1%81%D0%BB%D0%B5%D0%B4-%D0%B7%D0%B0%D0%BA%D1%83%D0%BF%D1%83%D0%B2%D0%B0%D0%BD%D0%B5%D1%82%D0%BE-%D0%BD%D0%B0-s-400", "text": "Президентът на Турция Реджеп Тайип Ердоган повтори в събота, че закупуването на противовъздушни системи S-400 за Русия е затворена сделка, и заяви, че Анкара ще произвежда съвместно с Русия отбранителни системи S-500. На среща с млади хора в двореца Долмабахче в Истанбул турският лидер също беше убеден, че Анкара \"рано или късно\" ще получи американските F-35, въпреки забавянето, причинено от закупуването на S-400. Ердоган каза, че доставката на руски системи ще започне през юли или дори по-рано, като подчертава, че това е \"система за отбрана, а не за атака\". След S-400 ще дойде S-500, обяви турският лидер, добавяйки, че те ще бъдат резултат от \"съвместно производство\". За предупрежденията в САЩ във връзка с факта, че закупуването на руската S-400 ще компрометира безопасността на самолетите F-35, Ердоган посочи, че Турция е извършила техническа работа, която й позволява да заключи, че този проблем не съществува. \"САЩ сега прехвърлят топката в средата на полето, показвайки известно нежелание, но рано или късно ще получим F-35, като да не ги доставят не е опция\", каза той. САЩ нееднократно предупредиха, че Турция няма да може да участва в програмата за създаване и придобиване на универсални изтребители F-35, ако купува руските противовъздушни ракетни системи S-400 Triumf, като се твърди, че те не са съвместими с отбранителните сили на НАТО и че придобиването им ще застраши сигурността на Алианса. Президентът на Турция, Реджеп Тайип Ердоган, подчерта по време на срещата на 8 април с руския си колега Владимир Путин:\"Никой не може да принуди страната ми да не купува руската S-400, тъй като това решение е суверенно право на Анкара\" След това турският президент заяви, че програмата на F-35 ще бъде \"обречена на колапс\", ако Турция остане извън нея.", "date": "2019.05.20", "title": "Ердоган: Турция ще произвежда с Русия S-500 след закупуването на S-400"}
{"url": "http://www.classa.bg/%D1%81%D0%B2%D1%8F%D1%82/item/395704-%D0%B7%D0%B0%D1%89%D0%BE-%D0%B8%D0%B7%D1%80%D0%B0%D0%B5%D0%BB-%D0%BD%D0%B5-%D0%B8%D1%81%D0%BA%D0%B0-%D0%B2%D0%BE%D0%B9%D0%BD%D0%B0-%D0%BD%D0%B0-%D1%81%D0%B0%D1%89-%D1%81%D1%80%D0%B5%D1%89%D1%83-%D0%B8%D1%80%D0%B0%D0%BD", "text": "Правителството на израелския премиер Бенямин Нетаняху ще аплодира \"внезапното изтласкване на иранския режим, с цената на война\", но то \"в действителност не иска американски военен конфликт с Иран\". Това твърди анализаторът Том Роган в статия за Вашингтон Игзаминър, в която пише, че твърденията за противното означават \"фундаментално погрешно тълкуване на израелската стратегия за сигурност\". Първо, Роган обяснява, че стратегията за сигурност на Тел Авив към Иран се основава на непрекъснато тълкуване на \"израелското разубеждаващо превъзходство\". \"Израел гарантира, че Иран знае, че всяка критична заплаха, която представлява за Израел, ще доведе до много по-голяма израелска заплаха за Иран\", каза анализаторът. От друга страна, израелската служба за сигурност признава, че \"насилствената борба срещу Техеран би довела до огромни рискове\", посочва авторът на статията. В този смисъл анализаторът предупреждава, че в случай на война между САЩ. и Иран, \"израелците ще се сблъскат с ирански балистични ракети, възможно (макар и малко вероятно), въоръжени с бойни глави, предназначени за химически агенти, от които израелската въздушна отбрана ще унищожи някои, но не всички\". Освен това, \" ако Техеран отиде на война със САЩ, проиранските групи в Ливан и другаде биха направили същото срещу Израел, което би означавало пълна ракетна атака от ливанската Хизбула, както и нападения срещу израелски правителствени служители и цивилни по целия свят, а това ще означава кървав хаос\", казва Роган. Накрая, експертът подчертава, че \"израелските правителства са обвързани от демократичен мандат да защитават израелския народ и неговия просперитет, като в същото време зависят от коалициите си\". В този контекст, \"въпреки че израелската политика ще бъде обединена срещу Иран в една война, всяко неоправдано усилие на израелски премиер да рискува война с Техеран ще изложи на риск правителството му\". Междувременно, изграждането на коалиции \"рядко е лесна задача в Израел\", казва Роган, припомняйки си, че \"Нетаняху все още не е построил правителството си след априлските избори\".", "date": "2019.05.20", "title": "Защо Израел не иска война на САЩ срещу Иран"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/395706-%D1%81%D0%B2%D0%B8%D0%B4%D0%B5%D1%82%D0%B5%D0%BB%D0%BA%D0%B0-%D0%BF%D0%BE-%D0%B4%D0%B5%D0%BB%D0%BE%D1%82%D0%BE-%D0%B7%D0%B0-vivacom-%D0%B8%D0%B7%D0%B4%D0%B0%D0%B4%D0%B5-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%BE%D0%BD%D0%BD%D0%B8%D1%8F-%D0%B1%D0%B0%D0%BD%D0%BA%D0%B5%D1%80-%D0%BE%D1%82-%D0%B2%D1%82%D0%B2-%D1%81%D0%BE%D0%BB%D0%BE%D0%B2%D1%8C%D0%BE%D0%B2", "text": "    В английския съд ключовият свидетел Джойслин Бенет даде сензационни показания затова, че ВТБ Капитал е прикрила участието си аукциона по продажбата на най-големия български телекомуникационен оператор Vivacom. Компаниите Empreno (BVI) и LICT (Люксембург), принадлежащи на руския бизнесмен Дмитрий Косарев, от 2016-та година оспорват в Търговския съд на Англия и Уелс сделката за Виваком, в която ВТБ Капитал продава сама на себе си компанията, при това на крайно занижени стойности. Всъщност чрез фиктивни финансови операции са присвоени активи на дружеството на стойност около 1 млрд. долара от топ мениджърите на британското дъщерно дружество на руската държавна банка ВТБ - Юрий Соловьев и Алексей Яковицки, смятат ищците. Припомняме, че телекомът Vivacom беше продаден пред ноември 2015 година за 330 милиона евро. Макар стойността на мобилния оператор да е в пъти повече. Компанията бе придобита от българския бизнесмен Спас Русев. Но зад цялата сделка стои ВТБ Капитал. През февруари 2016-та година акционерът на Виваком Дмитрий Косарев подава иск в Лондон срещу британското дъщерно дружество ВТБ Капитал за „незаконно придобиване и продажбата на Виваком на занижени цени\". По данни на ищците акциите на българския телеком са изкупени от люксембурската VivaTelecom, която се оглавява от някой си Спас Русев, но юридически е собственост на консорциум от инвеститори, включително ВТБ Капитал. Ищците считат продажбата за измама и претендират акциите или тяхната равностойност да бъдат върнати на V2. Представител на акционера Косарев оценява загубите в размер на не по-малко от 250 милиона евро. През април 2018-та година компанията V2 отново подава иск в английски съд срещу компанията Viva Telecom, която е косвен притежател на българския мобилен оператор Виваком. Исканията са както и преди: връщането на акциите на оператора Vivacom или възстановяването на тяхната стойност. Очевидно е, че повторното действие във Върховния съд на Лондон може да бъде по-успешно за ищците, а руската държавна банка ВТБ е заплашена да загуби стотици милиони долари. Ключовият свидетел На 14 май 2019 година, в хода на открито заседание в Търговския съд на Англия и Уелс по това дело се присъединяват нови сензационни доказателства - свидетелските показания на Джойслин Бенет. Джойслин Бенет - гражданка на САЩ, постоянно пребиваваща в Швейцария, е директор на компанията Leman Nominee Company Limited. Тази компания се занимава с професионално управление на активите на множество тръстове и работи за различни клиенти, в това число и за щателно законспирираните дъщерни дружества на ВТК Капитал. Свидетелските показания на госпожа Бенет потвърждават опасенията на компаниите на ищците Empreno Ventures Limited и LIC Telecommunications Sarl, бенефициент на които се явява Дмитрий Косарев. които бяха обявени като част от продължаващия съдебен процес през 2016 г. във връзка с т.нар. „търг\" за продажбата на Vivacom, съобщава атенция Ройтерс. По-специално, г-жа Бенет потвърждава измисления характер на „търга\", проведен от ВТБ Капитал през 2015 година. Смисълът на аферата е: да се продаде телекомуникационния оператор, свързан с ВТБ и неговите топ мениджъри на купувача - VivaTelecom (Люксембург) S.A. на значително занижена цена с цел незабавна препродажба на стратегически инвеститор, но вече по пазарна цена.     Г-жа Бенет твърди също, че скандално известният български бизнесмен Спас Русев в тази сделка е бил посредник на ВТБ Капитал, а също така поради липса на средства е получил цялото необходимо финансиране от банката. „Имам близки лични отношения с г-н Спас Русев и го познавам повече от 18 години, през които бях въвлечена и запозната с различните му финансови афери като негов доверител и като управител на различни тръстове, действащи в негов интерес и в интересите на семейството му. , Аз също така имах близки лични взаимоотношения с г-н Русев по време на придобиването на Виваком \", заявява в съда Джойслин Бенет. \"ВТБ е трябвало да предостави на господин Русев парите за участие в аукциона по придобиването на Vivacom, защото господин Русев не можеше да си позволи това. ВТБ трябваше да финансира своето участие, но по такъв начин, че този факт да остане скрит.\", казва Бенет. „Аз помня, че беше създадена сложна структура, за да бъде скрит факта, че зад господин Русев стои руската държавна банка ВТБ.\", твърди тя. Русев сам е разказвал на Бенет, че ВТБ Капитал му е платил за „интереса\" му към телекомуникационната компания. „Фактическият купувач на Vivacom беше «ВТБ Капитал», - каза Джойслин Бенет. Показанията на Бенет описват търга като „изкуствен процес\". Според Бенет Русев е бил уверен, че ще спечели търга. „Г-н Русев беше развълнуван от сделката с Виваком. Това беше неговото спасение, което трябваше да го измъкне от затрудненото му финансово положение.\", свидетелства Бенет. „По-специално си спомням как той каза, че ВТБ вече има купувач. Спомням си как той се обърна към Deutsche Telecom и Orange ... той ми се похвали, че те [Русев и неговите руски партньори] ще купят Vivacom за около 330 млн. евро и ще го „шитнат\" за 1 млрд. евро - каза Бенет.     Бенет предостави на съда и копия от електронната си кореспонденция със Спас Русев, която също разкрива каква е неговата роля в търга и потвърждава тесните му взаимоотношения с ръководството на ВТБ Капитал. Например, на 7 август 2015 г. Русев пише на Бенет: „Аз съм в процес на договаряне на структура за придобиването на Vivacom-BTC. Разбира се, ВТБ имат някои ограничителни изисквания, като например юрисдикцията, вида на компанията и доставчици на услуги, особено за Люксембург ... „, пише Русев. Тези свидетелски показания и електронната кореспонденция потвърждават изцяло иска в пълния му обем, а представянето им в съда бележи началото на нов етап в съдебното производство по \"българската измама\" на топ мениджърите на ВТБ Капитал. Съдия Малдър намира за необходимо да прочете на глас значителна част от показанията на г-жа Бенет в открито заседание. Сега тези свидетелски показания са вече публично достояние. Разбойникът Соловьов Инициатор на съмнителната сделка с Vivacom, преди всичко е главата на ВТБ Капитал и първият зам.председател на ВТБ Юрий Соловьов с български съучастници. Именно благодарение на него държавният бюджет на България е ощетен минимум с 300 милиона евро от продажбата на Виваком, които можеха да се окажат в джобовете на руския топ мениджър, ако не беше намесата на Върховния съд в Лондон. 49-годишният Юрий Соловьов е роден в Улан Батор, започнал е като дребен дилър в „Инкомбанк\", а също така е решавал неясни въпроси в руските дъщерни фирми на „Лемън Брадърс\" и „Дойче банк\". Отдавна и за постоянно живее в Лондон, а в Москва се връща главно по бизнес дела. Оказва се, че Соловьов е съпричастен не само към \"българската измама\", но и към много други съмнителни финансови операции на \"ВТБ Капитал\", която има офиси в много от световните финансови центрове. Така през същата 2016 г., когато избухва скандалът около Vivacom, Комисията за търговия на стокови фючърси на САЩ предявява към ВТБ Банк и към инвестиционната банка ВТБ Капитал обвинения във фиктивни фючърсни сделки с рубла / долар. Както е посочено на сайта на ведомството, от декември 2010 г. до юни 2013 г. ВТБ и ВТБ Капитал са сключили на Чикагската стокова борса над сто търговски сделки на фючърсни договори на стойност около $ 36 млрд.  Поради изискванията за капиталова адекватност ВТБ не може да хеджира валутните си рискове чрез суапове на извънборсовия пазар, затова първо прехвърля валутния си риск към дъщерното дружество на ВТБ Капитал чрез транзакции на Чикагската фондова борса. ВТБ Капитал от своя страна вече хеджира рисковете на извънборсовия пазар чрез суапове на по-благоприятни цени. Затова американската Комисия счита, че търговията с фючърси между свързани банки е фиктивна и неконкурентна и ги задължава да платят глоба. В резултат на това Соловьов започва да си сътрудничи с финансовия регулатор на САЩ, което само по себе си е осъдително, а ВТБ Капитал е платил минимална глоба от 5 млн. Долара. Този факт нанася силна репутационна вреда за руската държавна банка на световните финансови пазари. В същото това време ВТБ Капитал се оказа в центъра на още един корупционен скандал с ценни книжа в Мозамбик. Финансирайки военноморските сили на тази африканска страна, ВТБ, заедно с ръководството на републиката, успяха да привлекат вниманието на британските банкови регулатори и цялата западна преса, внасяйки стотици милиони долари в офшорни сметки. Ненужна известност на ВТБ Капитал донесе и публикация в WallStreetJournal, която се появи в авторитетното издание през април 2016-та година. В нея авторът разказва как ВТБ Капитал, финансирайки, както се твърди, придобиването на риболовни кораби от Мозамбик, всъщност почти утрои военната флота на тази страна. И всъщност тази флота трябваше да нарасне тридесет пъти, но не се получи, тъй като по-голямата част от 500-те милиона долара кредит, отпуснати от руската заемна компания Ematum на Мозамбик никога не достигнаха до Мозамбик, а се загубиха в офшорни сметки. Оценка на ръководството на Мозамбик и ВТБ Капитал даде главата на МВФ Кристин Лагард. Според нея кредитите, за които ВТБ Капитал е забравила да спомене по време на емитирането на облигации, са били предназначени за прикриване на корупцията. Това всъщност е един от основните поводи световни финансисти да обвинят главата на ВТБ Капитал Юрий Соловьов, в корупция. На последното Новогодишно корпоративно събиране на ВТБ в стил \"Междузвездни войни\", облечен в костюм на джедай, Юрий Соловьов изрече следното: \"Звездата на смъртта (американското министерство на финансите) многократно се е опитвала да сплаши Републиката (ВТБ Капитал) със санкции и да нанесе удари в цялата инвестиционна галактика. Но не се е родил още такъв Сит, комуто да се разкрие мъдростта на джедаите. И нашето мото е непроменено: Нека силата да бъде с нас! \" Мисля, че с такива топ-мениджъри „Планетата ВТБ\" никаква Звезда на Смъртта не е наистина страшна.\"   Източник  Превод: Радост Бочукова", "date": "2019.05.20", "title": "Свидетелка по делото за Vivacom издаде инвестиционния банкер от ВТВ Соловьов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395696-%D0%BA%D0%BE%D0%B3%D0%B0%D1%82%D0%BE-%D0%BC%D0%B5%D1%87%D1%82%D0%B0%D1%82%D0%B0-%D0%BD%D0%B0-%D1%81%D0%B0%D0%BB%D0%B2%D0%B8%D0%BD%D0%B8-%D0%B8-%D0%BB%D1%8C%D0%BE-%D0%BF%D0%B5%D0%BD-%D1%81%D0%B5-%D1%81%D0%B1%D0%BB%D1%8A%D1%81%D0%BA%D0%B0-%D1%81-%D1%80%D0%B5%D0%B0%D0%BB%D0%BD%D0%B0%D1%82%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0", "text": "Когато Матео Салвини излиза на сцената в Милано, знае, че е сред свои хора. Марин льо Пен, лидер на френското \"Национално обединение\", вече е подгряла публиката. Герт Вилдерс от холандската Партия на свободата, го потупва по рамото, за да си направят селфи. На площада пред катедралата в Милано са се събрали поддръжници на цели 11 дясно-популистки партии от цяла Европа.     \"Хората, които са тук, не са от крайната десница. Екстремистите са онези, които управляваха Европа през последните 20 години\", казва вицепремиерът на Италия пред тълпата от симпатизанти. \"Кой предаде Европа? Кой предаде мечтата на Дьо Гол и Де Гаспери? Направиха го Меркелите, Макроновците, Соросовците, Юнкеровците, които изградиха Европа на големите финанси и безконтролната имиграция\". Откакто влезе в управляващата коалиция с \"5 звезди\" в Италия, лидерът на \"Лигата\" Матео Салвини се сдоби с героичен статус сред европейските популисти заради способността си да налага твърдата си политика по отношение на миграцията. Салвини се надява да използва тези инерционни сили, за да формира наднационален алианс след 26 май - и, в крайна сметка, да преобърне съществуващия Европейския съюз с хастара навън.  Мнозина наблюдатели в Брюксел предупреждават, че създаването на нова коалиция от антиевропейски сили може да доведе политиката на ЕС до блокада. Или както посочват от Европейския съвет за външна политика - има риск следващата ЕК да бъде по-малко склонна да се занимава с международни казуси и да се отклони от досегашните си принципи по основните глобални проблеми пред Европа: свободна търговия, защита на човешките права, върховенство на закона и политика на базата на многостранни споразумения. Марин льо Пен смело предсказва, че новият алианс ще бъде третият по големина политически блок в ЕП след изборите в неделя. Тя твърди, че \"моментът е исторически\" и че за първи път сродните й политически сили от континента не са разделени, а са \"в позиция да променят тази Европа\". Въпреки активната дружелюбна агитация, намеренията на Салвини и Льо Пен може да се сблъскат с неизбежните пречки на реалната политика.  Големият митинг в Милано беше пропуснат от един от водещите фактори в евроскептичното движение -   от австрийската Партия на свободата се принуди да отмени визитата си в Италия заради избухналия корупционен скандал в собствената му страна. Щрахе подаде оставка от всички заемани постове - включително като вицеканцлер на Австрия, а правителственият ръководител Себастиан Курц поиска предсрочни избори. Виктор Орбан беше вторият лидер, ухажван от Салвини, който пропусна сбора. Унгарският премиер често хвали лидера на \"Лига\" за това, че е спрял миграционният поток през Средиземно море. Самият той обаче още не е взел решение дали да остане в рамките на центристкия блок ЕНП (който замрази членството на \"Фидеш\" преди месеци), или да се сбогува с влиянието си в Брюксел и да подкрепи групата на Салвини. Очевидно решението на Орбан не е никак сигурно, а резултатът от 26 май ще е от ключово значение за бъдещето на европейската десница. Полската \"Право и справедливост\", която също се разминава все по-рязко с ЕНП, е сред влиятелните групи, които отказват да се включват във френско-италианския съюз. Практиката досега показва, че евроскептиците не изгарят от желание да работят заедно в ЕП. От 2014 г. съществуват две подобни групи в Европарламента, които държат общо 78 евродепутати. Първата група е \"Европа на свободата и пряката демокрация\", която се състои от 41 души и се оглавява от британеца Найджъл Фараж. Най-голям дял в нея има неговата Партия на Brexit (14 мандата), следвана от италианските \"5 звезди\" (с 11 души). Две френски партии с по двама евродепутати също влизат в това обединение - \"Стани, Франция\" на Никола Дюпон-Енян и Патриотите на Флориан Филипо. Втората фракция е \"Европа на нациите и свободите\", в която влизат 37 евродепутати и се управлява съвместно от Никола Беи от партията на льо Пен и Марсел де Грааф от партията на Герт Вилдерс. Френското \"Национално обединение\" е водеща сила в тази група, следвана от италианската \"Лига\", австрийците на Щрахе и холандската Партия на свободата. Самостоятелната тежест на всяка от тези групи е незначителна на фона на ЕНП (216 евродепутати) или групата на Социалистите (187 мандата). Предизборното обединение обаче може да доведе до формиране на по-многочислена сила в ЕП. Марин льо Пен и Матео Салвини се надяват да формират една голяма обща парламентарна фракция под името \"Европа на нациите\", към която да се влеят евентуалните популистки евродепутати от Полша, Гърция, Естония, Словакия, Чехия, Великобритания (старият UKIP, напуснат от Фараж) и България (представлявани от \"Воля\" на Марешки, за когото социолозите не дават шанс да прескочи бариерата от 5,8%). Салвини разчита да получи 25 мандата в Италия, Льо Пен - 22 във Франция, Алтернатива за Германия - 12, австрийската Партия на свободата - 5. Предварителните проучвания показват, че популистките партии в Европа ще спечелят около 25-30% от гласовете на гражданите. Това обаче не е гаранция за проповядваната от тях революция в рамките на ЕП.  Въпреки че споделят доста общи националистически теми, популистктие движения са разделени по различни парламентарни фракции и имат собствени приоритети, които правят общата им дейност доста трудна. Например - Салвини е отявлен поддръжник на Владимир Путин, докато полските популисти са дълбоко враждебно настроени към руските амбиции. Данните от гласуванията в действащия ЕП показват, че мечтата за \"всенародна\" евроскептична коалиция е почти непостижима. Едва ли бъдещата парламентарна фракция ще е по-способна да се мобилизира за координирани атаки срещу системата на ЕС. За да имат инструменти за влияние в Брюксел, отделните партии в големите политически семейства трябва да работят заедно. Основните групи като ЕНП, ПЕС и др. са наясно с този факт, защото го правят от десетилетия. Но популистите не представляват единен блок, особено що се отнася до ключови проблеми като търговията, икономическата интеграция и миграцията. Салвини, например, иска повече свобода за бюджетните разходи, докато северните популисти от Холандия, Финландия или Германия са фискално консервативни. Някои харесват Путин, други - не. Салвини иска да изгони имигрантите от Италия, но \"приятелите\" му от Централна и Източна Европа не желаят да ги приемат. Изглежда, че единствените теми, по които имат единодушие, са свързани с това, което не харесват. Всичко това поставя под сериозен въпрос дали тържествените обещания и речи са подплатени с реално съдържание.  Това няма да е първата група от \"протестни\" движения, които постепенно улягат и се дистанцират от собствените си предизборни платформи, веднъж щом влязат в ЕП, където нямат особено влияние върху европейското законодателство. Засега прогнозите сочат, че Италия е единствената страна-член на ЕС, в която популистите около Салвини имат шанс да станат първа политическа сила. Някои наблюдатели обръщат внимание, че дясното обединение около Рим може да произведе обратен ефект - а именно, да увеличи тежестта на Либералите и Зелените при бъдещите преговори за формиране на коалиция около ЕНП или ПЕС.  ", "date": "2019.05.20", "title": "Когато мечтата на Салвини и Льо Пен се сблъска с реалната политика"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/395697-%D0%B8%D0%BB%D1%8E%D0%B7%D0%B8%D1%8F-%D0%BB%D0%B8-%D0%B5-%D1%84%D0%BE%D0%BB%D0%BA%D1%81%D0%B2%D0%B0%D0%B3%D0%B5%D0%BD", "text": "Инвестиция за завод надали ще има – поне засега. Преговаря се с “фалшиви патици”, от които тя не зависи     На фона на потенциалната инвестиция за 1.4 млрд. евро, и то на първо време, а впоследствие и повече, политиците у нас веднага извадиха шпагите кой е по- и най-вътре в играта за нея.  Заговори и тежката им артилерия.  Премиерът Борисов обяви, че ще преборим конкурентите Сърбия и Турция и полага всички усилия за това.  Президентът Радев го контрира чрез преговори с немския президент Франк-Валтер Щайнмайер.  Експрезидентът Плевнелиев като шеф на автомобилния клъстер заяви, че не друг, а той води преговорите с „Шкода” за новия завод.    Икономическият министър Емил Караниколов за капак изцака всичките „Аз поименно ще посоча кои хора са свършили работата, който и от големите да си слага медали. Аз си знам хората, които работеха, само да ни изберат”. Всъщност всички блъфираха. С кой всъщност трябва да се преговаря?  Блъфираха, понеже преговори с концерна „Фолксваген” засега няма.  А преговорите с „Шкода” въобще не са определящи. Защо?  1. В този завод освен Шкоди ще се произвеждат и др. марки – например испанския Сеат, както обяви немският концерн. А решението за др. марки не е в компетенцията и правата на „Шкода”  2. Шкода не взима решения за инвестициите в чужбина. Тази фирма владее вече 100% от автомобилната „Шкода”. И към нея са прехвърлени всички дъщерни дружества на Фолксваген в чужбина – общо 27 на брой по целия свят, вкл. и 15 в различни държави, където немският концерн има предприятия.  И чрез тази фирма се решават инвестициите в чужбина. Да, ама това нашите министри и политици не знаят! И нямат контакти там.  Макар че има българи, граждани на Люксембург с много стабилни контакти във финансовите и икономически среди там. Камен и Валентин са синове на Ангелина Горанова.  А коя е тя?  Тя е бившата лична и най-доверена секретарка на Тодор Живков. Нейният втори съпруг Иван Горинов е генерал, бил е шеф на 16 отдел „остри мероприятия” (убийства и пр.) в Държавна сигурност, станал е един от шефовете на Първо главно управление (разузнаването).  Доколкото разбирам, май единият от тези двама българо-люксембурци са двигателите на евентуална сделка с България.  . Мистерията Люксембург Един от страната на Фолксваген със сигурност е Джули Ванхоке – ръководител на люксембургска фирма на немския концерн. Тя е специалист в международното счетоводство и финанси, както и в данъчното облагане. Ако потърсите информация за тази фирма – VOKSWAGEN FINANCE LUXEMBURG S.A, няма да намерите никаква. Фирмата е анонимна, не се знаят собствените й, няма никакви данни. Търговският фирмен регистър на херцогството дава само формална, несъществена информация за нея – адрес, дата на регистрация. .  Банковият й номер е 980512484, финансовият код LEI Code 5299008XZEFQ6KAZF246. Въпреки големия обем работа има само пет служители, които говори за свръхвисоката дискретност на онова, с което се занимава. Volkswagen Finance Luxemburg (VFL) е холдингова структура, създадена през 2012 г. и слята през 2014 г. с холандската компания Global VW Automotive BV.  Основното дъщерно дружество е Volkswagen International Finance, чиято основна задача е финансирането и дяловото участие на компаниите, принадлежащи към Volkswagen AG Group. Известно е, че Европейската комисия наблюдава Volkswagen AG и внимателно разглежда въпросът дали концернът е укрил данъци чрез поделения във Великото херцогство. Според едно журналистическо разследване компанията е декларирала активи за почти 15 милиарда евро, печалба преди облагането за 3.5 милиарда и е платила само 1.5 милиона евро данъци. Именно тази фирма решава инвестициите в чужбина. Дъщерното й дружество Volkswagen International Luxembourg отпуска заеми на дъщерните фирми на Фолксваген в чужбина, по които те впоследствие изплащат от печалбите си главниците и лихвите.  Е, с тези фирмени структури и техни ръководители българските политики не разговарят. Те дори не знаят, че съществуват.  Но не това е проблемът. Същественото е, че отношенията на собственост – кой и колко тънат в непрогледна, много гъста мъгла. Илюзията Фолсксфаген обяви на акционерното си събрание преди дни, че „беше решено да се пристъпи към конкретни преговори за планирания нов завод за множество марки в Европа с останалите потенциални кандидати“. ОСТАНАЛИТЕ?!  Не с потенциални кандидати, а с „останалите”. Т.е. потенциалните, за които се говореше толкова усилено от балкански политици и медии – Сърбия, Турция, България май са били бракувани.  Да видим какво е общото, което ги свързва!  Сърбия и Турция са на ръба на война или воюват (Турция в Сирия). Изолирани са от международната общност. И двете имат нестабилни валути. И в двете икономиката върви надолу. И двете не са членки на ЕС, от което се губят редица предимства за инвеститорите. България обаче е член на ЕС. Не е стабилна политически, по което донякъде си прилича с тях. Отличава се от конкурентите с остри демографски проблеми и още по-остри с квалификацията и уменията на работещите у нас.  И трите държави са крайно корумпирани. Двете са приятелки на Русия, а нашата е руски троянски кон. Напомням, че голямата Шкода, която не е собственост на „Фолскваген” и държи марката „Шкода”, е офшорна собственост. Следите от офшорите водят на изток. За разпределението на дяловете в дъщерните дружества на люксембургската фирма засега нищо не се знае.  Но може да се предполага по косвени индикатори. В този смисъл президентът Радев намери може би по-точен път – чрез германския президент. Немският президент е формална институция, с почти никакви прерогативи.  Но фигурата на Щайнмайер е полезна в случая с тази инвестиция. Защото той започна политическата си кариера като шеф на кабинета на Герхард Шрьодер, който през 1990-те години беше министър-председател на Долна Саксония, а след това и германски канцлер. И под неговото крило дорасна до министър и др. високи постове. Знаете къде е сега Шрьодер – в структурите на „Газпром”. Аз въобще не считам руснаците за идиоти, както мислят мнозина. Немците пък са съвсем различна и високорганизирана бира, съвсем наясно са с всякакви трикове и похвати.  Никой не инвестира милиарди в несигурни държави или такива с мизерен пазар и тежки демографски проблеми като България. Но обещанията стимулират местните политици за др. техни ангажименти. И добре прикриват от конкурентите избора на истинското място за инвестиции – „ОСТАНАЛИТЕ потенциални кандидати” . На тези снимки има илюзия – картините се движат, но всъщност са застинали, както изглежда и потенциалната милиардна инвестиция у нас.          ", "date": "2019.05.20", "title": "Илюзия ли е Фолксваген ?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395698-%D0%B8%D0%BC%D0%B0-%D0%BD%D0%B5%D1%89%D0%BE-%D0%B3%D0%BD%D0%B8%D0%BB%D0%BE-%D0%B2-%E2%80%A6-%D0%B0%D0%B5%D1%86-%E2%80%9C%D0%BA%D0%BE%D0%B7%D0%BB%D0%BE%D0%B4%D1%83%D0%B9%E2%80%9D", "text": "Това следва от публикувано днес съобщение на сайта на Министерството на енергетиката, че Нуша електромерката утре щяла да посети и инспектира ремонта на спряния блок №5. Това е АБСОЛЮТНО НЕ О-БИ-ЧАЙ-НА ПРАКТИКА! Още повече, какво и разбира счетоводителската лейка на лелката? Следователно причината е някаква друга? \r\n   \r\n   Каква тогава може да е истинската причина? За сега можем само да гадаем, но със сигурност това не са ремонтните дейности на спряния блок. Възможно е да има търкания между директора (Наско Михов, спуснат с парашут в края на 2018-та г., за да отклони едни 220 милиона от рекордната печалба) и неговия заместник (Александър Николов, върнат преди 2,5 месеца, след дълго заточение извън АЕЦ-а). Възможно е тези търкания да са свързани с драконовските спекулации при търговията с електроенергия, които носят рекордните печалби на централата през последните две години, за цялата и 45 годишна история? (Вижте краткото видео по-долу.) \r\n За сега е по-полезно да спрем да гадаем. Със сигурност скоро ще се разбере и може би вие ще сте първите, които ще научат истината? От къде ли? \r\n А до тогава се наслаждавайте на прясното видео, свързано също с актуалните драконовски спекулации с цената на електроенергията на борсата, в които АЕЦ-а взема най-дейно участие, много повече от изтъпанчения нерез във видеото. \r\n         ЛЮБОПИТЕН МОМЕНТ! Михов и Николов са стари дружки и съседи по апартаменти, в един и същи вход, на един и същи жилищен блок, в Козлодуй. Апартаментът на Николов беше точно над този на Михов, поне докато последния се изнесе от града преди много години. Едва ли някой от двамата някога си е представял, че Михов ще бъде началник на Николов. Това ако не е повод за интриги между две безгранично алчни и готови на всякакво престъпление особи??? \r\n   \r\n   \r\n", "date": "2019.05.20", "title": "Има нещо гнило в … АЕЦ “Козлодуй”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/395699-%D0%B5%D0%BB%D0%B5%D0%BD%D0%B0-%D0%B9%D0%BE%D0%BD%D1%87%D0%B5%D0%B2%D0%B0-2007-%D0%B3-%D0%B1%D1%8F%D1%85%D0%BC%D0%B5-%D0%BD%D0%B0%D1%80%D0%B0%D0%B2%D0%BD%D0%BE-%D1%81-%D1%80%D1%83%D0%BC%D1%8A%D0%BD%D0%B8%D1%8F-%D1%81%D0%B5%D0%B3%D0%B0-%D1%82%D0%B0%D0%BC-%D0%B7%D0%B0%D0%BF%D0%BB%D0%B0%D1%82%D0%B8%D1%82%D0%B5-%D1%81%D0%B0-%D0%B4%D0%B2%D0%BE%D0%B9%D0%BD%D0%BE-%D0%BF%D0%BE-%D0%B2%D0%B8%D1%81%D0%BE%D0%BA%D0%B8", "text": "Ще предизвикам европейска проверка за корупцията у нас, казва кандидатката за евродепутат     Елена Йончева е водач на листата на БСП в изборите за европарламент от гражданската квота, без да е член на партията. Йончева е започнала кариерата си като репортерка в „Панорама” по БНТ в началото на 90-те години, когато водещ там е Иван Гарелов. Постепенно започва да прави репортажи от опасни места и военни конфликти. Филмите й от Чечения, Афганистан, Косово и др. през 90-те години са в най-горещите точки на войните там и кадри от тези репортажи и филми са купувани от големите световни и европейски телевизии.      Йончева за кратко води и коментарно следобедно предаване в БНТ към края на 90-те години, но продължава да снима репортажи от горещи точки. Тя е от малкото телевизионни репортери, заедно с легенди в професията като Питър Арнет, които предават от обсадения Багдат при войната за свалянето на Саддам.  Йончева живее на семейни начала със Сергей Станишев в продължение на около десет години. Когато той става председател на БСП и после премиер, Йончева продължава да пътува и да снима филми от опасни места, като журналист на свободна практика, и постепенно се разделят. Никоя телевизия не иска да я назначи. Финансира си филмите със спонсори и продава на български и чужди телевизии.  Филмите й от Сомалия (2010 ), по време, когато там има отвлечен кораб с български моряци, стават повод премиерът Борисов да я нападне няколко години по-късно, че държавата е платила „милиони” за нейните репортажи. Йончева го даде под съд за лъжа и го осъди окончателно, и на последна инстанция. Борисов приписа на Йончева нещо, което няма връзка с нея, и издаде секретна информация – че правителството е плащало за откуп в Сомалия – но не за Йончева, а за отвлечена българка от френска мисия там, заедно с французи, за които са преговаряли френските служби и България е платила своя дял. Нито едно правителство в света не признава, че плаща откуп за отвлечен гражданин, нито го преувеличава до „милиони“. Йончева е женена за архитект, има син на 3 години. След като става депутат, повежда кампания против корупцията на управляващите. Първите й сблъсъци са по повод строителството на ограда по границата, за качеството на магистралите, за които иска проверка в независима европейска лаборатория, защото за сметка на качеството се поевтинява строителството, за да се връщат пари като комисиони във властта и др. Като резултат от действията й, прокуратурата я обвинява, че е участвала в пране на пари. Основанията са, че по време на работата си във финансираната от КТБ ТВ7, Йончева е сключила договор като външен продуцент и по искане на юристите на телевизията е станала съдружник със своята фирма в съвместна фирма с офшорка. Във фирмата са преведени 300 хил. евро за да купи техника и снима филми с тях. На обвинението Йончева отговаря, че е много абсурден начин да переш пари като снимаш филми в Сирия по време на война, по границата на Турция там, Афганистан и др. опасни места. – Г-жо Йончева, познаваме се от години, били сме колеги и сме на „ти“, но вече сте в политиката и ще говорим официално. Защо десните смятат БСП за антиевропейска партия? Казват, че ще извадите България от Европейския съюз? – Точно БСП вкара България в ЕС 2007 г., като продължение на усилията на всички предишни правителства. Сега не виждам и намек БСП да иска да изкарва България от ЕС. Какво си мислят отделни симпатизанти, десни или леви, не е определящо за политиката на БСП.  През 2005-2006 г. десните говореха пак така за БСП – че ще направи всичко възможно да провали приемането на България в ЕС. А тогава именно правителството на БСП преодоля най-тежкия момент – имаше риск да не ни приемат, защото България все още не беше покрила всичките изисквания за членство. Ролята на БСП беше решаваща, като управляваща партия с Тройната коалиция направи всичко възможно да изпълни изискванията. Свидетел съм на това какви усилия бяха. – България още се разминава с някои изисквания? – Още тогава беше решено за България и Румъния да бъде наложен мониторинг, заради очаквания, че двете страни трудно ще се справят. БСП не е на власт от 2009 г., а този мониторинг още не е свален. Неотдавна шефката на правосъдната комисия в ЕС каза, че и тази година България няма да излезе от мониторинга, поради проблемите със съдебната система. Последният доклад на комисията от февруари тази година казва, че в България две трети от докладите за съмнителни сделки изпратени от финансовото разузнаване, касаят „видни местни политически личности” ( ). „Но за тези случаи правоприлагащите органи не са предприели подходящи последващи действия”, пише в доклада. (Бел. ред. – Буквално преди няколко дни, поради претенции от българска страна, в доклада думите „две трети” бяха заменени с „определен брой”. Но остава заключението, че не са разследвани и няма противодействие на корупцията – виж   и  ). – Корупцията се превърна във ваша основна тема. Защо? – Вече 12 години сме част от ЕС, но вместо да се приближаваме до средното ниво в ЕС като стандарт на живот, заехме дъното по всички основни показатели. В България се наляха десетки милиарди, а българинът стана по-беден и емиграцията продължава, хората продължават да напускат страната, особено младите. – Не представяте ли с малко по-черни бои, по-пропагандно нещата? – Милион и половина българи живеят под прага на бедността. Това са статистически данни, не е пропаганда и черногледство. Ще сме съучастници, ако премълчим и замитаме под килима тези данни. В доклада на ЕК за България от февруари пише още, че 37% от населението живее на прага на бедността. Когато България влезе в ЕС, беше на една стартова позиция с Румъния, по стандарт бяхме равни. А по някои показатели България беше и преди Румъния. Днес в Румъния минималната заплата е 446 евро, средната 1018 евро. Това е почти два пъти над българските. – И тази разлика се получи заради безкомпромисната борба с корупцията в Румъния, каквато нямаше в България? – По принцип корупцията и липсата на справедливост са в основата на бедността. Затова България води в още една класация – за най-голямо неравенство. Според „Евростат” в България съотношението в доходите на най-богатите 20% от населението към тези на най-бедните 20% е 8,2 към 1. А средно за ЕС е около 3,6 към 1. За последните 10 години нещата се влошават – през 2008 г. съотношението в България е било 6,5 към 1. Например и в здравеопазването – в България всеки гражданин доплаща за здравеопазване 44% от собствения си джоб. Във Франция доплащането е 8%, средно за ЕС е 15%. Такова здравеопазване като у нас има не в Европа, а в страни от Третия свят. Каква е тази държава, в която трябва да гледаме майките да се молят в социалните мрежи за пари, за да спасят децата си? Или един възрастен човек, който трябва да си смени ставата и трябва да плати 5-6 хил. лева – ако няма пари остава на легло. А цял живот е внасял здравни осигуровки. Впрочем, ще работим държавните и общински болници да не са повече търговски дружества, както е в ЕС. Цял свят вижда какво става у нас. Ето, доклад на Държавния департамент на САЩ ( ) – „Служители във всички клонове на правителството са замесени в корупционни практики безнаказано. Те включват подкупи, конфликт на интереси, сложни схеми за присвояване, нарушени поръчки и търговия с влияние”. В малко българските медии това е цитирано, неглижирано е, преразказано съкратено (Бел. ред. – в новини на английски за чужденци в България се цитира едно към едно – виж  ). Всяка година в доклада на Държавния департамент в частта за България нашироко се коментира корупцията, включително в правителството и липсата на противодействие (виж   и  ). – Значи, влязохте в политиката, за да се захванете с корупцията? – Това не може да продължава. Борисов ни поставя на дъното, изкарва ни извън ЕС по всички стандарти. ( ) Корупцията в България генерира загуби от 22% от Брутния вътрешен продукт – кражби от еврофондове; 30% сива икономика (най-голямата в ЕС); организирана престъпност; рекет върху бизнеса и т. н. За сравнение – в Дания и Финландия корупцията генерира загуби от 0%. В Германия и Австрия са 2% и малко.  Зелените внесоха доклад в Европейския парламент, според който загубите от корупция в България са 11 млрд. евро годишно (виж  ).  И Българската стопанска камара констатира, че над 80% от обществените поръчки се правят за предварително известен победител. И най-голямата корупция се генерира от големите инфраструктурни проекти и енергетиката.  Всъщност, 6 фирми в България, близки до властта, печелят обществените поръчки за големите инфраструктурни проекти, усвояват около 85% от бюджета им. Всички експерти по строителство, с които съм разговаряла, казват, че около 40% от бюджета се връща обратно към властта, за сметка на качеството. – Вие поискахте проби и анализ на качеството на пътното строителство в независима европейска лаборатория. Какво стана? – Поискахме да вземем проби от 46 точки на пътища, строени в последните 5 години – това е т. нар. период на устойчивост. И да ги дадем в европейска лаборатория. – И големите строителни фирми се обидиха и заплашиха с протест, щели да докарат в центъра на София строителни машини. Поискаха и да напуснете парламента. Взехте ли все пак проби? – Не. Поискахме разрешение от Агенция пътна инфраструктура, при положение, че те нямат законово основание да откажат. Чакахме 5 месеца и вчера получихме писмо от АПИ, че на практика не разрешават. Щели да ни разрешат да видим на място само документацията за строежите, без да я преснимаме. А целта е да се вземат проби и да се сравнят с документацията. Това е подигравка. АПИ настояват също да им дадем и имената на нашите експерти. – А вие ги криете? – Да. Натискът е голям, искат да ги сплашат и да се откажат. Потърси ме човек, който каза, че може да ми уреди среща „с тях” – строителните фирми, „да се разберем”. Не водя такива разговори. – И като отидете в Европейския парламент, смятате да продължите да ги тормозите, вече от Брюксел? – Не искаме да ги тормозим. Проблемът не е във фирмите, а в тези, които управляват. Ще предизвикам европейска проверка. Ако ЕНП управлява там, не си правя илюзии, че ще ми дадат такава възможност. Има вероятност левицата в европарламента да излъчи шеф на Европейската комисия. И структурата на ГЕРБ у нас да загуби властта. Тогава такова изследване неминуемо ще се извърши. Тази проверка е важна не за да се разобличи ГЕРБ. Важна е, за да не могат да оттук нататък, независимо кой е на власт, да се прилагат подобни схеми – за сметка на нашата сигурност.  Преди това внесохме сигнали и за оградата по границата, която струва 200 милиона лева. Точното й име е „Инженеро- техническо възпрепятстващо съоръжение” на границата. Много пари са потънали там, а то е негодно. Главният прокурор Цацаров каза в „Шоуто на Слави”, че има данни за престъпления и разследват. Но още няма резултат. И за „кумгейт” в община Хасково, с фирми на роднини и бивши съдружници, поръчки на офшорки – прокуратурата също казва, че продължава разследването, но няма резултат. Внесох и сигнал за министър Банов – „Ало, Банов”. Прокуратурата го оневини, като единият от аргументите беше, че не разполага с оригиналния запис. Дадох им го. Успях да убедя човека, който го е правил, да го предостави. Той не иска да се разкрива. Два пъти бях на разпит в прокуратурата да им издам своя източник. Няма да го издам, знам какво се случва. – Това за записа – при цифров запис няма оригинал, всеки цифров запис е равен на оригинала. Те сериозно ли не разбират това? – Знам, че е така. Може да говорим с часове за този абсурд. – Със Сергей Станишев имахте приятелски отношения и след като се разделихте, доколкото помня към 2006-2007 година, още беше премиер? Обтегнаха ли се отношенията след тази драма с включването ви в листата на първо място, а той първоначално не беше и включен? И как ще работите в Брюксел, имате ли различия сред кандидатите на БСП? – Няма сензация и няма промяна, продължаваме да сме в добри отношения. За нас кой е водач на листата няма значение, независимо от шума, който се вдигна. Важно е групата евродепутати от БСП да сме в един отбор и всеки да бъде полезен със своя опит. Ние със Сергей имаме различен опит, това е добре.", "date": "2019.05.20", "title": "Елена Йончева: 2007 г. бяхме наравно с Румъния. Сега там заплатите са двойно по-високи"}
{"url": "http://www.classa.bg/%D1%81%D0%B2%D1%8F%D1%82/item/395700-%D0%B0%D1%82%D0%B0%D0%BA%D1%83%D0%B2%D0%B0%D1%85%D0%B0-%D0%B0%D1%80%D0%BD%D0%BE%D0%BB%D0%B4-%D1%88%D0%B2%D0%B0%D1%80%D1%86%D0%B5%D0%BD%D0%B5%D0%B3%D0%B5%D1%80-%D0%B2-%D1%8E%D0%B6%D0%BD%D0%B0-%D0%B0%D1%84%D1%80%D0%B8%D0%BA%D0%B0", "text": "Холивудската звезда и бивш губернатор на Калифорния, Арнолд Шварценегер, внезапно бе нападнат в гърба от млад мъж, който му нанесъл летящ удар с крак. Събитието се случи тази събота на спортен фестивал в Южна Африка. Шварценегер се появил на фестивала Арнолд Класик Африка в Сандтън, Йоханесбург, когато бил ударен от човек, който се приближил до него и го ритнал в горната част на гърба. Актьорът се олюлял към групата хора около него. В едно заснето на събитието видео, може да се види, че нападателят е паднал на земята след атаката и е бил задържан там и отстранен от охраната на фестивала. В момента причината за нападението е неизвестна.", "date": "2019.05.20", "title": "Атакуваха Арнолд Шварценегер в Южна Африка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395703-%D0%BF%D0%B0%D0%BF%D0%B8-%D0%B8-%D0%BF%D0%B0%D0%BC%D0%BF%D0%B5%D1%80%D1%81%D0%B8", "text": "Тъй като всичко вече ни е наред, убийствата са достатъчни, за да запълнят криминалните страници, мачовете за Шампионската лига – спортните, на останалите могат спокойно да се наместят истинските новини и коментарите към тях. Посещението на папата беше добре дошло за запълване на първа, втора и светските страници – „СТАНДАРТ” например се добра до изключителна новина – „Понтификът не обича домати, не яде паста и пие само вода”!  Светият отец спазвал диета, не ядял зеленчуци със семена, не уважавал алкохола и си носел минерална вода от къщи – в смисъл – от Ватикана. „ТРУД” гнусливо се дистанцира от гастрономичните разследвания, за да ни светне какво става „Зад кулисите на спектакъла „Папата в България”. Разбира се, „няма да е зле за духовното здраве на нацията и населението, когато се накани да идва друг път такъв любител на киселото мляко, да попрочитаме какъв му е косъмът” – съветва главният редактор на газетата. И за наше удобство цитира мненията за йезуитите не кого да е, а Наполеон и Джеймс Уайли: „Нямаше маска, която не можеха да си сложат и затова нямаше място, където не можеха да проникнат”. Е, проникна и си отиде, а нас ни остави на друг, по-свят човек – „Дариха Борисов с икона заради спрян строеж”. Пловдивчани се вдигнали срещу нечии планове да застрои поредната градинка, дошъл добрият премиер, погледнал градинката и отсякъл: „Аз като кмет в София заварих същите неща – бяха си взели градинките пред Японския хотел, Южния парк. В плана на Пловдив това място е озеленено и остава парк. Така че това съм го разпоредил. Всеки, който си мисли, че може да граби така на хората парковете, е сгрешил”! Като чули това, благодарните пловдивчани подарили на министър-председателя икона на Свети Георги Победоносец. За съжаление, хубавинята свършва дотук – ден по-късно „24 ЧАСА” огорчено съобщава, че „15 млн. лв. иска собственикът на скандалния парк”. Е, частната собственост си е частна – сега общината ще трябва да си търси адвокат. Важното е, че иконата попадна в добри ръце – да се готви за спасяване следващата градинка! Очевидно австралийският премиер не се радва на такава народна любов, защото по време на местната предизборна кампания му се случва случка – „Мятат яйце по премиер, не се счупва” – научаваме от „24 ЧАСА”. За да разберем кое точно не се счупва – премиерът или яйцето, се налага да прочетем и по-дребния шрифт, за да се успокоим, че на човека нищо му няма, на яйцето – също. Бияч – откъдето и да го погледнеш! Какви яйца имат хората, а? Не като нашите, които още в магазина са натрошени – човек не може да ги хвърли, без да се омаже целият. Но стига политика, има и по-важни неща в този живот – затова ще разгърнем „МОНИТОР”, за да се изумим от информираността на мониторинга му: „Стана ясно кой сменя памперсите на бебето на Меган”! Става дума за памперсите на седмия поред наследник на английския престол – изключително важни памперси, които вълнуват българския читател. В публикацията се уточнява съдържанието им, но ще си го спестим, за да остане загадка поне за нашите читатели. Оставаме си все така развълнувани от вестникарското мазало – до следващата седмица!     ", "date": "2019.05.20", "title": "Папи и памперси"}
{"url": "http://www.classa.bg/%D1%81%D0%B2%D1%8F%D1%82/item/395693-%D0%BD%D0%B0%D0%B3%D0%BE%D1%80%D0%BD%D0%B8%D0%B9-%D0%BF%D0%BE%D0%B1%D0%B5%D0%B4%D0%B0%D1%82%D0%B0-%D0%B8-%D0%BF%D1%83%D1%82%D0%B8%D0%BD", "text": "На 9 май, в Деня на Победата, Владимир Путин направи поздравителна реч, след което положи венец на гроба на Незнайния воин в Александровската градина и взе участие в акцията „Безсмъртен полк” на Червения площад. „Споменът за Великата отечествена война ... е нашата съвест и наша отговорност”, заяви президентът на Русия. И тези думи не звучаха като дежурна фраза. Путин в условията на ескалиращата русофобия на „колективния Запад”, воден от САЩ и нарастващия военен и политически натиск върху Русия, отбеляза, че ключовият момент от националните интереси на страната днес е свързан с Великата отечествена война и Победата. Именно тук минава линията на фронта и именно тук, по линията на победата от 1945 г., в памет на нея, Русия руши надеждите на враговете за насилственото унищожаване на страната ни. И нататък прозвуча много точно описание и класификация на силите, които ни противопоставят. „ Без съмнение, тук главата на нашата държава имаше предвид преди всичко режима на необандеровците в Киев, който разрушава паметниците на героите от Втората световна война, забранява съветските символи, хвърля Червените знамена на победата на бунището, опитва се да издигне поддръжниците на Третия райх в ранг на национални герои. „  заяви Путин. Естествено, обръщайки се към участниците във военния парад и цялата руска и световна аудитория, той посочи значението на уроците от Втората световна война и Великата отечествена война (като неразделна и ключова част) за укрепване на сигурността и стратегическата стабилност.  И тук у внимателния слушател неволно може да изникне въпросът за събитията от преди 30 години, когато СССР не бе унищожен от силата на танковите колони на противника, а от предателство и идеологическо разрушаване на основите на държавата чрез прозападни „\"агенти на влияние”, на чиито действия държавните органи гледаха безпристрастно. Президентът не каза нито дума за това, но, разбира се, не може да не знае сегашната ситуация, да не я оценява. В крайна сметка, както в края на „Перестройката” от 80-те години на основните телевизионни канали седяха враговете на единната руска държава, така те продължават да седят там. Същото се отнася и за някои системи от текущата „вертикала на властта”. И именно тук е главната опасност за руската държава и за народите на Русия. Именно това е причината за бавните или дори нулевите темпове на развитие на страната, въпреки че, според Сталин, ще бъдем „смачкани” при такава скорост. И като в унисон с тези разсъждения, си спомнете заседанието на Съвета по стратегическо развитие и национални проекти, проведено в навечерието на 9 май. Именно там Путин с безпрецедентна жестока критика атакува интересите на ведомствата и бюрократичния апарат както на федералното, така и на регионалното равнище. По това време в залата на Кремъл настъпи мълчание, много хора осъзнаха, че може би става въпрос за правителството и министър-председателя. В крайна сметка преди две години целите, които бяха представени като национални проекти, не бяха изпълнени нито частично, нито дори напълно. На тази среща в Кремъл Путин даде указания за изпълнение на националните проекти до края на тази година, като каза, че всички „глави“ ще бъдат принудени да отговорят за своя „раздел на работата“... Изглежда, че това е последният акорд. Но не, с рязка критика към работата на правителството излезе Вера Чистова, заместник на известния ултралиберал и настоящ директор на Сметната палата Алексей Кудрин, която като в добър сатиричен филм, започна да трие сол на правителството на Медведев, че неефективно използва отделените за осъществяването на националните проекти финансови средства. Междувременно на Червения площад преминава най-мощна бойна техника – достоен наследник на оръжието от Победата на 1945 година.   Александър Нагорний   Превод: В.Сергеев ", "date": "2019.05.20", "title": "Нагорний: Победата и Путин"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395694-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D0%BA-%D1%82%D0%B0%D0%BB%D0%B0%D0%BB%D0%B5%D0%B9-%D0%BB%D0%B5%D0%BA%D0%B0%D1%80,-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%B8-%D0%B0%D1%81%D1%82%D0%B5%D1%80%D0%B8%D0%B9-%D0%B5%D0%B3%D0%B5%D0%B9%D1%81%D0%BA%D0%B8", "text": "  При управлението на император Нумериан (283-284) управителят Теодор вдигнал гонение срещу Божията Църква в град Егея и предавал на различни видове смърт верните Христови раби. По това време бил хванат от мъчителите и християнският юноша Талалей. Той бил осемнадесетгодишен, имал прекрасно лице и телосложение и светлоруси коси. По професия бил лекар, като лекувал безвъзмездно всякакви болести. Юношата бил изправен пред нечестивото съдилище в храма на Адриан. Управителят, като го погледнал и като се удивил от красотата му, казал на околните: - Къде задържахте този прекрасен младеж?     Те му отговорили: - Като отивахме в град Аназар, го видяхме пред нас. Той, като ни забеляза, се скри в гората. Започнахме старателно да го търсим и едва го намерихме, седнал под една дива маслина. После го задържахме и го доведохме при тебе в съда. Управителят казал на светеца: - Кажи ни, младежо: коя вяра изповядваш, от кой град си, кои са родителите ти и как се казваш? Светецът отговорил: - Аз съм християнин, името ми е Талалей, родом съм от Ливан. Баща ми, който се казва Берукий, беше военачалник. Майка ми се казва Ромилия. Имам и брат, който е в църковния клир с чин иподякон. Усвоих лекарското изкуство от лекаря Макарий. Когато всички християни, живеещи в Ливан, бягаха в планините и пустините поради гонението от езичниците, аз бях задържан и отведен при Едеския управител Тиберий. Като бях измъчван от него, аз изповядвах името на Отца, и Сина, и Светия Дух, истинния и всеблаг Бог, Създател на всички човеци, и с помощта на моя Господ бях избавен от ръцете на мъчителите и избягах. А сега, като бях задържан отново, се намирам в твоята власт. Прави с мен каквото искаш, защото ми прилича да умра за Христос, небесния Бог, моя Спасител. Управителят казал: - Надяваш ли се, окаянико, да избягаш от ръцете ми, както избяга от ръцете на Тиберий? Светецът отговорил: - Вече не искам да бягам, защото вярвам в моя Господ Иисус Христос и се надявам, че Той няма да допусне да бъда посрамен, но ще ми помогне да изтърпя мъките докрай. Близо до светеца стояли двама палачи,  Александър и Астерий.  Управителят им заповядал да пробият със свредел нозете на мъченика и като прекарат въже през отвърстието, да го провесят. Но, по Божий промисъл, се затворили душевните им очи и те, вместо светеца, пробили и окачили едно дърво. Един от вярващите, ученик на свети Талалей, на име Тимотей, който стоял там и виждал всичко, което ставало, кимнал с глава на светеца и му казал: - Виждаш ли какво правят? Светецът му отговорил: - Мълчи, брате! С мен е Христос, Който ми помага. А управителят, като погледнал и видял, че вместо мъченика виси дърво, казал на палачите: - Какво сте направили? Заповядах ви да окачите човек, а вие сте окачили дърво. И като мислел, че му се подиграват, управителят се разгневил и заповядал да ги набият жестоко. А те, подложени на ударите, казали: - Да бъде благословено името Господне, защото от днес и ние сме християни, тъй като вярваме в Господ Иисус Христос и страдаме за Него! Като чул тези думи, управителят веднага заповядал да ги посекат с меч и те, като загинали мъченически, получили венци от Христа Бога заедно с другите свети мъченици. Управителят казал на Талалей: - Принеси жертва на боговете и ще бъдеш жив, и ще вкусиш от благата на този свят. Мъченикът отговорил: - Не можеш да убедиш Христовия раб да принесе жертва на бесовете. Управителят, като се изпълнил с ярост, поискал сам да пробие пищялите на светеца, но в мига, в който поискал да стане от мястото си, почувствувал, че силите му го напуснали и той не можал да се помръдне. Всички езичници, които се намирали в Адриановия храм, като видели станалото, гръмогласно възкликнали: - Велик е християнският Бог, Който върши такива чудеса! А управителят, преизпълнен от срам, започнал да моли Талалей: - Талалей, помоли се за мен на твоя Бог, за да мога да стана от мястото си, защото наистина твоят Бог е велик. Когато светецът се помолил, управителят станал, но тъй като не виждал в това божествена сила, а магия от страна на Талалей, силно се разгневил срещу светеца, скърцайки със зъби. Тогава, като хванал свредела, започнал сам да пробива краката на мъченика, но веднага изсъхнали ръцете му. Управителят отново се замолил на мъченика: - Талалей, отново те моля, помоли се за мен, за да оздравеят ръцете ми. Светецът с молитвата си излекувал ръцете му. Тогава управителят се обърнал към околните: - Махнете от очите ми този магьосник и го хвърлете в морето, за да умре. Светецът му казал: - Ти започна следствието срещу мен, ти трябва да го довършиш. Управителят отговорил: - Махни се от мен, магьоснико, и умри на друго място; защото аз още не съм ти сторил никакво зло, а ти вече ми причини толкова злини с твоите магии! Светецът казал: - Не си мисли, мъчителю, че ще се изплаша от твоите закани и ще се отрека от моя Бог. Но знай, че в никакъв случай няма да принеса жертва на твоите богове. Няма да се поклоня на бесовете, на които служиш. При тези думи слугите на управителя хванали светеца и като го качили в една лодка, го откарали навътре в морето и там го потопили. По време на потапянето светецът отправил към Бога следната молитва: - Господи, Боже мой! Не позволявай да умра, защото искам още да пострадам за Твоето свято име, така че, като извърша още по-голям мъченически подвиг, във вечния живот да приема от Тебе нетленен венец. Слугите, като се върнали след потапянето на мъченика, казали на управителя: - Направихме това, което ни заповяда: хвърлихме Талалей в морето и той потъна пред нашите очи. Но още докато слугите казвали това, дошъл светият, облечен в бяла дреха. Управителят и всички, които били с него, като го видели, се изумили. Управителят му казал: - Твоята магия надви и морето! Светецът му отговорил: - Къде са сега силата и могъществото на твоите богове? Къде е вашата гордост? Ето, моят Господ Иисус Христос разруши вашите замисли и не позволи да загина, за да побеждавам още вашия баща - дявола. Управителят се разгневил и казал на заобикалящите го: - Вижте, как този магьосник и морето омагьоса, и нас обижда. Ако го пуснем, той ще погуби всички ни със своите магии. При управителя имало един магьосник, на име Урвикий. Той дал на управителя следния съвет: - Господарю, заповядай да го хвърлят за храна на зверовете. Управителят веднага извикал пазача, който хранел зверовете, и му заповядал да подготви мястото за зрелище, а на светеца казал: - Талалей, ще принесеш ли жертва на боговете, или искаш тялото ти да стане храна на зверовете? Светият мъченик отговорил: - Нима ти още не си познал силата и величието на моя Господ и Бог Иисус Христос? А аз ти обявявам с пророческите слова: „Няма да умра, но ще живея и ще разгласям делата Господни: Десницата Господня е висока, десницата Господня твори сила!\". След това завели светеца на площада и го оставили на зверовете, за да го разкъсат. Но зверовете не го докоснали. Една страшна мечка се приближила до него, легнала в краката му и започнала да ги ближе. Като видял това, управителят от ярост заскърцал със зъби и заревал като лъв. След това заповядал да пуснат срещу него гладен лъв и лъвица, но и те, като се приближили, легнали в нозете на мъченика и започнали да ги ближат. Управителят от ярост раздрал дрехите си, а народът започнал гръмогласно да вика: - Християнският Бог е велик! Боже Талалеев, помилуй ни! Като хванали магьосника Урвикий, го хвърлили на зверовете, които веднага го разкъсали и изяли. Управителят, като станал от мястото си, заповядал да убият мъченика с меч. Светият мъченик бил заведен на специално подготвено за тази цел място, наречено Едеса, и след като се помолил, приел мъченическа смърт на двадесетия ден на месец май, за чест и слава на нашия Господ Иисус Христос, прославян с Отеца и Светия Дух, сега и винаги, и във вечни векове. Амин.", "date": "2019.05.20", "title": "Св. мъченик Талалей лекар, Александър и Астерий Егейски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395695-20-%D0%BC%D0%B0%D0%B9,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "325 г. - Римският император Константин I Велики свиква Първи Никейски събор, на който е прието „Веруюто\".     1498 г. - Португалският мореплавател Васко да Гама първи от европейските мореплаватели заобикаля Африка и пристига в Кожикод (преди известен като Каликут), Индия.   1520 г. - Ернан Кортес разбива испанските войски, след като се обявява за независим владетел на Мексико.   1570 г. - Картографът Абрахам Ортелий издава първия съвременен атлас.   1618 г. - Започва Тридесетгодишна война.   1873 г. - Леви Щраус и Джейкъб Дейвис получават американски патент за сини памучни панталони с медни капси, станали известни по-късно като джинси.   1875 г. - Представители на 17 държави подписват в Париж Метричната конвенция, с която се постига единство в използваните мерни единици.   1878 г. - Княз Александър Дондуков-Корсаков встъпва в длъжност като руски императорски комисар в България.   1882 г. - С присъединяването на Италия към военния съюз между Германия и Австро-Унгария се създава Тройния съюз - организация, която по-късно предизвиква Първата световна война.   1900 г. - В Париж са открити Вторите Летни Олимпийски игри.   1902 г. - Куба става независима от САЩ република.   1927 г. - Саудитска Арабия получава независимост от Великобритания.   1927 г. - Чарлз Линдберг излита от Лонг Айлънд, Ню Йорк, за да извърши първият самостоятелен полет без кацане над Атлантическия океан, който завършва успешно на летище Бурже в Париж.   1932 г. - Енгелберт Долфус става канцлер на Австрия.   1932 г. - В СССР е въведен терминът социалистически реализъм като нов стил в литературата.   1932 г. - Амелия Еърхарт излита от остров Нюфаундленд и започва първия самостоятелен полет без кацане на жена над Атлантическия океан, който завършва успешно в Северна Ирландия на следващия ден.   1963 г. - Сукарно е назначен за пожизнен президент на Индонезия и провъзгласен за Велик вожд на революцията.   1969 г. - Джон Ленън сключва брак с Йоко Оно в Гибралтар.   1972 г. - Създадена е обединената република Камерун.   1983 г. - От френския Институт „Пастьор\" официално се съобщава, че е изолиран вирусът на СПИН от екип, ръководен от професор Люк Монтание.   1989 г. - В с. Пристое, Шуменско, е проведен първият митинг на български турци против „възродителния процес\".   2002 г. - Източен Тимор придобива независимост от Индонезия и става първата суверенна държава за 21 век.   2003 г. - Ватиканът публикува речник на съвременния латински език, в който са добавени термини, които широко се използват в настоящето.   2007 г. - Избори за Европейски парламент през 2007: В България се провеждат първите избори за членове на Европейския парламент.    ", "date": "2019.05.20", "title": "20 май, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/395689-%D0%B5%D0%BA%D1%80%D0%B5%D0%BC,-%D0%B1%D1%80%D0%B0%D1%82%D0%BA%D0%BE,-%D0%B2%D1%81%D0%B8%D1%87%D0%BA%D0%BE-%D1%89%D0%B5-%D0%B5-%D0%BD%D0%B0%D1%80%D0%B5%D0%B4", "text": "Скоро жителите на Истанбул за втори път ще гласуват за кмет. Думите на едно 15-годишно момче, изречени към кандидата на опозицията Имамоглу, играят ключова роля в предизборната битка.  \"Екрем, братко, всичко ще е наред!\"         \"Herşey çok güzel olacak\" - тези четири думи (на бълг.: \"Всичко ще е наред\") се превърнаха в предизборния слоган на най-голямата опозиционна сила в Турция - Републиканската народна партия. Той може да се чуе навсякъде из Истанбул. Където и да се появи кандидатът за кмет Екрем Имамоглу, неговите привърженици скандират \"Всичко ще е наред\". Хиляди юзъри вече използват слогана в социалните мрежи като хаштаг. А публикациите бързо стават изключително популярни - например видеото с феновете на \"Бешикташ\", които пеят футболни химни, в които преплитат четирите думи от слогана. Беркай просто искал да зърне Имамоглу Самият слоган има вълнуваща предистория. 15-годишният Беркай от Истанбул присъства малко след местните избори на 31 март на мероприятие на Екрем Имамоглу. Но тъй като не успява да види отблизо новоизбрания кмет, непосредствено след проявата хуква след предизборния автобус. И когато след няколко километра успява да го догони, Имамоглу се показва на прозореца и му благодари за подкрепата. А Беркай извиква към него: \"Екрем, братко, всичко ще е наред. Обичам те!\". \"Точно така, млади момко. Всичко ще е наред\", отвръща му Имамоглу.     Изборите за кмет на Истанбул обаче бяха анулирини, вече е ясно, че повторният вот ще се проведе на 23 юни. И тъкмо заради това този слоган уцелва много точно настроението. Опозицията и нейните привърженици силно желаят промяна и край на властта на ПСР, управлявала в Истанбул четвърт век. Впрочем, впоследствие Екрем Имамоглу успява да открие младежа. Беркай дори получава роля в актуалния предизборен видеоклип, в който казва следните думи: \"Виждам в Имамоглу надежда, а не празни обещания. Ние виждаме, че се старае. Това е човек, който ни разбира, той е нашият глас.\" Привържениците на опозицията в Истанбул са жестоко разочаровани, че победата на техния надеждоносец е анулирана. Въпреки това кандидатът за кмет от Републиканската народна партия се опитва да замести горчивината с оптимизъм. Точно това внушава и първата му поява след анулирането на вота. Той застава пред привържениците си, запретва ръкави и казва: \"Пътят е дълъг, напрежението е голямо, но ние носим свежестта на младостта. Пълни сме с младост и копнеем за демокрация и справедливост. Не се предаваме.\" Публиката посреща думите му с бурен възторг. Критиците на Ердоган и неговата \"армия от тролове\" Еуфорията на надеждата се разпространява бързо. Както по улиците на града, така и в социалните мрежи. Дори и хора на изкуството, които досега не смееха да застанат срещу управляващата Партия на справедливостта и развитието, са въодушевени от волята за промяна. С хаштага \"Всичко ще е наред\" известни турски писатели и музиканти дават в Туитър израз на вярата си в изборната победа на Имамоглу. Това е нещо ново. От страх, че ще загубят ангажиментите си, хората на изкуството дълго време се въздържаха да критикуват партията на Ердоган. Само че и привържениците на Ердоган са все по-активни в Туитър. И не само те. Турското правителство също се възползва от възможностите на социалните мрежи, а междувременно дори разполага с \"армия от тролове\", чиято централа се намира тъкмо в Истанбул. Смята се, че над 5000 тролове работят за Ердоган. Те разбиват \"на пух и прах\" всяка критика към президента.      ", "date": "2019.05.20", "title": "\"Екрем, братко, всичко ще е наред!\""}
{"url": "http://www.classa.bg/%D1%81%D0%B2%D1%8F%D1%82/item/395690-%D0%BF%D0%BE%D1%83%D0%BA%D0%B0-%D0%BE%D1%82-%D1%81%D0%BB%D1%83%D1%87%D0%B0%D1%8F-%D1%89%D1%80%D0%B0%D1%85%D0%B5", "text": "  Видеото от Ибиса, заснето по време на  , е ценен материал. В него виждаме вече бившия лидер на Австрийската партия на свободата - пльоснал се на дивана, подпийнал и освободен от задръжки. Тези кадри са скъп дар за неговите политически противници. Те бяха и сериозно предупреждение към канцлера Себастиан Курц. Предупреждение, на което той вече реагира. Курц обяви, че ще бъдат насрочени предсрочни избори и заяви, че коалицията с партията на Щрахе вече е невъзможна. През 2017, още преди парламентарните избори в Австрия, Хайнц-Кристиан Щрахе обещал обществени поръчки на племенница на руски олигарх, според тайно заснето видео. За него информираха германски медии. Щрахе подаде оставка. (18.05.2019) Всъщност, видеото от 2017 не ни поднесе кой знае какви големи изненади. То не разкри нови черти от характера на Щрахе и партийните му другари. Изненадващи са може би само размерите на нахалството и безочливостта, с които лидерът на Партията на свободата обещава обществени поръчки на руски инвеститори като услуга в замяна на финансова помощ за предизборната кампания на партията му, както и включването на един голям австрийски вестник в схемата. В това видео Щрахе се държи така, сякаш той притежава цялата Алпийска република, включително и гражданите ѝ. Тези разкрития се появиха след редица други скандали, поставили правителството във Виена под силен натиск. Например информацията за това, че членове на Партията на свободата поддържат връзки с член на антиимигрантското Движение за идентичност, за когото се предполага, че е получавал пари от извършителя на нападенията в новозеландския град Крайстчърч. Преди време друг политик от партията на Щрахе си позволи да сравни хора с мишки. Освен това стана известно, че бирени вечеринки в партиен кръг са преминавали под звуците на националсоциалистически музикални произведения. Списъкът с подобни скандални прояви е безкраен. Австрийската партия на свободата открай време се движи извън спектъра на демократичните партии. Тя съвсем осъзнато спря да се разграничава от неонацистите и други дяснорадикални групировки. Аферата \"Щрахе\" е удар за планирания алианс на десните партии в следващия ЕП. Техните лидери сега вдигат рамене и се представят или като жертва на някаква мръсна кампания, или като нямащи нищо общо със случая. Само че случаят с Австрийската партия на свободата напомня отново, че тези партии не искат реформи, а разединяване на ЕС. Той напомни и това: че техният политически модел се корени отчасти в Русия, отчасти във фашизма. По време на обиколките в рамките на своята предизборна кампания шпиценкандидатът на Европейската народна партия Манфред Вебер се дистанцира от скандалите в Австрия. Открай време той казва, че левите и десни екстремисти и популисти не са решение. Защо обаче Вебер говори и за леви, когато тук съвсем ясно става дума за крайнодесни? И защо дистанцирането му все пак изглежда по-скоро вяло? За съжаление, точно Манфред Вебер беше този, който години наред крепеше възхода на Виктор Орбан в Унгария - премиера, който вече открито се бори срещу европейските норми и ценности. И за съжаление, точно Орбан послужи за пример на Салвини и останалите, които сега копират рецептата му за успех. Нима Манфред Вебер вече се срамува и затова предпочита да мълчи относно австрийския скандал? Крайно време е да осъзнае какво се случва в десния ъгъл на ЕП, както и това, че не може да си позволи да прави политически сделки с тези партии. Австрийският канцлер Себастиан Курц явно вярваше, че може спокойно да управлява с Партията на свободата. Само че в последно време тя му усложни живота. Курц искаше да запази доверието на хората. Но Щрахе и сие изтикваха коалицията все повече в крайнодясното пространство. Канцлерът трябваше да осъзнае много по-рано, че този съюз няма как да просъществува.   Всъщност, всичко е много простичко: който скача в блатото, няма как да не се изцапа. Който вярва, че може да се уповава на крайнодесни и неонацистки приятелчета, се превръща в полезен идиот. Не може да има правителствени коалиции с хора, които наричат западните демокрации \"упадъчни\" и мечтаят за диктатура в стил \"Путин\". Случаят с видеото на Щрахе е сериозно предупреждение към всички консеравтори в Европа, които си мислят, че могат да управляват с националпопулисти и да оцелеят като демократи.", "date": "2019.05.20", "title": "Поука от случая \"Щрахе\""}
{"url": "http://www.classa.bg/%D1%81%D0%B2%D1%8F%D1%82/item/395691-%D0%B8%D0%BB%D0%BE%D0%BD-%D0%BC%D1%8A%D1%81%D0%BA-tesla-%D1%89%D0%B5-%D1%84%D0%B0%D0%BB%D0%B8%D1%80%D0%B0", "text": "Основателят и генерален директор на Tesla Илон Мъск, съобщи, че производителят на електромобили ще остане без никакви пари до 10 месеца, ако ръководството не вземе сериозни мерки за съкращаване на разходите. Това става ясно от писмо на Мъск до служителите му, което попадна в американските медии, съобщава  . През първото тримесечие на 2019 г. Tesla загуби 702 млн. долара и допълнително влоши финансовото си положение. Сега Мъск и Зак Киркхорн, който наскоро беше назначен за финансов директор, имат намерение лично да контролират всички разходи на компанията, в това число парите за външни доставки на части и оборудване, заплатите на служителите, техните командировки и други, съобщава пишет The Verge.      През април приходите на Tesla за 2,7 млрд. долара, но в писмото на Мъск се казва, че тази сума ще осигури само 10 месеца на компанията, ако не се вземат мерки. Преди година милиардерът също направи подобно изявление, като тогава призова служителите си да ограничат максимално разходите си. По-късно Мъск опрости организационната структура на компанията, като през юни 2018 г. съкрати 9% от персонала, а през януари 2019 г. същото се случи и с още 7%. В същото време стана ясно, че Националният комитет за безопасност на превозите в САЩ (NHTSB) е завършил разследването на катастрофа с Tesla Model 3, при която водачът беше загинал. Инцидентът се  случи на 1 март във Флорида, но едва сега се съобщават подробности за него. Подобно инциденти накараха концерна да подобри софтуера за батериите си. Tesla разкри, че докато продължава да проучва къде се коренят проблемите ще направи известни промени, за да може \"занапред да защити батерията и да увеличи живота ѝ\".", "date": "2019.05.20", "title": "Илон Мъск: Tesla ще фалира"}
{"url": "http://www.classa.bg/%D1%81%D0%B2%D1%8F%D1%82/item/395692-%D1%84%D0%B5%D0%B9%D1%81%D0%B1%D1%83%D0%BA-%D1%80%D0%B5%D0%B7%D0%BD%D0%B0-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%8F-%D1%88%D0%BF%D0%B8%D0%BE%D0%BD%D0%B8%D0%BD-%D0%BD%D0%B0-%D1%86%D1%80%D1%83", "text": "Мрежата на Зукърбърг, която педантично ни подсеща какво сме поместили преди една или повече години, ми припомни статията \"Whole Lotta Love\", или \"Любовта, мерена в инчове\". Написах я преди време с добродушна ирония за някогашните младежки копнения у нас, на запад от Калотина, че и отвъд Атлантика. Споделих я и се учудих, че часове наред не събира лайкове. Докато не получих известие от фейсбук, че е блокирана, защото нарушавала стандартите на общността. Почувствах се като Тодор Колев, който се вайкаше как ще ги стигнем американците, след като у нас дори на собствената му скромна кола са откраднали чистачките.     Вярно е, че в песента Робърт Плант изригва: \"Ще ти дам всеки инч от любовта си!\" Заради открито сексуалния намек целият трети куплет на прозвучалото при закриването на Олимпиадата в Пекин през 2008-а парче бе махнат. Статията ми не величае този връх на пресмятаната в дължини любов, независимо от самочувствието, което имахме или още имаме по този въпрос у нас. Напротив, завършва с поуката, че тя възпламенява емоциите, но не става за пътен лист в живота. Защото нищо хубаво не очаква един народ, ако си въобразява, че силата му е в слабините. Оказа се обаче, че китайската цензура е нищо в сравнение с тази в САЩ. Защото в Пекин не допуснаха до микрофоните само главоболното изречение, докато фейсбук не ми позволи да споделя дори не песента, а морално издържания коментар за нея. Ако ние сме общност в точния смисъл, кога сме обсъждали, коригирали и приели нейните стандарти? Не само никой не ни е питал, но и за пръв път бяха публикувани едва през 2017 г. Но ако не сме истинска общност, защо Зукърбърг ни въвежда допълнителни ограничения, след като всичко може да се регулира в рамките на действащите закони? Нормално ли е примерно за дума като \"негър\" да бъдеш наказан за цял месец? Нали не ние сме измислили това понятие, нито пък ние сме го натоварили с негативен смисъл? Нима действието на \"Чичо Томовата колиба\" се развива у нас, а не в САЩ? И ние ли, а не белгийският крал Леополд Втори, унищожихме десет милиона конгоанци? През 1979 г. с директорката на Младежкия дом в Кюстендил организирахме 48-часов дискомаратон. След което ме привикаха в Партията. \"Какво си направил ти бе, момче! - начумери се секретарят по идеологията. - И най-големият шпионин на ЦРУ да дойде, няма да може като теб да затвори младежите в една зала и два дни и две нощи да им пуска западна музика!\" И с това всичко приключи. Как ли би постъпил Зукърбърг като секретар по пропагандата и агитацията? Излишно е да се питаме, отдавна е надминал другаря от 1979-а. Личните данни на милиони потребители изтичат накъдето не трябва, а той се хваща за някоя думичка, и то не непременно обидна или напоена с омраза, и наказва ли, наказва. И невинаги в резултат на докладване, а най-често защото алгоритъмът му не различава контекста, в който е употребена. Ето как ние трябва като гадатели да предусещаме каква ще е преценката на компютърния код, за да не бъдем блокирани или изтрити. Но ако сега ще съобразяваме повече какво да пишем или слушаме, отколкото в предишното време, значи свободата си е отишла и демокрацията е катастрофирала. След срещата си с Макрон Зукърбърг сигурно отново ще се яви в Европарламента и новите евродепутати не трябва да го оставят и този път да се отърве само с извинение. Нека и той, и те да са наясно, че правилата се определят от държавите или ЕС, а не от компаниите.  ", "date": "2019.05.20", "title": "Фейсбук резна най-големия шпионин на ЦРУ"}
{"url": "http://www.classa.bg/%D1%81%D0%B2%D1%8F%D1%82/item/395686-%D1%80%D0%B4%D0%BE%D0%B3%D0%B0%D0%BD-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D0%B7%D0%B0-%D0%BA%D1%83%D0%BF%D1%83%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%80%D1%83%D1%81%D0%BA%D0%B8%D1%82%D0%B5-%E2%80%9C%D1%81-400%E2%80%9D-%D0%B5-%D1%81%D0%BA%D0%BB%D1%8E%D1%87%D0%B5%D0%BD%D0%B0", "text": "Президентът на Турция Реджеп Ердоган каза снощи, че сделката за доставката от Русия на системите за противовъздушна отбрана “С-400” е вече сключена и че Анкара ще произвежда заедно с Москва системите “С-500”, предаде БТА, позовавайки се на Ройтерс. САЩ са заявили, че планираното от Турция купуване на руските системи за ПВО е много голям проблем. Според Вашингтон това подлага на риск турското партньорство в изграждането на изтребителя от пето поколение “Ф-35”, защото руските ракети компрометират самолета на корпорацията “Локхийд Мартин”, припомни агенцията.     Но Ердоган, отговаряйки на въпроси на студенти в Истанбул, каза, че Турция е направила технически анализ и е установила че такъв проблем не съществува. “Те (американците) пратиха топката към центъра на полето, като проявяват известна неохота. Но рано или късно ние ще получим самолетите “Ф-35″. Няма вариант да не ни бъдат доставени”, заяви турският държавен глава. ТАСС цитира вестник “Хабертюрк”, според който Турция е пратила в Русия сто инженери за съвместното производство на “С-400”.  ", "date": "2019.05.20", "title": "Ердоган: Сделката за купуването на руските “С-400” е сключена"}
{"url": "http://www.classa.bg/%D1%81%D0%B2%D1%8F%D1%82/item/395687-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%BF%D0%BE%D0%B8%D1%81%D0%BA%D0%B0-%D0%B4%D0%B0-%D0%BF%D1%80%D0%B5%D0%BC%D0%B8%D0%BD%D0%B5-%D0%BD%D0%B0-%D1%80%D0%B0%D0%B7%D0%BF%D0%BB%D0%B0%D1%89%D0%B0%D0%BD%D0%B8%D1%8F-%D1%81-%D1%80%D1%83%D1%81%D0%B8%D1%8F-%D0%B2-%D1%80%D1%83%D0%B1%D0%BB%D0%B8", "text": "В момента Каракас и Москва преговарят за преминаването към взаимни разплащания в рубли, каза посланикът на Венецуела в офиса на ООН в Женева, Хорхе Валеро. „Да, сега се опитваме да преведем разплащателните си операции в други валути, включително петролната криптовалута, която сме създали”, заяви Валеро.     Според него Венецуела води диалог с Русия, за да премине към взаимни разплащания в рубли. През август миналата година, след деноминацията на валутата във Венецуела, курсът на щатския долар нарасна 24 пъти.. В същото време във Венецуела започнаха да циркулират две валути - боливарът и криптовалута „петро”, а венецуелският президент Николас Мадуро позволи на венецуелците да държат спестяванията си в криптовалута и злато. На 30 април венецуелските власти съобщиха за опит за военен преврат, който успяха да потиснат. През последните години Венецуела преживя остра социална и икономическа криза, придружена от хиперинфлация и обезценяване на националната валута. През януари към тези проблеми беше добавено политическо изостряне – лидерът на опозицията Хуан Гуайдо се самообяви за президент.   Превод: В.Сергеев ", "date": "2019.05.20", "title": "Венецуела поиска да премине на разплащания с Русия в рубли"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395688-%D0%B0-%D0%BF%D0%BE-%D1%82%D0%B5%D0%BB%D0%B5%D0%B2%D0%B8%D0%B7%D0%BE%D1%80%D0%B0-%D0%BC%D0%B8-%D0%B5%D0%B2%D1%80%D0%BE%D0%B2%D0%B8%D0%B7%D0%B8%D1%8F", "text": "Големият финал на Евровизия 2019 - кичът ще се сипе с кофи. Отварям бира, макар че на този конкурс повече ще му отива някакво розово питие с чадърче. \r\n Защо въобще обръщаме внимание? Защото е най-голямото и най-гледано музикално събитие в световен мащаб с над 200 млн. зрители по целия свят. Също така е може би и най-полемичното.  \r\n Евровизия създава очаквания, мащабни залагания и преди всичко - огромно шоу, в което откаченото и кичозното се срещат. \r\n Церемонията започва с Нета Барзилай, която е капитан на самолет, превозващ участниците на финала. С този си вид повече би й отивало да управлява летяща чиния... \r\n Водещите продължават тенденцията от двата полуфинала и са забавни, разчупени и интересни, колкото виц, разказан от счетоводител пред пенсия. \r\n   \r\n     Участниците започват. \r\n 1. Малта  - Още първата песен цели да ни напомни, че на този конкурс му казват музикалните параолимпийски игри. Тийнейджърката, която Малта са пуснали да ги представлява, има комбинирания чар на Ейми Шуимър и Майли Сайръс в онзи й период, когато беше решила да не си бръсне подмишниците и да го показва публично. Или както рапърът Керанов би се изразил - изящна като дребна шарка. Песента й е миш-маш от неща, които вече сме чували по радиото. Никой не е казал обаче, че на Евровизия кражбата е грях. \r\n 2. Албания  - Това ще да е албанската Ейми Уайнхаус, може би. Поне на това напомня. Парчето й е интересно, макар и да идва някак твърде драматично и напряга сетивата. \r\n 3. Чехия  - Голобради, модерно звучащи младежи, които обаче сякаш са ги обличали в края на 60-те. Това е припевът, който действително ще ви се забие в главата и няма да излезе там с дни. Firend of a friend of a friend of a friend малко звучи като онова \"Girls who are boys/Who like boys to be girls/Who do boys like they're girls... Но не толкова яка. \r\n 4. Германия -  Добре, първата за вечерта #GirlPower песен - \"Sisters\". Това е май всичко, което може да се каже за нея. В добрия дух на женските поп дуети, едната сестра е руса, другата е мургава. То и Германия в момента така... \r\n 5. Русия -  Ако някой говори с отраженията си, това е шизофрения, ако обаче пее с тях, това е Евровизия. Руснакът обаче не се спира дотук и прави хор от всичките си алтерегота. Не е много православно, но някак приятно епично му се получи. \r\n 6. Дания -  Ако музиката можеше да ти докара диабет, то тази песен носи хипоглекимична кома. Синьо небе, висок женски глас, пеещ периодично на френски, че любовта е за всеки. Млади, хубавки лица, яко дайвърсити... Липсват само еднорозите, повръщащи дъги, за да започна да повръщам и аз. \r\n   \r\n   7. Сан Марино -  Певецът е нещо средно между средиземноморски опит за Джо Кокър и балкански турбофолк мастодон. Песента е спомен за някои от най-гадните неща на евроденса от края на миналия век. Трябва да забранят парчета, в които се пее с \"на-на-на\". \r\n 8. Северна Македония -  песента на комшийската Хилда Казасян напомня на нещо, което Сам Смит би пял. На заден фон вървят снимки на майка с дъщеря, за да се засили драматизмът от изпълнението. А драматизъм има с кофи. Удряме морална подкрепа тук предимно геополитически причини - нищо необичайно за Евровизия. \r\n 9. Швеция -  Викингите никога не са звучали толкова госпъл и R&B... \r\n   \r\n   10. Словения -  Звезди и черни дупки. Момче с китара, която дори не се чува в песента, и момиче, което пее словенски в стила на всяко по-бавно електронно парче. И двамата облечени в бяло, и двамата се гледат влюбено. Минимализъм до дупка. \r\n 11. Кипър -  Латекс и вероятно най-скъпия памперс в света - това е всичко интересно, което може да се каже за кипърката. Да, и фактът, че пеенето не й е особена сила. \r\n 12. Холандия -  Големият фаворит на букмейкърите звучи като пораснал Кристиян Костов (даже си има брада). Песента му също напомня българската от 2017-а. Само дето холандецът си няма гарвани... \r\n 13. Гърция -  Танц със саби, ама не по Хачатурян. Две девойки с шпага във всяка ръка обикалят по сцената, докато изпълнителката пее така, сякаш има най-тежката хрема на света. И всичко това на цветен фон. Значи може да е просто сенна хрема... \r\n         14. Израел -  Поредна сърцераздирателна балада, този път май посветена на дома. Изпълнителят изглежда така, сякаш ще се разплаче всеки момент. Големи екрани с формата на счупени стъкла прожектират негови черно-бели снимки. Дойдоха и беквокали за морална подкрепа, но не помогна. Разплака се. Драматизъм тече от чешмата. \r\n 15. Норвегия -  Да кажеш, че норвежци ти харесват, в последно време у нас е доста скандално нещо, така че тук ще се въздържим от положителни коментари. Иначе едва ли има по-типично за Евровизия парче от това - странни костюми, светлинно шоу, гологлав тип, облечен в кожа, който извива по викингски, огньове... и всичко това на фона на някакъв евроденс. \r\n 16. Великобритания -  Този младеж доказва, че Брекзит може и да не е толкова лошо нещо. Поне за Европа... По стара традиция Великобритания третира този конкурс с убийствено пренебрежение, пращайки някои от най-посредствените си изпълнители. Иначе момчето пее на английски по-добре, отколкото го говори... \r\n 17. Исландия -  антикапиталистически само-мазо индъстриъл (те сами така се описват) с дерящи се вокали, много латекс и изкуствени контактни лещи... Ако преди години Lordi са ви са се стрували странни, тези момци ще ви променят мнението. Но на Евровизия заигравките с извратеното понякога вършат прекрасна работа. \r\n   \r\n   18. Естония -  Време е за кънтри рокенрол. Леко брадясал младеж с влажен поглед, кожено яке, акустична китара и лека невъзможност да взима верни високи тонове. Китарата обаче бързо бива забравена за сметка на някакъв танцувален бийт и някаква анимация на буря. За жалост не и високите тонове. \r\n 19. Беларус -  Беларуската Ариана Гранде ще да е това. Огньове, мускулести танцьори, които се подмятат на сцената. Песента, типично за много други парчета на Евровизия, прилича на български виц - не че е смешна, просто си я чувал и по друг начин вече. \r\n 20. Азербейджан -  Брадат, нацепен младеж и две роботизирани ръце, които прожектират на гърдите му туптящо векторно сърце. Или иначе казано - модерното среща посредственото. И все пак на общия фон парчето не е чак толкова лошо, а визуализацията си беше наистина супер. \r\n 21. Франция -  Трансджендър изпълнителка, пее на смесица от английски и френски, а на заден фон се изписват призиви за разбиване на стереотипите и борба с нетолерантността. Надномерна балерина танцува наоколо. Появява се и глухоняма втора танцьорка. Накрая се изписва едно голямо We Are All Queens. Евровизия в няколко изречения... \r\n 22. Италия -  Ризата на изпълнителя крещи по-високо от него самия. Припляскването по време на припева обаче изглежда вдъхновява публиката, така че всичко е 6. \r\n 23. Сърбия -  Песента е на крачка от мощна турбо-пауър-фолк балада, но именно тази крачка липсва на песента, за да е нещо забележително. И едно потенциално много добро китарно соло, за което чуваме само на два пъти наченка... Това не пречи на визуалните ефекти, напомнящи на звездна галактика около главата на певицата. \r\n 24. Швейцария -  Неглижирано брадясал нацепен младеж пее някакво швейцарско \"Деспасито\". Поне си има забавен танц. \r\n 25. Австралия -  Да, Австралия за поредна година я пращаме за малко в Европа. Тук имаме една снежна кралица, покачена на голям, еластичен прът, заедно с други две танцьорки, които се носят във въздуха на фона на едно наистина страхотно визуално шоу. А издаването на странни звуци по време на изпълнението и миналата година се доказа като работещо. \r\n   \r\n   26. Испания -  Най-сетне нещо, което да те кара да си тактуваш с крак. Но по-добре късно, отколкото никога. Танцьори се правят, че танцуват в различните стаи на една къща (малко като в клипа на The Invisible Man на Queen или толкова много други поп парчета). Появява се и някаква огромна светеща кукла, но и тя няма идея какво прави на сцената, така че бързо се маха. И все пак танци и позитивизъм. 100% ще се класират някъде към края... \r\n Изпълнителите приключиха. Повече от половината изглеждаха и звучаха така, сякаш държавите им са ги изпратили със задължителната мисия да не печелят. Сега е време е за глупостите. За жалост водещите ще говорят повече... \r\n Идва време победители от Евровизия да пеят песни на други победители. Интересна колаборация, но нищо кой знае какво... \r\n Най-забележително от всичко това е костюмът на Кончита Вурст или по-скоро липсата му. Междувременно Верка Сердучка (украински транс изпълнител, който също е сред знаменитостите на Евровизия) пее Toy на Нета Барзилай. Фрийкшоуто е пълно. \r\n Самата Нета представя новата си песен - \"Nana Banana\". Далеч по-малко странни звуци и пищене, но пък крайният резултат не е с нищо по-малко нелеп от предишното й парче с кудкудякането. Нищо обаче не може да се сравни с жълтата й рокля. Комбинацията от всичко това може да бъде използвана в тайните бази на ЦРУ за измъчване на терористи. \r\n Мадона се появява за изпълнението си - премиера на нова песен. Църковна камбана бие, мъжки църковен хора пее, загърнат в черни роби. Мадона, също в роба, с пиратска превръзка на окото, излиза и запява Like a Prayer, но някак драматично и фалшиво. \r\n Междувременно няколко девойки с бели рокли и противогази свалят робата й и я оставят с нещо като странна броня и корона на главата. На заден фон се виждат злокобни свещеници. БПЦ вече пише протестна \"анатема\" спрямо Евровизия. \r\n Чува се и гласът на рапъра Куево (също с броня), с който е и новият сингъл на Мадона. Всеки звук е минат през AutoTune. Резултатът е досадно електро реге. \r\n   \r\n   Появява се Гал Гадот, за да разкаже за есенцията на Тел Авив - все така прекрасна, както винаги. Едно от хубавите неща за тази вечер. \r\n Време е за разпределението на гласовете на журито. Разни странни хора от разнообразни места из Европа си придават важност с напрегнато мълчание преди да си кажат, каквото имат да казват. \r\n \"12 точки отиват за...\" И така общо 41 държави. \r\n Македония излиза във временното класиране начело. Радваме се като за свои. Като няма България и Северна Македония минава за България. \r\n Все още не разбирам защо някакви хора се опитват да изпеят информацията за кого отиват 12-те им точки... Не е оригинално. \r\n В крайна сметка гласовете на журито дадоха преднина на Швеция (239 точки), следвана от Северна Македония (237 точки), Холандия (231 точки), Италия (212 точки) и Азербайджан (197 точки). \r\n Сега идват и гласовете на зрителите. И нещата се обръщат. \r\n 0 точки за за Германия и 3 за Великобритания. Толкова си и заслужават. За сметка на това Норвегия се превръща в изненадващия победител на телевизионния вот - хората си искат баш Евровизията. В северната страна ще празнуват с крадени български деца и приемане на нови конвенции и стратегии по темата. \r\n Исландия си подритват здравните книжки, развявайки палестински знаменца по израелската национална телевизия. Смелост или вкус към кичозния скандал - трудно е да се прецени. Така като ги гледам, по-скоро второто ще да е. Просто е трудно да убедиш света в положителните си намерения, когато всичко в теб крещи \"Търся скандала!\". \r\n   \r\n   Резултатът на Македония за жалост спихна жестоко, подобно учебниците им по история. Нищо, ние пак си подкрепяме Тамара. \r\n И победителят е Холандия! Лицето на представителя на шведите обаче е безценно - тази неусетна промяна в настроенията... Ще го преглътнат обаче - и без това страната им печели през няколко години. Нека да се разнообразят нещата малко. \r\n Щастието е за холандеца и неговата депресивна песничка. Обичайните приказки за изпълнили се мечти и още един път виждаме Нета, която все така изглежда и звучи като покемон с кошмари. \r\n Победителят пее финалната си песен, докато всички подскачат и припяват. Финални надписи. \r\n И тази година фрийкшоуто беше на ниво, а музиката - далеч не съвсем. Все пак спечели песен, можеше и да е по-зле. \r\n Следващата седмица вече - същинската Евровизия, там и с българско участие. \r\n   www.webcafe.bg \r\n", "date": "2019.05.20", "title": "А по телевизора ми - Евровизия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395683-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-20-%D0%BC%D0%B0%D0%B9", "text": "ОВЕН ( 21 март - 20 април ) Препоръчва се да бъдете по-сдържани, дори ако много искате да направите нещо различно. Помнете, че само работа без удоволствие е тежко бреме. Големи печалби ще получат тези, които работят неуморно. Днес, ще имате възможност за приложите своя опит и знания в личния живот. Ще бъдете красноречиви и неподражаеми. ТЕЛЕЦ ( 21 април - 21 май )  Добри перспективи, ще получите рано сутрин, след дълъг разговор с шефа. Не снишавайте амбициите си, те днес ще ви трябват. На семейните, не е препоръчително да се поддават на изкушения. Ако не може да сдържате чувствата и емоциите, насочете усилията си към работата или хобито. Бизнес пътуванията, ще бъдат благоприятни. БЛИЗНАЦИ ( 22 май - 21 Юни ) Ще бъдете доволни, когато видите, че бюджета ви нараства. На работа се дръжте сдържано и учтиво. Дори не помисляйте да насилвате събитията, дори ако колегите започнат да настояват и искат нещо. Отлично ще се развиват, пътувания и отдих на открито. Времето ще отразява вашето настроение, не си разваляйте отношенията с него.   РАК ( 22 юни - 23 юли ) Днес има шанс да получите пари. Може да не е голяма сума, но все пак ще ви зарадва. Важно решение, ще трябва да вземете в личната сфера. От него, ще зависи по нататъшното развитие на отношенията с любимия. За ежедневните проблеми не е нужно да размишлявате, а трябва спешно да се справите с тях. По отношение на здравето, внимавайте да не настинете. ЛЪВ ( 24 юли - 23 август ) Гордо ще се разхождате по „червения килим“, ако спите до обяд. Разбира се, това е само сън и е време да заживеете в реалността. В професионалната сфера, трябва да разработите стратегия за успех и богатство. В любовта всичко зависи от самоконтрола, а не от критичните забележки към партньора. Откажете се, от хазарта и риска. ДЕВА ( 24-ти август - 23 септември ) Днес ще се намирате под влиянието, на собствената си интуиция. Дори, ще ви е трудно да се концентрирате върху нещо леко, всичко ще анализирате. От душевното ви състояние, ще зависи ситуацията в семейството, не влизайте в конфликт с роднини. Успехът във финансовата сфера ще дойде при онези, които упорито се стремят към него. ВЕЗНИ( 24 септември - 23 октомври) Хармонизирайте отношенията с вашите колеги, приятели и дори съседи. Колкото по добродушни и отстъпчиви бъдете, толкова по-бързо ще реализирате плановете си. Използвайте блестящият си ум и таланти, но не прекалявайте. Бъдете практични от това зависи от финансовата ситуация. Печеливши проекти се очакват вечерта, не пропускайте шанса си. СКОРПИОН ( 24 октомври - 22 Ноември ) Да убеждаваш, а не да побеждаваш, това е девиза с който трябва да общувате с конкурентите. Дори и най-опитните партньори, няма да устоят на красноречието ви. Не прекалявайте с емоциите в любовта, така че любимият искрено да повярва в чувствата ви. Във финансите по-добре не използвайте математическите си знания, а логиката.   СТРЕЛЕЦ ( 23 Ноември - 21 Декември ) Днес са възможни сериозни преговори, от качеството на които ще зависи по-нататъшната ви кариера. Използвайте организационните си умения, а не дързост и амбиция. Умният разчет във финансите, ще помогне за стабилизиране на бюджета. В любовта, не се страхувайте да изглеждате романтични, това ще премахне много недоразумения. КОЗИРОГ (22 Декември - 20 януари ) Ще имате много интересни идеи, но само някой от тях, ще може да реализирате. Всичко ще зависи от логичността и тактичността, особено ако планирате преговори. Дълго пътуване, ще ви донесе нови не изпитвани впечатления. Но и почивка сред природата или на вилата, ще е благоприятна, ще се изпълните с много положителна енергия.  ВОДОЛЕЙ ( 21 януари -  19  февруари ) Днес не преследвайте много цели, съсредоточете се само върху една. В противен случай, ще се сблъскате с много препятствия и ще затънете в проблеми. В личния живот, не са изключени негативни събития. Това може да бъде кавга с любимия човек или битови трудности. От пътуване не се отказвайте, ще ви донесе маса приятни емоции.   РИБИ ( 20 февруари - 20 март ) Има шанс да направите грешка в работата или финансите. Дори няма да предполагате, колко сериозни ще се окажат последствията. По отношение на здравето е добре да си съставите диета, това ще има благоприятно влияние на тялото ви. Новите проекти, както и личните дела, дръжте в тайна. Само така, ще може да реализирате замисле ното.", "date": "2019.05.20", "title": "Дневен хороскоп 20 май"}
{"url": "http://www.classa.bg/%D1%81%D0%B2%D1%8F%D1%82/item/395684-%D0%B0%D1%84%D0%B5%D1%80%D0%B0%D1%82%D0%B0-%D1%89%D1%80%D0%B0%D1%85%D0%B5-%D0%BA%D0%B0%D0%BA-%D1%81%D0%B5-%D1%81%D1%82%D0%B8%D0%B3%D0%BD%D0%B0-%D0%B4%D0%BE-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D1%81%D0%B5%D0%B1%D0%B0%D1%81%D1%82%D0%B8%D0%B0%D0%BD-%D0%BA%D1%83%D1%80%D1%86", "text": "Виена отдавна не беше ставала сцена на подобен скандал - кабинетът на Австрия се срути само ден след публикуването на видеоклип с вицеканцлера Хайнц-Кристиан Щрахе, в който той обещава манипулиране на обществени поръчки в замяна на руско тайно финансиране. Младият канцлер Себастиан Курц запази мълчание повече от 7 часа, след като Щрахе излезе пред медиите, призна за участието си в записа, нарече думите си \"глупаво, безотговорно... типично поведение за пиян мачо\" и подаде оставка от всички заемани постове - както в правителството, така и като лидер на Партията на свободата на Австрия (FPO). Малко преди 20 ч. в събота Курц все пак обяви решението си, докато площадът пред канцлерството беше превзет от хиляди недоволни граждани, настояващи за оставката на кабинета. \"Достатъчно\",  обяви Курц, с което сложи край на коалицията, свързваща неговата Австрийска народна партия (OVP) и FPO в управлението от декември 2017 г. В кратката си реч от канцлерството той описа множеството проблеми, с които се е сблъскал в мандата си заради сътрудничеството с партията на Щрахе. Макар че пое курс към стиковане с дясно-центристката политическа линия на Курц, FPO така и не успя да излезе от ролята си на \"гръмоотвод\". \"Записът говори сам за себе си\", коментира лаконично Курц, като добави, че няма впечатлението коалиционният му партньор има воля за промяна. Оставката на кабинета се оказа единственият начин за канцлера да защити собствената си политическа сила от последствията на аферата. Разпадът на правителството беше предшестван от публикацията на Der Spiegel и Sueddeutsche Zeitung, в която бе показан видеозапис от среща на Щрахе, неговия довереник Йохан Гуденус и жена, представяща се за руска инвеститорка. Австрийските политици й поставят следното предложение: да помогнат при евентуалното раздаване на обществени поръчки, ако тя осигури подкрепа на партията им в предизборната кампания, включително с помощта на най-четения вестник в Австрия \"Кронен цайтунг\", който тя твърди, че може да придобие. Срещата между тримата е продължила повече от шест часа във вила в Ибиса, а записът датира от юли 2017 г. - няколко месеца преди Свободната партия да влезе във властта през кабинета \"Курц\". Кой е организирал срещата и кой е поставил Щрахе в този капан - това са въпроси без отговор.     Не е ясно откъде записът е попаднал в редакциите на двете германски медии. Остава под въпрос и дали Щрахе и Гуденус ще бъдат подведени под наказателна отговорност за предложенията си, които биха отивали по-скоро на представители на бананова република, отколкото на страна от ядрото на ЕС. Ясно е обаче защо Себастиан Курц предпочете да каже \"Достатъчно\" едва на 17-тия месец от мандата си. 32-годишният канцлер има причини да се притеснява както за собствената си репутация като консервативен фактор в Европа, така и за бъдещото управление на Австрия. Разкритията около записа идват в труден момент за канцлера на Австрия. Неговата OVP не е в оптимална позиция за нови избори при данните за електорална подкрепа от едва 34%. FPO стои на трето място след Социалдемократите, но разчита на добри 22% от гласовете на избирателите - поне според проучванията преди оставката на Щрахе. До момента дясно-консервативната коалиция можеше да разчита на стабилно мнозинство в 5-партийния парламент във Виена, каквото не е сигурно, че Курц ще може да договори наесен. Фактът, че кризисният план на Курц се разгърна толкова късно, се дължи и на това, че коалиционният партньор от FPO не е информирал канцлера за надигащия се скандал около планираните публикации.  Щрахе и Гуденус са информирани още от сряда за това, че кадрите от срещата им с \"рускинята\" в Ибиса ще бъдат публикувани в Spiegel и Sueddeutsche Zeitung. Себастиан Курц обаче е бил оставен в неведение още няколко дни. Неочакваният обрат може да се окаже полезен за него в дългосрочен план. Той остава най-популярният политик в Австрия и би могъл да подсили позициите нa OVP преди бъдещите предсрочни избори, ако успее да привлече на своя страна разочарованите избиратели на Партията на свободата. Въпросът е как би могъл да състави ново коалиционно управление без подкрепата на FPO. Опонентите му със сигурност ще използват избухването на аферата, за да поставят на преден план собствената му преценка в привличането на националистите към управлението. Във вътрешнополитически план, оставката на Щрахе след 14 години начело на партията бележи края на една епоха и обещание. Епоха - защото Щрахе пое FPO след Йорг Хайдер, когато организацията печелеше едва 3 на сто от гласовете в Австрия. За този период той успя да увеличи почти десетократно електоралната й подкрепа. Краят на обещанието - защото Щрахе и поддръжниците му твърдяха, че FPO е партията на честните хора и чистите ръце. В европейски мащаб, аферата \"Ибиса\" може да нанесе по-чувствителен удар върху готвения съюз около \"Лигата\" на Матео Салвини.  Паралелно с кризата във Виена, през уикенда се проведе мащабна среща в Милано, където редом до Салвини се появиха Марин льо Пен и Герт Вилдерс. За коалицията на партиите, които поставят \"Европа на отечествата\" като противовес на бюрократичната култура в Брюксел, оставките на Щрахе и Гуденус нанасят значителна щета - дори и само заради неизбежните неудобни въпроси за симпатиите им към Русия в светлината на корупционните разкрития. Разпадът на коалицията във Виена слага край на рискован експеримент. През 2017 г. Курц реши да заложи на съюз с крайно-десните, вместо да поднови голямата коалиция със социалдемократите. Той твърдеше, че идеологическите различия с левицата са толкова дълбоки, че не му позволяват да извърши желаните реформи. Въпреки серията от скандали, провокирани от FPO с агресивна риторика и чести атаки срещу журналистите, Себастиан Курц настояваше, че държи ситуацията под контрол. Правителството му успя да разгърне основни елементи от предизборната му програма, проведе данъчна реформа, прокара балансиран бюджет, преформатира програмите за социални плащания. Мнозина от наблюдателите отбелязват, че кабинетът му е бил обречен на колапс заради крайните тенденции на FPO. Никой обаче не си е представял, че това ще се случи по толкова зрелищен начин. И все пак - интригата в Австрия е далеч от разплитане.     Въпреки организирания скоростен протест на площада във Виена, ситуацията може лесно да опровергае онези, които предричат края на FPO. \"Съгласуваната кампания за очерняне\" и \"целенасоченият политически атентат\", както ги нарече Щрахе в прощалната си реч, може да имат неочаквани последствия. Самият той споделя в записите от Ибиса, че разполага със също толкова компрометиращи данни както за действащия канцлер Себастиан Курц, така и за предшественика му от Социалдемократическата партия Себастиан Керн. Оставащият период до предсрочните избори - най-вероятно през септември 2019 - обещава напрежение.", "date": "2019.05.20", "title": "Аферата \"Щрахе\": Как се стигна до оставката на Себастиан Курц"}
{"url": "http://www.classa.bg/%D1%81%D0%B2%D1%8F%D1%82/item/395685-%D0%BC%D0%B0%D0%B9%D1%81%D0%BA%D0%B8-%D0%B1%D1%80%D1%8A%D0%BC%D0%B1%D0%B0%D1%80%D0%B8-%D0%B2-%D0%B8%D0%B1%D0%B8%D1%81%D0%B0", "text": "Докато си почиваме и се радваме на хубавото време през почивните дни, за часове си отиде правителството в Австрия. Това се случи след скандал, който има отзвук в целия свят. Скандал, започнал минути след като две от най-авторитетните германски издания публикуваха запис, за който все още не е ясно дали е журналистическо разследване, или операция на разузнавателна служба. Сюжетът е класически - три месеца преди изборите през 2017 г. двама високопоставени австрийски политици са поканени във вила в скъп испански курорт. Техен домакин е мнима роднина на неназован руски олигарх. Те са от върховете на \"Партията на свободата\", заради която западните разузнавателни служби са спрели да споделят информация с Австрия от страх, че ще попадне в Русия. Австрийските политици започват да сипят щедри обещания за държавни поръчки, ако руската гражданка финансира партията им и помогне с парите си да придобият един от най-големите вестници. \"Искам медии като при Орбан\" , казва бъдещият вицеканцлер на Австрия и лидер на \"Партията на свободата\" Хайнц-Кристиян Щрахе. Във вилата, явно оборудвана с микрофони и скрити камери, се случва нещо скандално за всеки гражданин на Европейския съюз. Наяве - всички могат да видят с каква готовност - двама европейски политици предлагат власт срещу пари и медийно влияние. И тук идват въпросите - кой и как с толкова леко движение събори правителството в Австрия за броени часове? Чия операция е това? Кой разклати люлката на лобизма в европейската политика? Кой разлюля страната, в която руският президент Путин е обичал да кара ски като млад резидент на КГБ в Германия? Кой удари толкова силно столицата, в която в края на 80-те бившите комунистически елити насочиха капиталите си чрез създаването на външнотърговски дружества? Вашингтон, в стремеж да пресече огромното руското влияние сред австрийския политически елит? А може би Москва, заради неизпълнени ангажименти, които въпросните политици са поемали? Или само седмица преди евроизборите Германия изпраща сигнал към целия съюз, че чрез десните партии, чужди сили разширяват влиянието си и подкопават съюза и това повече не може да продължава? Да, това са логични и интересни въпроси. Но ако мислим в тази посока, ще останем разочаровани. Колкото и да обичаме конспирациите, скоро надали ще научим истината. Може би отговорът ще дойде след десетилетия, както при \"Уотъргейт\", когато журналистическо разследване на Washington Post доведе до свалянето на Ричард Никсън. Цели 33 години по-късно стана ясно, че информаторът на журналистите е бил самият заместник-директор на ФБР Марк Фелт. Но ако питате Уудърд и Бърнстейн, те вероятно биха отговорили: Има ли значение, ако една информация е вярна? Der Spiegel отказа да коментира откъде има видео записа, но заяви, че знае кой е неговият източник. Истината е, че политическата корупция е впила ноктите си в европейската политика толкова силно, че със сигурност, такива записи съществуват за десетки актуални политици в целия съюз. И ако тази тенденция продължи, има вероятност да станем свидетели на доста драматични събития в различни държави. Въпросът е в кой момент, коя разузнавателна централа ще реши да ги направи публични, за да ги събори като пясъчни кули. Дойде време, в което ще станем свидетели на много интересни разкрития. И от страна на тези, които ще искат да почистят Европа от чуждо влияние, но и от тези, които години наред са си плащали за това влияние. Битката ще е мръсна, кална, но и доста полезна. Европа навлиза в последната седмица на своята предизборна кампания. И очевидно тя ще е меко казано... интересна.  ", "date": "2019.05.20", "title": "Майски бръмбари в Ибиса"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395679-%D0%BD%D0%B0%D0%B9-%D1%81%D0%B5%D0%BA%D1%81%D0%B8-%D0%B1%D0%B0%D0%B1%D0%B0-%D0%B2-%D1%81%D0%B2%D0%B5%D1%82%D0%B0", "text": "Eлис Васкес от Калифорния, САЩ, отдавна изуми потребителите със своите красота и сексапил. Следващото й напомняне за възрастта й отново изненада феновете: Елис изглежда като 20-годишна, а стана на 40, пише Lad Lad. Бабата, която щастливо възпитава трима внуци, реши да празнува своя юбилей пищно. Елис е родила първото си дете на 16-годишна възраст, така че тя прекарала цялата си младост в отглеждане на бебе и се опитвала да оцелее. Сега децата й са добре и са големи, а жената има време за себе си. Така че Елис отиде да празнува в Лас Вегас.      Там тя се забавляваше на купон на басейн, мина през известни нощни клубове и дори посети популярен стриптийз, за ​​да подкрепи, по думите й, самотните майки, които бяха принудени да изкарват прехраната си по този начин.      На този празник Елис бе в компанията на дъщеря си Кайл, докато синът й Алис седеше с внуците й.  \"Да, не приличам на типична баба. Но с възрастта жените не трябва да влизат в сенки и да крият телата си, сякаш нещо не е наред с тях\", споделя жената.      Елис сподели, че много млади момчета й предлагат да излизат или просто да се забавляват, смятайки, че жената е на същата възраст. И определено оставали изненадани, когато откриели истинската й възраст. Елис е похарчила 60 000 долара за пластика, за да запази външния си вид.", "date": "2019.05.20", "title": "Най-секси баба в света"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395680-%D0%B2%D1%83%D0%B7-%D0%B3%D0%BE%D1%82%D0%B2%D0%B8-%D0%B4%D0%B6%D0%B5%D0%BD%D0%B4%D1%8A%D1%80%D0%B8", "text": "Варненският свободен университет разкри две джендър специалности с магистърски програми. С тях се готвят педагогически кадри за училище и детската градина, както и своеобразни джендър контрольори на работното място в държавната и в общинската администрация, съобщава Канал 3. Специалностите се рекламират като ексклузивни и са въведени от тази учебна година, вероятно в очакване на ратифициране на Истанбулската конвенция, която отива на Конституционен съд.      \"Джендър политики в педагогическите дейности\" е програма, която въвежда студентите в спецификата на политиките по равнопоставеност на мъжете и жените, като разглежда проблематиката главно от юридическа, психологическа и социологическа гледна точка, е описано на страницата на ВУЗ-а. Обучението дава възможност въз основа на придобити интердисциплинарни знания да се изградят умения за осъществяване на обучение и възпитание насочено към преодоляване на стереотипите за ролята на мъжа и жената във всички сфери на обществения и семейния живот, пише още на сайта. Акцентите в обучението са психология на отношенията между мъжа и жената, психологически особености на мъжа и жената, полови роли и социално общуване, психология на половите различия в педагогическата дейност, полови роли и полови стереотипи в образованието, половоролеви стереотипи и полова дискриминация.      На бъдещите студенти се обещава практика и стаж в областта на равенството между половете по проекта на МОН \"Студентски практики\" в детски градини и училища, както и в държавната и общинската администрация. Втората магистърска програма пък е наречена \"Джендър политики и правна сигурност\" Дипломиралите се магистри могат да се реализират като служители в публичната администрация, както и в неправителствения сектор при формирането и реализирането на политиките по равенството.      Обучението дава възможност въз основа на придобити интердисциплинарни знания да се изградят умения за формиране и реализиране на политики по равенството, изготвяне на оценка на въздействието по признак \"пол\", съгласно изискванията на Закона за равнопоставеност на жените и мъжете. В процеса на обучение студентите ще придобият умения да изследват различни проблеми и явления на джендърните различия, обещават от ВУЗ-а. Студентите ще изучават \"джендър планиране и джендър бюджетиране\", както и европейски и национални политики по равенство на половете - gender mainstreaming (джендър мейнстрийминг), поясняват от Варненския университет. Ще усвояват тънкостите на оценка на въздействието по признак \"пол\" и кои са показателите за равнопоставеност. След завършването им можело да си намерят работа в органите на изпълнителната власт, понеже по закона за равнопоставеност на жените и мъжете те са задължени да назначават служители, които изпълняват функциите на координатори по равнопоставеност на половете. Заплатите си ще заработват, като правят оценка на въздействието по признак \"пол\". Ето защо дипломиралите се магистри могат да се реализират като служители в публичната администрация, както и в неправителствения сектор при формирането и реализирането на политиките по равенството, чертаят розово бъдеще от университета. Завършилите магистърската програма се изграждат като висококвалифицирани специалисти, които могат да преподават описаните учебни дисциплини, а придобитите компетентности имат \"широко практическо приложение\", успокояват създателите. Обучението по двете магистърски програми се осъществява от Варненския университет \"Черноризец Храбър\" съвместно с Института за държавата и правото при Българската академия на науките.", "date": "2019.05.20", "title": "ВУЗ готви джендъри"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395681-%D0%BA%D0%BE%D0%B9-%D0%BD%D0%B5-%D0%B8%D1%81%D0%BA%D0%B0-%D1%82%D0%B0%D0%BA%D0%B0%D0%B2%D0%B0-%D1%84%D0%B5%D0%BD%D0%BA%D0%B0", "text": "Рускинята Уляна Тригубчак определено прикова погледите на феновете на хокея от началото на годината. Тя е фен на хокейния Уфа и обеща да зарадва тима с гореща фотосесия при титла, но любимците й стигнаха само до 1/2-финал. Освен фенка, тя е журналист, модел и психолог, с което оказва незаменима подкрепа на отбора. Тригубчак започна да трупа фенове през 2017 година, когато се класира в топ 10 на Мис Максим, а в момента последователите й в социалните мрежи са над 50 хиляди.                  ", "date": "2019.05.20", "title": "Кой не иска такава фенка?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395682-%D0%B8%D1%81%D1%82%D0%B8%D0%BD%D1%81%D0%BA%D0%B0-%D0%B6%D0%B8%D0%B2%D0%B0-%D0%B2%D0%BE%D0%B4%D0%B0", "text": "Е, кой не е искал, докато чете детски приказки, да се сдобие с тази чудотворна отвара - жива вода? Това би било доста полезно не само за малките, но и за възрастните. Този магически елексир може да ви развесели за броени минути, да ви отърве от стреса и да ви даде сутрешна енергия, не по-малко от кафето. И за да е максимално просто - трябва да разбъркате една чаена лъжичка мед в чаша вода.     Вода сутрин на празен стомах преди закуска обикновено се препоръчва от много лекари и специалисти по хранене. И с лъжица мед ще бъде не само вкусно, но и полезно! В края на краищата, медът е проста захар, а глюкозата е гориво за мозъка, което означава, че ще ви събуди по-лесно. В допълнение, ароматът на меда е мек и приятен. Медната вода, за разлика от обикновената вода, е храна за стомаха ни, но много лека. Затова стомахът ни се събужда, но натоварването върху него е минимално. След половин час ще бъде готов за приемане на истинска храна. Вечер, след работа преди вечеря, може да изпиете още една чаша за повдигане на тонуса. В края на краищата у дома има толкова много важни неща, които ви чакат - учене с децата, разходка с кучето, гушкане с котето.  Сладката вода помага много за главоболието при жените. Може да повиши настроението, да регенерира кожата и да я подхрани, както и да намали теглото ви. При редовна употреба тези процеси се ускоряват. А ако комбинирате пиенето на медената вода с тренировки и кардио, ще постигнете желаните резултати за отрицателно време.  Най-важният детайл е, че водата трябва да бъде със стайна температура и да не бъде преварена. В горещата вода се унищожават част от полезните вещества на меда. Не се препоръчва да се пие и ледена. Свойствата на меда се задействат в гърлото, като разширяват кръвоносните съдове и увеличават притока на кръв. Затова, ако приемате елексира студен, може да възпалите гърлото си.  Това вълшебно питие може да се употребява от всеки. Единственото реално условие тук е меда, който ползвате да бъде абсолютно естествен и натурален. Истинският мед се разтваря във вода, макар и трудно, но напълно. Водата трябва да изглежда малко мътна, като кална. Тази мътност не трябва да се утаи на дъното.  Не забравяйте, че медът е алергичен продукт и не се препоръчва на всички.", "date": "2019.05.20", "title": "Истинска жива вода"}
