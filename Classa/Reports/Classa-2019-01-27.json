{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/391999-%D0%BC%D0%B0%D1%80%D0%B8%D1%8F-%D0%B3%D1%83%D0%BB%D0%B5%D0%B3%D0%B8%D0%BD%D0%B0-%D0%B3%D0%BE%D1%81%D1%82%D1%83%D0%B2%D0%B0%D0%BC-%D0%B2-%D1%81%D0%BE%D1%84%D0%B8%D0%B9%D1%81%D0%BA%D0%B0-%D0%BE%D0%BF%D0%B5%D1%80%D0%B0,-%D0%B7%D0%B0-%D0%B4%D0%B0-%D0%BF%D0%BE%D1%87%D0%B5%D1%82%D0%B0-%D0%BF%D0%B0%D0%BC%D0%B5%D1%82%D1%82%D0%B0-%D0%BD%D0%B0-%D0%B2%D0%B5%D0%BB%D0%B8%D0%BA%D0%B8%D1%82%D0%B5-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BF%D0%B5%D0%B2%D1%86%D0%B8-%D0%B3%D0%B5%D0%BD%D0%B0-%D0%B4%D0%B8%D0%BC%D0%B8%D1%82%D1%80%D0%BE%D0%B2%D0%B0-%D0%B8-%D0%BD%D0%B8%D0%BA%D0%BE%D0%BB%D0%B0%D0%B9-%D0%B3%D1%8F%D1%83%D1%80%D0%BE%D0%B2", "text": "\"Пяла съм почти във всички големи оперни театри по света. Сега идвам и в Софийска опера, за да отдам моето преклонение, респект и уважение към паметта на великите гласове на България - Гена Димитрова и Николай Гуров, с които не само работихме заедно, не само бяхме приятели, но ги чувствам и като свои родители. Всеки театър е храм и сега аз се покланям пред величието на българските певци\". Това каза оперната дива Мария Гулегина, която пристигна в София, за да пее на сцената на Първия ни оперен театър в операта \"Парсифал\" на Рихард Вагнер, постановка на акад. Пламен Карталов.   Публиката ще може да види и чуе певицата със световна слава в два поредни спектакъла - на 30 януари и на 1 февруари 2019 г., в ролята на Кундри. Мария Гулегина, наричана често \"Кралицата на Верди\" - и заради триумфалното си участие в едноименния проект, и заради блестящите си превъплъщения във всички големи роли на италианския композитор в най-престижните международни сцени. Гулегина е единствената руска певица, която изиграва повече от 160 спектакъла в Метрополитън опера и излиза в главните роли от 17 оперни заглавия на сцената на Ла Скала. Суперлативите на критиката варират от \"руското сопрано с вердиевска музика в кръвта си\" до \"вокално чудо\".   МАЙСТОРСТВО И УДИВИТЕЛНА КАРИЕРА   35 години продължава успешната кариера на Мария Гулегина. Започва в Консерваторията в Одеса. Сега счита, че там времето й като че не е от най-продуктивните. Същинската работа по овладяване на певческото майсторство постига след това - с уроците при Евгени Николаевич Иванов, който й дава основите на вокалното майсторство.   \"Професионално поставеният глас ще звучи навсякъде\", казва Гулегина. \"В това се крие овладяването на школата и техниката на правилното оперно пеене. Ако гласът не е поставен, то, безусловно, той няма да се чува в залата\". Признава, че работата над всяка партия изисква време и упорита работа. \"Белкантото не е само солфеж, правилно пеене, дишане, фониране, фразировка, динамика, интерпретация, дикция. Важно е състоянието, актьорското присъствие, емоцията. За младите певци днес, като че по-важни са фотосесиите от самия глас. Младите днес искат да бъдат известни веднага, да бъдат на кориците на списанията, търсят външния блясък, бързата слава. Не разбирам всичко това. Бих им препоръчала да работят изключително стриктно с нотните партитури, да осмислят всяка една пауза, да шлифоват гласовете си. За всеки успешен певец е важно да намери своя учител. Но, внимавайте! Днес има много хора, които се представят за учители. А и с участие в майсторски класове не се става класен певец\", посочва Мария Гулегина.   Професионалният й път започва в Държавния театър за опера и балет в Минск през 1985 г. Не успява да пее на сцената на оперния театър в Одеса. Присъждат й званието \"Заслужил артист на Беларус\", когато е само на 24 години. Влиза в непреодолим спор с художественото ръководство на театъра в Минск и настоява оперните спектакли да бъдат изпълнявани на оригиналния език. Тази битка и носи само неприятности, доколкото по онова време е възприето да се пее единствено на руски. Все пак обстоятелствата се обръщат в нейна полза. Сега, от дистанцията на времето, Мария Гулегина определя точно тези събития като предизвикателството, което и дава импулс да потърси нови хоризонти и да излезе зад граница.   Паата Бурджуладзе, който пее успешно в Ла Скала и я познава добре, препоръчва младата певица и тя получава изключителния шанс и договор да изпълни ролята на Амелия от \"Бал с маски\" на Верди. Мария е само на 25 години. Отговаря положително на поканата на директора Сезар Мацонис и дебютира, а нейн партньор е Лучано Павароти. След зашеметяващия успех, следват покани за участия в знаменитите оперни театри в Берлин, Сан Франциско, Чикаго, Лондон, Рим, Монте Карло, Виена.   След дебюта си в Метрополитън, където пее в постановката \"Андре Шение\" отново с Павароти, Гулегина излиза на сцената на МЕТ повече от 130 пъти. Следват \"Тоска\", \"Аида\", \"Норма\", \"Адриана Лекуврьор\", \"Селска чест\", \"Набуко\", \"Дама пика\" ... През 1991 г. се представя и във Виенската опера, а в \"Ковънт Гардън\" пее Федора с Пладисо Доминго. През 1996 грабва премията \"Джовани Дзантанело\" за дебют с ролята на Абигаел от \"Набуко\". Получава покани за Париж, Япония ...   Партнират й легенди като Лучано Павароти, Пласидо Доминго, Лео Нучи, Ренато Брузон. Благодарна е на Доминго, който й подава ръка и настоява да се върне на сцената след тежък момент - загубата на нейната майка. Гулегина два пъти бяга от болница, за да бъде с Маестрото на една сцена. Единият път - заради юбилейния спектакъл в Ковънт Гардън, когато Доминго дирижира, и вторият - когато й поверява Аида, независимо, че е изпуснала всички оркестрови репетиции. Работи с диригентите Джанандреа Гавацени, Рикардо Мути, Джеймс Ливайн, Зубин Мета, Валерий Гергиев, Фабио Луизи и Клаудио Абадо. Режисьорът, който тя посочва като свой учител на сцената, разкрил й тайните на актьорско майсторство е Пиеро Фаджони.   Мария Гулегина не обича да говори за своята благотворителна дейност. Заради активната си социална ангажираност и голямото си сърце е отличена със златен орден от Московския патриарх и на цяла Русия - Алексей Втори. Взима участие в кампанията на фонд \"Бяла роза\", която е под патронажа на Светлана Медведева, и набира средства за борба с женските онкологични заболявания. Казва, че иска и ще прави всичко, за да помага на хората в неравностойно положение.   ПРИЕХ УЧАСТИЕ В \"ПАРСИФАЛ\", ЗАЩОТО ХАРЕСАХ ПОСТАНОВКАТА НА АКАДЕМИК КАРТАЛОВ   \"Преди да дойда в София, за да участвам в \"Парсифал\", видях постановката на академик Карталов. Харесах я много и затова приех поканата\", признава Мария Гулегина. \"Нужно е не само да демонстрираме вокално майсторство, да бъдем пластични, задължително е да бъде изразено съдържанието и музиката на емоционално ниво. Най-важното в тази постановка е да бъде показана идеята на композитора. Вагнер изисква високо ниво на духовност. Карталов блестящо е визуализирал музиката на Вагнер. Сложно е да бъдат изпети тези големи интервали във вокалните партии. Има и акробатични задачи, които трябва да съвместявам на сцената. За да пееш Вагнер е нужно да имаш много здрав вокален апарат. Когато певецът има правилна вокална школа и постановка на гласа, то нищо няма да му навреди. Представям си музиката на Вагнер сякаш влизам в един тайфун и започвам да сърфирам\", обяснява Гулегина и допълва: \"За да можеш да разбереш и интерпретираш Вагнер, трябва да имаш голям опит в италианската школа. Сега изпитвам неописуем възторг, че пея тази музика, че мога да я изживея. Радвам се, че всичко, което е написано от композитора го има в постановката, показано е много релефно\".   \"ПАРСИФАЛ\" ТЪРСИ СЪСТОЯНИЕТО НА НИРВАНА   В постановката \"Парсифал\" на акад. Карталов, която продължава 3 часа и половина, са кодирани езотеризма и метафизиката, освобождаването на душите. Духовното братство - това е образът на Парсифал. Спектакълът е празник на сетивата, защото операта се гледа, слуша и дори чете - заради субтитрите. Творбата е наречена от композитора тържествена мистична мистерия. Но тя е и зрелище, и дълбоко изкуство. Едно преживяване, философска творба, в която се изгражда паралелен свят, в който образите си партнират до достигането на състоянието на Нирвана - просветление, пробуждане, издигане на духа. Любовта към ближния и братството между хората са носещите послания на постановката. Директорът на Софийската опера и балет акад. Пламен Карталов обяви, че Мария Гулегина ще се завърне след \"Парсифал\" отново на сцената на Първия ни оперен театър в спектаклите на \"Тоска\" и \"Турандот\".  ", "date": "2019.01.27", "title": "Мария Гулегина: Гостувам в Софийска опера, за да почета паметта на великите български певци Гена Димитрова и Николай Гяуров"}
{"url": "http://www.classa.bg/%D1%81%D0%B2%D1%8F%D1%82/item/391989-%D0%BA%D0%B0%D0%BA-%D0%B5-%D1%81%D1%8A%D0%B7%D0%B4%D0%B0%D0%B4%D0%B5%D0%BD%D0%B0-%D0%BA%D0%BE%D0%B0%D0%BB%D0%B8%D1%86%D0%B8%D1%8F%D1%82%D0%B0-%D0%B0%D0%BD%D1%82%D0%B8-%D0%BC%D0%B0%D0%B4%D1%83%D1%80%D0%BE", "text": "Коалицията на страните от Латинска Америка, които заедно с Вашингтон веднага признаха депутата Хуан Гуайдо за временен президент на Венецуела, е била консолидирана през седмици на тайни диалози, включващи криптирани съобщения и обиколки за тайни разговори на лидера на опозицията в чужбина. Според Антонио Ледезма, бивш кмет на Каракас, бежанец от венецуелското правосъдие, Гуайдо дискретно е пътувал в средата на декември в САЩ, Колумбия и Бразилия, за да докладва за стратегията на опозицията за организиране на масови демонстрации, съвпадащи с инаугурацията на Николас Мадуро на 10 януари. За да не привлече вниманието на имиграционните власти, депутатът е напуснал Венецуела през Колумбия, потвърди друг анонимен опозиционен лидер.   Източниците посочват, че изграждането на консенсус между фрагментираната венецуелска антиправителствена коалиция, не е било лесна задача. Лидерът на опозицията, консултиран от АП, съобщи, че между другото са използвани дълги сесии на криптирани текстови съобщения, а анонимен американски служител добави, че също са били използвани посредници за изпращане на съобщения до опозиционния политически наставник Леополдо Лопес. Латиноамерикански дипломат от групата в Лима посочи, че макар по време на срещата си в Богота, Гуайдо да е разкрил намерението си да се обяви за временен президент по време на демонстрация на 23 януари, напрежението продължавало до броени часове преди клетвата.   Източниците на АП твърдят също, че подкрепата на Администрацията на Тръмп е била ключова за решението на много латиноамерикански страни да се противопоставят директно на боливарското правителство.   Решаващ момент били изявленията на американския президент през август 2017 г., когато той не изключи военна опция за Венецуела. През следващите седмици обитателят на Белия дом критикува Мадуро в речта си пред Общото събрание на ООН, като разпита някои лидери от Латинска Америка за евентуално военно нахлуване в южноамериканската страна. Това е убедило лидерите на региона, че Тръмп, за разлика от предишните правителства, е готов да действа, каза Фернандо Куц, старши съветник по националната сигурност на президентите Барак Обама и Тръмп. \"Тръмп лично е разпалил голяма част от това,\" каза Куц, уточнявайки, че \"във всеки разговор, който е имал с лидерите от Латинска Америка, откакто е встъпил в длъжност, той споменава Венецуела,\" нещо, което \"е променило много мнения\". На 4 януари, ден преди Гуайдо да поеме председателството на Народното събрание, външните министри на тринадесет страни от Лимската група обявиха, че няма да признаят втория мандат на Мадуро, което принуди Белия дом да действа бързо, за да не изостане, заяви пред агенцията американски служител и член на Конгреса. който бил в близък контакт със Съвета за национална сигурност.   Друг ключов играч бе Канада, чийто външен министър, Кристия Фриланд, е разговаряла с Гуайдо вечерта преди клетвата на Мадуро, за да му предложи подкрепата на правителството си, ако се сблъска с лидера на социалистите.", "date": "2019.01.27", "title": "Как е създадена коалицията анти-Мадуро"}
{"url": "http://www.classa.bg/%D1%81%D0%B2%D1%8F%D1%82/item/391990-%D0%BD%D0%BE%D0%B2%D0%B0%D1%82%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D0%BD%D0%B0-%D1%81%D0%B0%D1%89-%D0%BF%D0%BE%D1%82%D0%B2%D1%8A%D1%80%D0%B6%D0%B4%D0%B0%D0%B2%D0%B0,-%D1%87%D0%B5-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D0%B8%D1%81%D0%BA%D0%B0-%D0%B4%D0%B0-%D1%83%D1%81%D1%82%D0%B0%D0%BD%D0%BE%D0%B2%D0%B8-%D1%85%D0%B5%D0%B3%D0%B5%D0%BC%D0%BE%D0%BD%D0%B8%D1%8F-%D0%B2-%D0%BA%D0%BE%D1%81%D0%BC%D0%BE%D1%81%D0%B0", "text": "Руското външно министерство изрази съжаление, че вместо да поддържат конструктивен диалог относно стратегическата стабилност и предотвратяването на оръжейната надпревара в космоса, САЩ са решили да пуснат нова версия на програмата от времето на президентството на Роналд Рейгън \"Междузвездни войни\".   Според руското министерство, в новия преглед на противоракетната си отбрана, САЩ акцентират върху развитието на противоракетните системи и тяхното разполагане в космоса, с идеята за повишаване на тяхната ефективност при прихващане на вражески ракети. \"Ние считаме това, (заедно с решението за създаване на космически сили и за отпускане на средства за развитието на противоракетни системи в космоса), за още едно потвърждение на плановете на Вашингтон за използване на космическото пространство за бойни операции и установяването в краткосрочен план на американска хегемония в космоса \", се казва в изявлението на Министерството.   Руската позиция отново подчертава значението на приоритетното използване и изследване на космическото пространство за мирни цели. \"Възможното прилагане на американските космически планове ще засегне настоящата система за сигурност на космическите дейности, която произтича от развитието на международното космическо право\", казва той.   \"Още веднъж призоваваме Вашингтон да действа разумно и да се откаже от такива безотговорни приключения, които биха имали много негативни последици за цялата международна общност и за самите САЩ\", заключава министерството.", "date": "2019.01.27", "title": "Новата политика на САЩ потвърждава, че Вашингтон иска да установи хегемония в Космоса"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391992-%D1%87%D0%B0%D1%81%D1%8A%D1%82-%D0%B5-%D0%B2%D0%B5%D1%87%D0%B5-%D0%BD%D1%8F%D0%BC%D0%B0-%D1%81%D0%BC%D0%B8%D1%81%D1%8A%D0%BB", "text": " кой знае колко през 2018-а. Не е нужно да търсите доказателства за това във Facebook, където новата стара мода са фалшивите събития - \"The Weeknd в Полски Тръмбеш\", \"Крис Браун открива школа за бойни изкуства в Перник\", \"Лана Дел Рей на Шопския празник в Елин Пелин\" и пр. (Макар че \"Хана Монтана в Монтана\" би било зрелищно, баце, особено ако Майли дойде със своята \"разбиваща топка\". Кой кого ще \"кръти\" е друг въпрос.) Истината е при атомните учени и техния въображаем часовник на Страшния съд, показващ колко близо сме до края на света. Зарежете оптимизма, защото и през новата година положението е все така #lo6o. Висок остава рискът от климатичните промени (\"Fake news!\") и ядрената война (\"Моето копче е по-голямо от твоето\"), подпомаган от дезинформационни кампании, разчитащи на вродената или развита в по-късна възраст тъпота. Учените призовават гражданите на света да натиснат лидерите си за мерки за подобряване на ситуацията с цел всеобщото ни оцеляване, но нека бъдем честни - няма място за оптимизъм в свят на \"есе\"-исти и хора, които убиват децата си, като умишлено не ги ваксинират.     Да продължим със седмичния обзор на събитията, че никога не се знае кой от тях ще е последен... Тревогите, че светът не върви към нищо добро, личат и от тазседмичните специализирани акции в България. Болезнената love-hate връзка с корупцията напомни за себе си - петима полицаи от София бяха арестувани по подозрение, че са рекетирали собственици на заведения с такса \"Спокойствие\". Звучи като сюжет от епизод на \"Под прикритие\", но с лек поетичен нюанс ала песен на Радо Шишарката. При друга операция няколко лица бяха задържани у нас по подозрение, че са изпращали пари и купени у нас автомобили на терористи в Сирия. Сметнете колко закъсал е световният тероризъм, че да разчита на пари и коли трета ръка от България... Трагедията в разкъсваната от граждански конфликт Сирия вече е с една идея по-голяма, след като по улиците й терор ще сеят не само дронове и бомбардировачи, но и пернишки голфове и пловдивски беемвета. Мирът и мигачът са мираж. На политическия фронт ГЕРБ започна предизборна кампания за предстоящия евровот, в който най-важното е ще получи ли Цветан Цветанов нов часовник (но не на Страшния съд). Мотивиран от идеята да спечели още един бас с премиера и да разшири колекцията, той обясни на партийните структури, че с местните избори наесен тази година \"лято няма да има\". Прав беше Миро, че август е септември, особено в политиката. Бойко Борисов от своя страна стегна партийните редици със заплахата, че ще им \"светне синята лампичка\". И докато премиерът само плашеше с нея, БСП направо включиха своята червена – при това с надпис \"On air\" по собствената си телевизия БСТВ. Много искахме да гледаме, но нямахме же... телевизор в офиса. Това, че лято няма да има, се усеща не само от партийните страсти, но и от плажните такива. Има ли пясък, има и багер, както гласи съвременната поговорка.  През последните дни валяха не само сняг и дъжд, но и сигнали за строителни дейности по Черноморието. Някои от обектите са от онзи магически тип – уж законни, докато не дойде проверката. Хубаво е, разбира се, проверките да се случват докато все още има плаж, но не искаме да пришпорваме никого. Все пак в институциите работят хора, които, знаейки, че светът не го чака нищо добро, също живеят за мига. През това време и без апокалипсис Черноморието започва да прилича на декор от следващия \"Mad Max\". Краят е близо и това се усеща и в международната обстановка. Безспорно най-обсъжданото събитие е това, че венецуелците се сдобиха с втори президент, защото един не им беше скапал живота достатъчно. Да се опълчиш на президента Мадуро, се искат топки, каквито лидерът на опозицията Хуан Гуайдо очевидно (и поне за момента) има. Младият инженер преоткри демокрацията и осланяйки се на принципа  \" Бъди това, което искаш да бъдеш \"  се самоопредели за президент. Толкова е убеден в себе си, че и Тръмп му повярва.  Така в крайна сметка пак опряхме до това Русия и САЩ да се гледат с известна доза недоверие и да си разменят призиви за ненамеса. Бедните венецуелци, не стига, че са гладни, ами и имаха нещастието да се озоват в полезрението на големите сили. А именно техните ядрени ракети са нещото, което тревожи учените, с които започнахме обзора. Помнете - единственото по-лошо от студената зима е ядрената зима. Стискаме палци стрелката на онзи часовник да не мърда и ви пожелаваме една по-нормална седмица.    ", "date": "2019.01.27", "title": "Часът е \"Вече няма смисъл\""}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391993-%D0%BF%D1%80%D0%BE%D0%B1%D0%BB%D0%B5%D0%BC%D1%8A%D1%82-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B5-%D0%B5-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0,-%D0%B0-%D0%BE%D0%B3%D1%80%D0%BE%D0%BC%D0%BD%D0%B8%D1%8F%D1%82-%D0%B3%D1%80%D0%B0%D0%B1%D0%B5%D0%B6-11-%D0%BC%D0%BB%D1%80%D0%B4-%D0%B5%D0%B2%D1%80%D0%BE-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0", "text": " история за един бос на най-голямата мафия в една държава. Бос, който управлява тази мафия в продължение на 10 години. Бос, който е известен с това, че най-добре, най-гъвкаво усвоява обществени поръчки. Чрез създадените за това схеми. Бос, за когото един магистрат казва: „Най-големият мафиот сред политиците и най-големият политик сред мафиотите“. Става дума за Бернардо Провенцано – босът на сицилианската мафия в продължение на 10 години. В продължение на 10 години той управлява „Коза Ностра“. От затвора той казва: „Вече не се налага да убиваме. Имаме под ръка магистрати и медии – те вършат мръсната работа доста добре“.     Бих искала да се обърна към медиите, към журналистите. Знам, че свободата се отстоява изключително трудно. Знам, че работите в изключително сложни условия. Знам, че журналистическата професия е изключително трудна професия в наши дни. И въпреки всичко, в големите медии останаха достойни журналисти, които успяват, въпреки условията, да правят журналистика. Въпреки всичко, останаха изключително големи журналисти и добри пера, които отстояват своите позиции в малките медии. И бих искала да ви кажа, че на вас ви е много трудно, защото вие нямате имунитет, защото зад вас не стои най-голямата опозиционна партия. И самият факт, че ви има означава, че утре вие отново можете да бъдете превърнати в четвъртата власт. Отново България, както през 2006 г., може да бъде наравно по свобода на медиите с Франция. И това зависи от всички нас. Какво направи босът на България, който в продължение на 10 години управлява нашата родина. За 10 години, бъдейки в ЕС, ние имахме невероятния шанс да превърнем България в едно добро, достойно място за живеене. С милиардите, които получихме от ЕС, с помощта, която получихме от Брюксел, ние днес трябваше да имаме европейски пътища, европейска здравна система, европейско качество на образование, свободни медии, свободна конкуренция. Къде сме днес? Пътищата – ремонт след ремонт, българските автомагистрали не могат по никакъв начин да бъдат сравнени дори с тези в Косово и Албания, не говоря за Унгария или Западна Европа. Ние сме най-неграмотните в Европа, а бяхме в челните редици по грамотност. Днес имаме 60% функционална неграмотност. Журналистиката, която беше наравно по свобода с Франция, днес се намира извън Европа, някъде между Конго и Папуа Нова Гвинея. Здравеопазването – първи по смъртност и по лошо образование в Европа. Преките чужди инвестиции през 2006 г.-2007г. – 10 млрд. евро. Днес са под 800 млн. евро, а през 2018 г са 40 % спрямо 2017. За една седмица, през януари месец, четири завода напуснаха България. Около 2000 души загубиха своята работа. Къде заминаха собствениците – в Румъния, където има по-високи данъци и по-високи заплати. Босът на България казва: безработицата намалява. Това наистина е голям принос в икономическата история. Безработицата намалява, защото всяка година 50 000 души напускат България. Повечето от тях напускат от зор, защото в България има ниски заплати, няма никаква справедливост и няма никаква надежда. Надявам се на всички ни да е ясно, че в България управлява най-антиевропейската организация, която е имало в страната. Ние стигнахме на дъното на ЕС по всички показатели. Босът, който днес управлява България, казва: в България има корупция, както навсякъде в Европа. И е прав. Проблемът в България не е корупцията, а огромният грабеж. Според последни данни и доклади на Евростат, Олаф, ЕК- грабежът в България е 11 млрд. евро на година. Те можеха да бъдат инвестирани в икономиката, създаване на по-високи заплати и пенсии. В България вече има пълзящ авторитаризъм. Тази част от българската история ще бъде запомнена като режимът на една шайка, режимът на една организирана престъпна група. Единствено левицата, най-голямата опозиционна партия в България, може днес да свали този режим. Но това не е лесно. Трябва да сме единни, защото те ще се опитват да ни заплашват, да ни изнудват, да ни рекетират. Те ще извадят голямата бухалка и вече я извадиха. Как днес биха звучали известните думи на Мартин Нимьолер, един много известен немски антифашист, ще ги перифразирам: \"Авторитарната власт най-напред се разправи с опозицията. Аз не се противопоставих, защото не бях от опозицията. После се разправиха със журналистите. Аз не се противопоставих, защото не бях журналист. След това разгромиха профсъюзите. Аз не се противопоставих, защото не бях профсъюзен деец. Тогава се заеха със съседа. Не казах нищо, защото не го познавах. Накрая дойдоха за мен. Тогава вече не бяха останали хора, които да ме защитят\". Режимът в България се опитва да ни разедини и унищожи един по един. Да се разправят с нас един по един. Но искам да ви уверя, че няма режим, който историята да не е спряла. Ние днес, ако искаме и имаме сили, можем да бъдем част от тази история.", "date": "2019.01.27", "title": "Проблемът на България не е корупцията, а огромният грабеж - 11 млрд. евро на година!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/391994-%D0%B3%D0%B5%D1%80%D0%B1-%D1%81%D0%BA%D1%8A%D1%81%D1%8F%D0%B2%D0%B0-%D0%B4%D0%B8%D1%81%D1%82%D0%B0%D0%BD%D1%86%D0%B8%D1%8F%D1%82%D0%B0-%D1%81-%D0%B1%D1%81%D0%BF-%D0%B7%D0%B0%D1%80%D0%B0%D0%B4%D0%B8-%D0%B5%D1%80%D0%BE%D0%B7%D0%B8%D1%8F-%D0%BD%D0%B0-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5%D1%82%D0%BE", "text": "Слабото място в ГЕРБ е това, което каза Борисов - че има грешки в комуникацията, че добрите неща, които са правени, не са представени правилно, както и лошите. „От септември има скъсяване на дистанцията. И това не се дължи на БСП, а от това, че се наблюдава ерозия от ГЕРБ. И на това се дължи скъсяването на дистанцията. Те карат трети мандат и най-естественото нещо е да има такава ерозия. Но когато става въпрос за избори, очакваме, че ще има сериозна мобилизация, особено на тези партии с твърд електорат”. Това обяви в предаването „ ” по Канал 3 социологът Евелина Славкова от изследователски център „Тренд”. Конкретно за мобилизирането на твърдите ядра тя даде пример с ДПС, което вече е изпреварило „Обединени патриоти” заради подобно активизиране. А то е и именно заради скандалите и несигурността, която излъчват патриотите, според Славкова. „Опитват се по няколко линии да играят БСП. И те ще се опитат да ги обърнат като вот на недоверие към правителството. Най-вероятно ще минат към линията за или против Бойко Борисов. Това се вижда и от изказванията за авторитаризъм и т.н. Опитват се да съсредоточат цялата негативна енергия, да я персонализират и да я насочат към едно лице, което е Бойко Борисов”, каза още социологът по отношение на тактиката на левицата. „Много е трудно да се прогнозират евроизборите. Първо, защото те са в почивен ден – 25 май. Това може да доведе до понижаване на електоралната мобилизация. От друга страна е трудно тя да бъде изчислена. В момента е трудно да се прогнозира дали ще са 2,2 млн. избиратели или по-малко. Моето мнение е, че ще са по-малко”, изтъкна още Славкова. Слабото място в ГЕРБ. „Това, което каза Борисов - това, че има грешки в комуникацията. Това, че добрите неща, които са правени, не са представени правилно, както и лошите”. „Президентът се опитва да се позиционира като трета политическа сила, като алтернатива на управлението. Има много спекулации, той отказва да отговаря на тях. Моето лично мнение е, че ако не се кандидатира на следващите президентски избори, може би ще пристъпи към учредяване на нова политическа сила”, каза Евелина Славкова по отношение на ролята на президента Румен Радев. Относно Патриотите тя коментира: „Тази коалиция няма да бъде разрушена. Но те имат право да се явяват на избори, както решат. Но ако не са заедно, това ще бъде много лош сигнал към техните избиратели. По-скоро ще видим обединени патриоти, а не разединени”.     „Когато говорим за избори, едно от най-интересните неща е да видим дали ще има нови политически формации и коалиции”, добави Славкова, като поясни, че някои от тези нови коалиции още не са съвсем ясни. „Говорим за 17 места в Европарламента. Към момента има три политически сили, които ще пратят депутати – ГЕРБ, БСП и ДПС. Оттук нататък много зависи как патриотите ще се явят, какви други коалиции ще се появят и заради това не е коректно в момента да коментираме кой колко места ще спечели”, заключи Славкова.    ", "date": "2019.01.27", "title": "ГЕРБ скъсява дистанцията с БСП заради ерозия на управлението"}
{"url": "http://www.classa.bg/%D1%81%D0%B2%D1%8F%D1%82/item/391995-%D0%BF%D0%B0%D0%BF%D0%B0%D1%82%D0%B0-%D0%B4%D0%B5%D0%B2%D0%B0-%D0%BC%D0%B0%D1%80%D0%B8%D1%8F-%D0%BD%D0%B5-%D0%B5-%D0%B1%D0%B8%D0%BB%D0%B0-%D0%B8%D0%BD%D1%84%D0%BB%D1%83%D0%B5%D0%BD%D1%81%D1%8A%D1%80-,-%D0%BD%D0%BE-%D0%B5-%D0%BE%D1%81%D1%82%D0%B0%D0%B2%D0%B8%D0%BB%D0%B0-%D1%82%D1%80%D0%B0%D0%B9%D0%BD%D0%B0-%D1%81%D0%BB%D0%B5%D0%B4%D0%B0-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0", "text": "Франциск предупреди стотици хиляди богомолци да не се поддават на изкушението да живеят във виртуалния свят на интернет     \"Не е достатъчно да си по цял ден в мрежата, за да се чувстваш признат и обичан\", заяви Франциск пред 600 000 души, събрали се в Панама за Световните дни на младежта.   Папа Франциск предупреди вчера стотици хиляди богомолци, събрали се в Панама за Световните дни на младежта, да не се поддават на изкушението да живеят във виртуалния свят на интернет, предаде Франс прес, цитирана от БТА.   \"Не е достатъчно да си по цял ден в мрежата, за да се чувстваш признат и обичан\", заяви Франциск пред 600 000 души, по данни на организаторите, събрали се на огромно открито пространство, близо до международното летище в Панама.    Дева Мария \"не е излизала по \"социалните мрежи\" на своята епоха. Тя не е била \"инфлуенсър\", но без да го е искала и търсила, се е превърнала в жената, която най-много е повлияла на историята\", заяви папата.    Той говори за това колко е трудно за младите да намерят смисъл в живота, когато са \"без работа, без образование, без общност и без семейство\". \"Накрая се чувстваме празни и запълваме тази празнота с безсмислени неща. Защото още не знаем за кого да живеем, да се борим и да обичаме\", добави той.   \"Само любовта ни прави по-човечни, по-пълноценни, всичко останало е хубаво, но изпразнено от съдържание\", каза в заключение Светият отец.   \r\n  ", "date": "2019.01.27", "title": "Папата: Дева Мария не е била \"инфлуенсър\", но е оставила трайна следа в историята"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/391996-%D0%B4%D0%B8%D0%BC%D0%B8%D1%82%D1%8A%D1%80-%D0%B3%D0%BB%D0%B0%D0%B2%D1%87%D0%B5%D0%B2-%D0%B7%D0%B0-%D0%BA%D0%BE%D0%BD%D0%B3%D1%80%D0%B5%D1%81%D0%B0-%D0%BD%D0%B0-%D0%B1%D1%81%D0%BF-%D1%80%D0%B5%D1%86%D0%B8%D1%82%D0%B0%D0%BB-%D0%BD%D0%B0-%D0%B4%D1%83%D0%B5%D1%82-%D0%BD%D0%B8%D0%BD%D0%BE%D0%B2%D0%B0-%D0%B9%D0%BE%D0%BD%D1%87%D0%B5%D0%B2%D0%B0-%D1%81-%D1%82%D0%B5%D0%BC%D0%B0-%D0%B3%D0%B5%D1%80%D0%B1", "text": "Според него на Националната среща на ГЕРБ в НДК премиерът Борисов е припомнил основни принципи, с които е създадена партията Вчерашният форум на ГЕРБ се занимаваше основно с ГЕРБ. Това беше един рецитал на дует Нинова-Йончева с  тема ГЕРБ и Бойко Борисов. Те нямат каква политика да предложат. За разлика от тях, нашата политика е видна. Това каза депутатът от ГЕРБ Димитър Главчев в ефира на „Събуди се”.     „Впрочем евроизборите, колкото и да нямат общо с местното самоуправление, толкова и имат, тъй като всичко, което  е направено е плод и на програмите за солидарност на ЕС”, обясни той. Според Главчев на Националната среща на ГЕРБ в НДК премиерът Борисов е припомнил основни принципи, с които е създадена партията. „Нищо ново –спазване на правилата, законите и работа в името на гражданите. Просто това беше припомнено. Нито е с елемент на скарване, по-скоро надъхване”, добави той.    ", "date": "2019.01.27", "title": "Димитър Главчев за Конгреса на БСП: Рецитал на дует Нинова-Йончева с тема ГЕРБ"}
{"url": "http://www.classa.bg/%D1%81%D0%B2%D1%8F%D1%82/item/391997-%D1%80%D1%83%D1%81%D0%B8%D1%8F-%D0%B2-%D0%BE%D0%BE%D0%BD-%D0%BA%D1%8A%D0%BC-%D1%81%D0%B0%D1%89-%C2%AB%D0%B2%D1%8A%D0%B2%D0%BB%D0%B8%D1%87%D0%B0%D1%82%D0%B5-%D1%81%D0%B2%D0%B5%D1%82%D0%B0-%D0%B2-%D0%BC%D1%80%D1%8A%D1%81%D0%BD%D0%B8%D1%82%D0%B5-%D1%81%D0%B8-%D0%B8%D0%B3%D1%80%D0%B8-%C2%BB", "text": "Държавният секретар на САЩ Майк Помпейо призова всички страни да подкрепят венецуелския народ в опита му да се освободи от това, което той нарече «незаконна мафиотска държава» на Николас Мадуро, предаде Асошиейтед прес. Те (страните) трябва да подкрепят опозиционния лидер Хуан Гуайдо като временен президент на Венецуела, заяви той. Хуманитарната ситуация изисква да се действа сега, подчерта американският топ дипломат на днешното заседание на Съвета за сигурност на ООН.     По думите му девет от всеки десет венецуелци живеят в бедност, а три милиона са били принудени да напуснат родината си, което е застрашило международния мир и сигурност.  Помпейо обвини Русия и Китай, че се опитват «да удържат на повърхността Мадуро, докато той е в отчаяно положение (…) с надежда да си върнат милиардите долари зле обмислени инвестиции и помощи, предоставяни през годините». Според него обаче никоя страна не е направила повече за поддържане на «кошмарното положение на венецуелския народ» от Куба, която е изпратила «разбойници от силите за сигурност и разузнаването» в подкрепа на Мадуро. Държавният секретар изрази надежда страните, заявили подкрепа за опозиционния лидер Хуан Гуайдо, да прекъснат връзките на финансовите си системи с режима на Мадуро, допълва Ройтерс. «Надяваме се всички страни да се присъединят към нас в признаването на временния президент Хуан Гуайдо», посочи Помпейо пред медии в кулоарите на срещата. «Надяваме се също така, че всяка от тези страни ще прекъсне връзките на финансовата си система с режима на Мадуро и ще позволи активите, принадлежащи на венецуелския народ, да отидат при законните управници на страната», каза той. Според САЩ случващото се във Венецуела е международна криза, отговорност за която носи Мадуро, посочи ръководителят на американската дипломация. Вашингтон се надява, че Русия ще промени решението си да подкрепи Мадуро, отбеляза той.  Помпейо допълни, че САЩ също така очакват ООН да приеме «съответните резолюции, когато настъпи правилният момент». Той предупреди властите в Каракас да не предприемат каквито и да било действия срещу американските дипломати на венецуелска територия във връзка със скъсването на дипломатическите отношения между двете страни, информира ТАСС. Ръководителят на Държавния департамент изрази увереност, че сигурността на дипломатите ще бъде гарантирана според Виенската конвенция. Според постоянния представител на Русия пред ООН Василий Небензя обаче САЩ искат да въвлекат Съвета за сигурност в мръсните си игри по дестабилизацията на Венецуела и да сменят властта в страната. «Днешното мероприятие е предизвикано от американската делегация с единствената цел да се продължи дестабилизацията на Венецуела, като на страната бъдат наложени собствените им подходи и рецепти за разрешаване на проблемите, с които тя се сблъсква напоследък», каза дипломатът. Европейските страни пък той обвини, че игнорират суверенитета на Венецуела. «Предлагате тази криза да се разреши по своеобразен начин — поставяте абсурден осемдневен ултиматум.  Напълно игнорирате суверенитета на Венецуела, налагайки й решение, което ви устройва.  Не призовавате към постигане на разбирателство между политическите сили в интерес на осигуряване на мира и спокойствието.  Това, с което се занимавате, не се нарича превенция, а подстрекателство», отвърна Небензя на постоянния представител на германия Кристоф Хойсген.  «Как бихте се отнесли към това Русия да предложи в Съвета за сигурност на ООН да бъде обсъден въпросът с «жълтите жилетки» във Франция; бихте ли оценили това като превенция?», попита той представителя на Франция. Великобритания заедно с другите членки на ЕС настоява във Венецуела бързо да бъдат проведени нови, честни избори. В противен случай Лондон възнамерява да признае Гуайдо за временен президент, заяви на заседанието в ООН британският заместник външен министър Алън Дънкан. Франция призова Мадуро да приеме предложенията на редица страни от ЕС и да организира нови избори под международно наблюдение, каза заместник постоянният представител на Париж в ООН Ана Геган. Тя припомни думите на президента Еманюел Макрон, според когото венецуелският народ «трябва да има възможността свободно да определи бъдещето си». Ако избори не бъдат обявени до осем дни, Франция е готова да признае Гуайдо за временен президент на Венецуела, за да постави началото на политическия процес, посочи Геган. Френският дипломат определи като неприемливо използването на сила срещу демонстрантите. Властите на Перу не признават Мадуро за президент на Венецуела и призовават Гуайдо да проведе предсрочни избори за държавен глава, заяви перуанския представител при ООН Густаво Меса-Куадра. Той подчерта последиците от «продължаващото мащабно и историческо напускане» на страната от милиони венецуелци върху Перу и други страни в региона, отбелязва ДПА. Този феномен е «пряк резултат от антидемократичните, потиснически действия и политика на режима на Мадуро», каза Меса-Куадра. Над 3 милиона души избягаха от Венецуела и над половин милион от тях са в Перу.  ООН очаква броят им да се увеличи до 5,4 милиона към края на 2019 година, което според перуанския представител е консервативна оценка. Китай се противопоставя на всякаква външна намеса във вътрешните работи на Венецуела и призовава международната общност да уважи избора на народа й, заяви китайският постоянен представител Ма Чжаосюй. «Китай подкрепя усилията на правителството на Венецуела за запазване на националния суверенитет, независимост и стабилност», отбеляза Ма.  По думите му всички вътрешни проблеми на Венецуела «трябва и могат да бъдат решени само от народа» на страната.", "date": "2019.01.27", "title": "Русия в ООН към САЩ: «Въвличате света в мръсните си игри!»"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/391998-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B0-13-%D0%BE-%D0%BC%D1%8F%D1%81%D1%82%D0%BE-%D1%81%D1%80%D0%B5%D0%B4-%D0%BD%D0%B0%D0%B9-%D1%81%D0%BF%D0%BE%D0%BA%D0%BE%D0%B9%D0%BD%D0%B8%D1%82%D0%B5-%D0%B7%D0%B0-%D0%B6%D0%B8%D0%B2%D0%BE%D1%82-%D1%81%D1%82%D1%80%D0%B0%D0%BD%D0%B8-%D0%B2-%D1%81%D0%B2%D0%B5%D1%82%D0%B0", "text": "Индонезия      Най-спокойната страна за живеене в света, следвана от    Австралия .      Това разкрива ново проучване, пише “Дейли мейл”. Изследователите изготвят списък с най-спокойните нации. Те анализират редица фактори, включително личните права на гражданите, шума и светлинното замърсяване, температурата, броя на официалните празници и броя на спа центровете. Третото място в класацията е за     Исландия       а четвърто и пето отиват при Нова Зеландия и Шри Ланка. Проучването, направено от lastminute.com, установява, че    Индонезия       е с най-висок рейтинг със своята брегова линия с дължина над 88 хиляди км., което означава, че плажът никога не е твърде далече. Освен това страната има над 186 зелени площи, а средната температура е 25 градуса по Целзий, което я прави идеалното място за наблюдение на вълните.   Австралия     пък, която е класирана на второ място, дава на работниците си средно 30 дни годишен отпуск, има над 40 хил. км. брегова линия и 187 зелени площи. Въпреки че има средна температура от 1,75 градуса, Исландия печели третото място със средно 36 дни годишен отпуск и едно от най-добрите места, където може да се насладите на Северното сияние.   Нова Зеландия     е похвалена за своите граждани, получаващи около 31 дни годишен отпуск, така че да могат да се насладят на 253 зелени площи и над 24 140 км брегова линия.   Шри Ланка       заема пета позиция със средна температура от 27 градуса, буйни дъждовни гори и граждани, които се радват на 40 дни почивка. На шесто място е Кипър. Според местната легенда, митичната богиня на любовта – Афродита е родена на бреговата линия на Кипър, което я прави едно от най-величествените места на острова. Кипърците се радват на средни температури от 18 ° C, 34 дни годишен отпуск и зашеметяващи плажове.   Филипините ,     които са на седмо място, известни с красивите си плажове, разполагат с над 57 936 км брегова линия, дива природа и изобилие от природни резервати.   Гърция      заема седмо място. Известна със своята древна история и идилични острови, Гърция има и най-дългата брегова линия в Европа, която се простира на 20 921 км. Девето и десето място са за  Индия  и  Мавриций .   Индия      – родното място на йогата и медитацията, най-популярните техники за постигане на емоционално и умствено спокойствие, не е изненадващо, че страната присъства в тази класация. Средната температура е 23.65° C през цялата година.   Мавриций       – мечтаната дестинация за меден месец, местните много добре знаят как да премахнат стреса. Въпреки че е малък остров в Индийския океан, страната има някои от най-живописните пейзажи, познати на човека. При средна температура, достигаща 22 ° C и ниски нива на шум и светлинно замърсяване, мирът тук никога не е мираж. Топ 15 се допълва от Коста Рика (11), Португалия (12), България (13), Хърватия (14) и Испания (15).   Коста  Рика       – Тази централноамериканска нация знае перфектните условия за един релаксиращ ден – средни температури достигат 24 ° C, златни плажове и много зелени площи.   Португалия      – С близо 3 218 км брегова линия, Португалия е популярна туристическа дестинация за онези, които се опитват да хванат лъчите на зимното слънце. В страната има 145 зелени площи, а всяка година работниците се радват на 35 дни годишен отпуск.   България       – Като един от народите с най-богата култура в Европа, българите се радват на 32 дни отпуск годишно, което означава, че могат да разгледат различни паркове и музеи из страната, за да релаксират. Има само 569 км брегова линия, но България е известна  , а посещението в Розовата долина през летните месеци означава, че можете да си изберете букет.   Хърватия       – С около 1000 острова тази страна се гордее с над 8046 км брегова линия, което я прави идеално място за почивка под слънцето. Всяка година нацията се радва на 33 дни отпуск, като ежегодно се провеждат много фестивали.   Испания      – Близо 8 046 км брегова ивица, 36 дни годишен отпуск и възможност за парти в Ибиса или релаксация в провинцията, Испания звучи като идеалното място за бягство от стреса.  ", "date": "2019.01.27", "title": "България на 13-о място сред най-спокойните за живот страни в света"}
{"url": "http://www.classa.bg/%D1%81%D0%B2%D1%8F%D1%82/item/391987-%D1%80%D1%83%D1%81%D0%B8%D1%8F-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%B8%D1%8F%D1%82-%D0%BF%D1%80%D0%B0%D1%82%D0%B5%D0%BD%D0%B8%D0%BA-%D0%BD%D0%B0-%D1%81%D0%B0%D1%89-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%B5-%D0%BE%D0%BF%D0%B8%D1%82-%D0%B7%D0%B0-%D0%B4%D0%B8%D1%80%D0%B5%D0%BA%D1%82%D0%BD%D0%BE-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5-%D0%BD%D0%B0-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5%D1%82%D0%BE-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0%D1%80%D1%83%D1%81%D0%B8%D1%8F-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%B8%D1%8F%D1%82-%D0%BF%D1%80%D0%B0%D1%82%D0%B5%D0%BD%D0%B8%D0%BA-%D0%BD%D0%B0-%D1%81%D0%B0%D1%89-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%B5-%D0%BE%D0%BF%D0%B8%D1%82-%D0%B7%D0%B0-%D0%B4%D0%B8%D1%80%D0%B5%D0%BA%D1%82%D0%BD%D0%BE-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5-%D0%BD%D0%B0-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5%D1%82%D0%BE-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0", "text": "Говорителката на руското външно министерство Мария Захарова обяви, че обявеното от САЩ въвеждане на техен специален пратеник във Венецуела, е опит за пряко управление на положението в страната, според публикация, направена на нейната Facebook страница.     \"Това е опит на Вашингтон да въведе пряко управление на политическата ситуация във Венецуела, която американският истаблишмънт счита за бъдещ регионален васал\", казва посланието на Захарова. Тя добави също, че в страни като Ирак или Либия е използвана същата стратегия, която обаче не можа да се приложи в Сирия.   В петък американският държавен секретар Майк Помпео назначи Елиът Абрамс за специален пратеник във Венецуела, за да помогне за възстановяването на демокрацията в боливарската страна. 71-годишният Елиът Абрамс е ключов човек във всяка легислатура на Републиканската партия от 1981 г. насам - когато президент бе Роналд Рейгън – и винаги е бил на висок пост. Всъщност кандидатурата му за помощник държавен секретар на САЩ е разглеждана при Тръмп, но той го отхвърлил за предполагаемата критика на Абрамс към него, съобщава AP.   Освен това агенцията уточнява, че в предишни правителства, в които е участвал, той е насърчител на водеща външна политика по отношение на Латинска Америка. От друга страна, Абрамс бе осъден от скандала Иран-Контра за търговия с вътрешна информация по време на разследването на този случай, въпреки че по-късно президентът Джордж Буш Буш го опрости. Вашингтон обмисля възможността как да окаже пълна подкрепа на опозиционния лидер Хуан Гуайдо, който в сряда се обяви за \"временен президент\" и бе признат от САЩ, Канада и няколко латиноамерикански правителства.   Помпео призова президента на Венецуела конституцията Николас Мадуро да се оттегли от поста си и призова венецуелската армия и силите за сигурност да „подкрепят демокрацията и да защитят гражданите\". Също така американският държавен секретар обяви в четвъртък, че Вашингтон е готов да предостави на Венецуела хуманитарна помощ на стойност над 20 милиона долара.   От своя страна руският външен министър Сергей Лавров заяви в петък, че Белият дом провежда \"разрушителна\" политика по отношение на южноамериканската страна и осъди, \"откритите призиви за преврат.\"", "date": "2019.01.27", "title": "Русия: Специалният пратеник на САЩ във Венецуела е опит за директно управление на положението в страната"}
{"url": "http://www.classa.bg/%D1%81%D0%B2%D1%8F%D1%82/item/391988-%D0%BC%D0%B0%D0%B4%D1%83%D1%80%D0%BE-%D1%81%D0%B0%D1%89-%D1%81%D0%B0-%D0%BF%D0%BE%D0%B2%D0%B5%D1%87%D0%B5-%D0%BE%D1%82-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF,-%D1%82%D0%BE%D0%B9-%D0%B5-%D0%BF%D1%80%D0%B5%D1%85%D0%BE%D0%B4%D0%B5%D0%BD", "text": "Президентът на Венецуела Николас Мадуро заяви \"САЩ са повече от (президента) Доналд Тръмп, той е преходен\" в правителството на северноамериканската страна.   По време на пресконференция с международни медии Мадуро говори за отношенията с Вашингтон. Той поясни, че Каракас е прекъснал връзките си с правителството на Тръмп, а \"не с американците\", след като Белият дом призна самопровъзгласяването на депутата от опозицията Хуан Гуайдо като \"натоварен за президент на Венецуела\". \"Те искаха да ни прикачат имидж на антиамериканци \", казва Мадуро. \"Аз не съм антиамериканец, аз съм анти-империалист, различно е, въпросът за империите трябва да приключи.\"   Мадуро смята, че \"народът на Съединените щати са любезни хора\", причината за това е, че въпреки разрива, Каракас ще поддържа търговски преговори с американците.   \"На САЩ ще продаваме всичко, което има за продаване. Ако купуват картофи, ще продаваме картофи, ако купуват лук, ще продаваме лук, ако купуват петрол, ще продаваме петрола, който искат от нас. Ако не купуват, ние ще го продадем другаде\" - каза той.", "date": "2019.01.27", "title": "Мадуро: \"САЩ са повече от Доналд Тръмп, той е преходен\""}
{"url": "http://www.classa.bg/%D1%81%D0%B2%D1%8F%D1%82/item/391980-%D0%BF%D0%BE%D0%BF%D1%83%D0%BB%D0%B8%D0%B7%D0%BC%D1%8A%D1%82-%D1%80%D1%83%D1%88%D0%B8-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F%D1%82%D0%B0", "text": "Източноевропейските популисти недолюбват правовата държава; смятат, че тя само пречи на политиците \"да си вършат работата\". Тази нагласа е остатък от комунистическото наследство           Ако има какво да научим за популизма от Източна Европа, то е, че демокрация и правова държава не са непремено свързани. Демокрацията може да бъде използвана за да подкопае правовия ред и да наложи страстите на мнозинството. Резултатът е нелибералната демокрация на Орбан - един вид нов болшевизъм в етимологическия смисъл „власт на мнозинството\". В марксистко-ленинската традиция законът няма собствена реалност, той е просто маскиран инструмент на класово господство. На хората се внушава непрестанно, че юридическите тънкости и процедури са пречка за постигане на възвишените цели, поставени от комунистическата партия; любим обект на критика за верните на режима сатирици е бюрократът с ръкавелите, който се е вкопчил в някакъв идиотски параграф и само се пречка на трудещите се.     Разбира се модерните медии позволяват мнението на мнозинството лесно да се манипулира, а тогавашните управници инвестират невиждани ресурси в пропаганда и агитация. Но едва ли ще разберем дълголетието на комунизма без да вземем под внимание неговата  популярност сред широки слоеве от населението. Почти религиозна вяра се установява във всемогъществото на политическата воля, впрочем и като градивна, и като наказваща. Ключът към тази вяра е скоростта, в която политическото винаги бие юридическото. А нещата трябва да се случват бързо, защото модерният човек е екзистенциално нетърпелив. Само да се отървем от мудната машина на правосъдието, с нейните членове и алинеи, и обществените проблеми ще могат да се решават на момента. Изразът „телефонно правосъдие\" съдържа тази мигновенност. Трябва да се построи блок за нуждаещите се? Ами просто някой се обажда, конфискуват терена, пращат багерите. Престъпник е събудил общественото възмущение? Някой се обажда да го застрелят. Заиграване с нетърпението на хората Популизмът днес се храни от същото раздразнително нетърпение, породено от мудността на институциите. Мястото на карикатурния бюрократ от времето на комунизма е заел иженарицаемият евро-бюрократ. И колкото повече се ускорява социалният живот, толкова по-малко търпение имаме пред архаичните юридически или административни процедури; искаме политиците да действат незабавно, ако се може - на живо по телевизията. Румънският случай е най-екстремен. Едните въведоха извънредно антикорупционно законодателство, което беше прието с ентусиазъм от гражданите. После, с връщането във властта на бишите комунисти, страната се завъртя на пети и - колкото и да ни е неприятно да го признаем - това зарадва други групи хора, които бяха почнали да се притесняват от възможността за съдебен произвол.     В България тинк-танкът на професор Вълчев констатира близо 1000 промени на правния режим през 2018, със 77 напълно нови закони, приети бързо и без обсъждане. Подобна нестабилност очевидно противоречи на по същество консервативния дух на правото - затова пък играе с възмущенията на хората. Виждаме, че криминални инциденти биват последвани от промени в законодателството (обикновено се въвеждат по-големи наказания), за да бъдат успокоени страстите. Само че страстите не се успокояват и все по-често съдебните решения се посрещат с яростни улични протести.     Унгарските и полските популисти завзеха властта като водачи на открит бунт срещу европейската правова държава. Това не само не намалява популярността им, но ги обвива с ореол на национални герои. Законът и там беше демистифициран като инструмент на господство, този път не господство на буржоазията, а на експлоататорския Запад. Напада се, къде с подигравки, къде с политически действия, и всяка регулация – като почнем от митичната забрана на кривите краставици и стигнем до пакета мобилност, представян от националистите като опит за крадене на източни транспортни компании. Правото не е пространство за търсене на съгласие и умиротворяване, а фронт на ожесточена и непримирима битка между „нас\" и „тях\".  Популистите в съвременния свят вървят по същия път, макар без марксистко-ленинската закалка. Ердоган затваря съдии, обвинявайки ги в съучастничество с уж терористичната организация на Гюлен. Салвини се подиграва с договорите за бюджетна дисциплина на Еврозоната. Тръмп денонсира едностранно всевъзможни международни договори. Да се преобърне тази тенденция от все по-малкото останали отговорни политици е трудно, защото правовата държава никога не е била популярна сред широките народни маси, фасцинирани днес от идеите за пряка, мигновена, онлайн демокрация. Не забравяйте и че юридическите процедури по определение имат за цел да забавят, да свалят градуса на страстите – което ги прави скучни за медиите, вкопчени в отчаяна конкуренция на пазара на сензациите.  ", "date": "2019.01.27", "title": "Популизмът руши демокрацията"}
{"url": "http://www.classa.bg/%D1%81%D0%B2%D1%8F%D1%82/item/391981-%D0%BE%D0%BA%D0%BE%D0%BD%D1%87%D0%B0%D1%82%D0%B5%D0%BB%D0%B5%D0%BD-%D0%BA%D1%80%D0%B0%D0%B9%D1%8F%D1%82-%D0%B7%D0%B0-%D1%81%D0%BF%D0%BE%D1%80%D0%B0-%D0%BD%D0%B0-%D0%B8%D0%BC%D0%B5%D1%82%D0%BE", "text": "Гръцкият парламент гласува компромисното решение за името на съседна Македония. Дали обаче окончателно е сложен край на щекотливата тема? Не, спънки все още има и предстои още много работа, коментира Янис Пападимитриу. Нека сме наясно от самото начало. Крайно време беше да бъде намерено компромисно решение на сякаш вечния спор за понятието \"Македония\". От 25 години всички участници уверяват, че имат волята да решат спора. И после се отдръпваха с неизменния аргумент, че естествено искали компромис, но не  точно такъв и не точно в този момент. От началото на 1990-те години американският дипломат Матю Нимиц със завидно търпение се опитва да посредничи в спора между двете страни. А днес в светлината на прожекторите са двамата главни герои - гръцкият премиер Алексис Ципрас и ресорният му македонски колега Зоран Заев. В Атина обаче под сурдинка се говори, че историческият компромис за името носи почерка на Матю Нимиц. Има още препятствия Зоран Заев и Алексис Ципрас свършиха голяма част от необходимата работа, за да прокарат оспорваното споразумение, въпреки вътрешната съпротива в собствените редици - както в Скопие, така и в Атина. Въпреки това много въпроси не са изяснени. Дали новото име \"Северна Македония\" ще се наложи в ежедневието? Има ли премиерът Заев отговор на блокадната политика на своя президент Георге Иванов? Може ли гръцкият премиер Ципрас да се задържи още дълго на власт без парламентарно мнозинство?      Кой ще има право в бъдеще да продава македонско вино и как ще бъдат защитени съответните търговски марки? На тези въпроси трябва да бъдат намерени убедителни отговори. И колкото по-бързо, толкова по-добре. Вместо това в Гърция се формира съпротива срещу \"разпродаването\" на гръцка Македония.      Десетки хиляди излязоха по улиците на протест.  В интерес на истината, през 1990-те години демострантите бяха стотици хиляди. Симпатизанти на дясноекстремистката партия \"Златна зора\" твърдят в социалните медии, че тяхната партия е втората политическа сила в страната. Последните социологически проучвания обаче не потвърждават това твърдение.     Най-важният въпрос обаче е дали при евентуална смяна на правителството в Атина споразумението няма да бъде отново поставено под въпрос. Лидерът на консервативната опозиция Кирякос Мицотакис уверяваше своите поддръжници, че \"ще стори всичко, за да осуети гласуването на споразумението в парламента\". Той обаче не заяви, че ако стане премиер, отново ще денонсира споразумението. Реорганизация на политическата система в Гърция Вероятно Гърция преживява ново издание на познатия политически трилър, при който един премиер респектира международните споразумения, които е осъждал като опозиционер. Същата история се разигра точно преди четири години. През януари 2015 година Алексис Ципрас спечели парламентарните избори с обещанието да сложи край на диктуваните от международните кредитори мерки за икономии. На практика стана точно обратното. Все пак Ципрас може да се позове на факта, че помоли избирателите за нов мандат за своя завой към реалистичната политика. И го получи с преизбирането си през септември същата година. Сега големият тактик иска да използва споразумението с Македония и за вътрешнополитически цели. Т.нар. прогресивни депутати от всички партии, умерените леви, социалдемократите или социал-либералите трябва да подсилят редиците на партията Сириза, за да се противопоставят на националистите и вечните защитници на миналото. Първо при осъществяването на македонското споразумение, а после и при евроизборите през май.  ", "date": "2019.01.27", "title": "Окончателен крайят за спора на името"}
{"url": "http://www.classa.bg/%D1%81%D0%B2%D1%8F%D1%82/item/391982-%D0%B7%D0%B0%D0%BF%D0%BB%D0%B0%D1%88%D0%B5%D0%BD%D0%B0-%D0%B5-%D1%81%D0%B0%D0%BC%D0%B0%D1%82%D0%B0-%D0%B8%D0%B4%D0%B5%D1%8F-%D0%BD%D0%B0-%D0%B5%D0%B2%D1%80%D0%BE%D0%BF%D0%B0", "text": "Заплашена е самата идея на Европа, предупредиха водещи световни интелектуалци в писмо, публикувано от влиятелни европейски вестници като „Либерасион“ и ”Гардиън”. Сред тях са писателите Светлана Алексиевич, Марио Варгас Льоса, Елфриде Йелинек и Орхан Памук, носители на Нобелова награда за литература, френският философ Бернар-Анри Леви и писателите Милан Кундера, Салман Рушди, Роберто Савиано, Давид Гросман, Исмаил Кадаре, Лейла Слимани, Иън Масюън, Адам Загаевски, Адам Михник, Людмила Улицкая и др.     „От всички страни се сипят критики, обиди и поддръжници изоставят каузата. „Стига строене на Европа!“, е викът. Нека вместо това да се свържем отново с нашата „национална душа“! Нека преоткрием „изгубената си идентичност“! Това е дневният ред, споделян от популистките сили, заливащи континента. Няма значение, че абстрактни понятия като „душа“ и „идентичност“ често съществуват само във въображението на демагозите“, пишат авторите на писмото. „Европа е нападната от фалшиви пророци, които се опиват от недоволството и вярват, че техният час е настъпил. Тя беше изоставена от два големи съюзника, които през последния век на два пъти я спасиха от самоунищожение; единия отвъд Ламанша, другия отвъд Атлантическия океан. Континентът е уязвим към все по-малко прикритите маневри на обитателя на Кремъл. Европа като идея се разпада пред очите ни“, подчертават те. „Това е отровната атмосфера, в която през месец май ще се състоят изборите за европейски парламент. Ако нещо не се промени, ако нещо не се случи, за да върне назад надигащата се високопарна, настоятелна вълна, ако не се прояви нов съпротивителен дух, тези избори обещават да бъдат едни от най-пагубните, които сме виждали. Те ще дадат победата на тези, които печелят от катастрофите. За тези, които все още вярват в наследството на Еразъм, Данте, Гьоте и Коменски, остава само срамното поражение, пренебрежение към интелигенцията и културата. Ще има масови прояви на ксенофобия и антисемитизъм. Всички ще бъдем сполетяни от катастрофа. Ние, долуподписаните, сме сред тези, които отказват да се примирят с тази надвиснала катастрофа“, заявяват тридесетте интелектуалци. „Ние се причисляваме към европейските патриоти (група, която е по-многобройна, отколкото често се смята, но е често прекалено мълчалива и примирена), които разбират какво е заложено на карта. Три четвърти от един век след победата над фашизма и 30 години след падането на Берлинската стена се води нова битка за цивилизацията.Нашата вяра е в голямата идея, която сме наследили, която според нас беше единствената сила, достатъчно могъща да издигне народите на Европа над самите тях и изпълненото им с войни минало. Вярваме, че и днес тя остава единствената сила, която е достатъчно благородна, за да отблъсне новите признаци на тоталитаризъм, които водят след себе си отдавнашните нещастия на тъмните времена. Това, което е заложено на карта, ни забранява да се откажем. Затова и отправяме тази покана да се присъедините към новата обществена мобилизация“, призовават те. „Затова приканваме към действия в навечерието на избори, като отказваме да се предадем пред гробокопачите на европейската идея. Затова призоваваме да се вдигне още веднъж факелът на една Европа, която въпреки грешките, пропуските и проявяваната понякога колебливост, остава пътеводна светлина за всички свободни мъже и жени на планетата. Нашето поколение подходи погрешно. Като последователите на Гарибалди през 19-и век, които повтаряха като мантра „Италия ще се справи сама“, ние вярвахме, че континентът ще се запази от само себе си, без да има нужда ние да се борим за това или да работим за него. Това, казахме си ние, е „посоката на историята“. Трябва да изоставим незабавно това старо убеждение. Нямаме избор. Трябва да се борим за идеята на Европа или да я видим да загива под напора на популизма“, посочват авторите на писмото. „В отговор на яростната националистическа и идентичностна атака трябва да преоткрием духа на активизма или да приемем, че недоволството и омразата ще ни заобиколят и потопят. Трябва спешно да бием тревога за тези подпалвачи на душата и духа – от Париж до Рим, със спирки в Барселона, Будапеща, Дрезден, Виена и Варшава – които искат да накладат огън с нашите свободи“. БТА", "date": "2019.01.27", "title": "Заплашена е самата идея на Европа"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/391983-%D0%B4%D0%BE%D1%86-%D0%BC%D0%B0%D1%80%D0%B8%D1%8F-%D0%BF%D0%B8%D1%80%D0%B3%D0%BE%D0%B2%D0%B0-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D1%81%D0%B0-%D0%BF%D1%80%D0%B5%D0%B4%D0%B2%D0%B0%D1%80%D0%B8%D1%82%D0%B5%D0%BB%D0%BD%D0%BE-%D1%81%D0%B2%D0%B8%D1%80%D0%B5%D0%BD%D0%B8-%D0%BC%D0%B0%D1%87%D0%BE%D0%B2%D0%B5-%D0%BF%D1%80%D0%BE%D1%81%D1%82%D0%BE-%D0%B3%D0%B5%D1%80%D0%B1-%D0%B5-%D0%B5%D0%B4%D0%BD%D0%B0-%D0%BC%D0%B0%D1%88%D0%B8%D0%BD%D0%B0-%D0%B7%D0%B0-%D0%B3%D0%BB%D0%B0%D1%81%D1%83%D0%B2%D0%B0%D0%BD%D0%B5", "text": "Притеснителен е онзи 1% преднина, който се дава от агенциите, с които работи ГЕРБ. Парадоксът е, че социолозите сега най-малко се влияят от политическите партии, но и сега най-малко им се вярва, казва доц. Мария Пиргова, политолог, в интервю за радио   „ “     – Като политолог, който редовно ползва социологически данни, мога да кажа, че за мен двете агенции дават почти еднакъв резултат. Такова би било тълкуванието на повечето от колегите политолози и социолози, защото разликите са в рамките на социологическата грешка. – Това не е според социолозите. Показва, че случващото се в обществото и положението в държавата у нас водят до разделение – ние сме разделени на две и виждаме това, което искаме да видим в повечето случаи: дали чашата е наполовина празна или пълна. Бих казала, че колегите социолози действително са поставени пред големи дилеми, голям стрес и в България социологията има своите успехи, но самият реципиент, тоест човекът, който отговаря на въпросите на социолозите, невинаги е склонен да дава съответния честен отговор или това, което би направил на изборите. А то до изборите и много неща се променят. Социологията аз възприемам като моментна картина, която не важи за времето на изборите. Действително всички казват: „според това, ако гласуваме днес“. Тази моментна картина информира политиците в каква посока да се движат. Тя информира, разбира се, и гражданите, които се интересуват, и въобще българинът по традиция е склонен да гласува за победителите.     Но 1% не е победа, 1% не е и загуба. Така че, ако видим някаква по-сериозна разлика, отиваща над 3%, тогава вече можем да се съмняваме в манипулация или да кажем: нещата се променят. Съмненията в манипулация идват от цялата ситуация на хаос, от това, което управлението на Борисов доведе, а то е крайно обществено недоверие и от него естествено едни се възползват, а други страдат. Аз мисля, че самите социолози се боят в момента да наклонят на където и да било, защото са несигурни в отговорите, които им се дават. В България социологията, за съжаление, е много повлияна от цялостната ситуация на страх, на напрежение, на недоверие. И оттук идва това противоположно тълкуване, което в крайна сметка прави усилията на социологията доста излишни. Понякога вече доверието е стигнало до там, че трябва отново да се преборват за него. Същото важи и за политолозите, и за всички коментатори, за това, че ни наричат в обществото често „говорещи глави“, „платени“ и т.н. Това се дължи на общата загуба на доверие. – Парадоксът е, че те сега най-малко се влияят, но сега най-малко им се вярва. Лъжата е в предходните години – това, което са си постлали много колеги. А сега, дори когато разликата е несъществена за един анализатор – 1%, сега вече те са обвинени в манипулация. Но такова доверие са създали те към себе си – това е парадоксът. – Да, той се държа крайно неприлично за един премиер към една научна общност. Позволи си ужасни епитети… – Агенция „Рога и копита“. Да, той може би така си представя социологията. В неговите представи да, така е вероятно. Той има много бедни представи за много неща, още по-малко за социалната наука. Но в крайна сметка управлява и без това, което пък е неприятно за всички нас, за мен особено, казвам личното си мнение. – Това е много важен въпрос. Тук вече става дума за опит за действително повлияване на изборния резултат, ако такава промяна в Избирателния кодекс се направи от страна на ГЕРБ. В някои европейски страни социологическите изследвания са забранени дори една седмица преди изборите. Забранено е изследването на общественото мнение, за да не се повлиява резултатът със самото изследване, не просто с огласяване. Така че огласяването в деня на изборите е опит за повлияване. Тук вече самите социологически агенции трябва да преценят как да действат. Ще се намерят такива, които присъстват на пазара примерно от година-две и ще могат да бъдат платени много сериозно, за да извадят всякакви резултати. Аз мисля, че при сегашното състояние, когато в сайтове се публикуват под различни прякори партии с резултати, от които става ясно горе-долу какво е положението, това са действителни резултати и с тях работят малко хора. Все пак професионалисти влизат в сайтове, това са от порядъка на няколко стотици хиляди души, но не с влияние върху крайния резултат. Докато изследвания на агенции по време на изборите – те ще мобилизират съответно избирателни кохорти по села, по градове, за които най-подготвена организационна мрежа има партия ГЕРБ. Това е несъмнено. И ако такъв закон се допусне, това ще бъде опит за манипулация на изборите преди изборите. В това съм доста сигурна. – Поставяйки се на тяхно място, без да съм социолог, аз бих се отказала от участие в такова изследване, за да не рискувам името си въобще, след това въобще да остана на пазара на социологията с някакво име. Агенциите, които ще участват, ще рискуват много, защото те ще бъдат предварително притиснати, от една страна притиснати, от друга страна платени, за определена манипулация на резултата. Никакъв друг смисъл обявяването на резултатите в деня на изборите няма. Никакъв друг смисъл няма тази поправка в закона, освен опит за манипулация, предварителна, на изборите. Тоест агенциите, които ще участват в такива проучвания, ще бъдат платени и манипулирани. – Да, така е, но в момента агенциите не дават големи разлики. В изборния ден не трябва да има изследвания, за да остане каквато и да е социология въобще, както и малкото доверие в социологията и в социалните науки, покрай социологията и политологията, да останем поне с някакво лице, не трябва това да се допуска. Вярно е, че доверието в много голям процент е загубено. Ние тук вече се борим от отрицателно доверие за някакво доверие голям процент е загубено. Ние тук вече се борим от отрицателно доверие за някакво доверие по-нататък. Така че никак не е радостна ситуацията за тези, които участват в тези процеси. Разбира се, аз гледам на нещата малко от висотата на опита си. Има много млади хора, които искат да спечелят днес. И такива млади хора, на които морето им е до колене, те ще участват. Но, както досега резултатите се знаят в изборния ден, пак казвам, това засяга много малко хора, свързани с изборите. То не мобилизира по същия начин масово хора да излязат да гласуват или пък да гласуват за дадена партия, или да бъдат купени още гласове, специално от махали – ромски или неромски. Аз поначало се съмнявам в истинността на изборите, и то много. В България сме се докарали до там, че изборите стават предварително свирени мачове, защото гласовете са купени, там машината на Цветанов работи от 2011 година, та и по-рано. Просто ГЕРБ е една машина за гласуване. Бойко Борисов не го крие. Него затова и толкова го засягат данните, защото машината му за гласуване изведнъж е подценена, дето се казва, и социолозите не й дават първо място или пък й дават 1%. Аз смятам, че Бойко Борисов и хората от ГЕРБ, които се занимават с избори, те повече се притесняват от агенции, с които те са свързани, и дават само 1% разлика в полза на ГЕРБ, отколкото от агенции, с които те не са свързани и които дават преднина 1% на БСП. Значи притеснителният е само 1% разлика от техните си агенции. – Тук вече, пак казвам, доверието е загубено, но има и хора, които не живеят с тази материя като нас и в деня на изборите те ще се интересуват. Това ще даде възможност медиите непрекъснато да въртят данни в една или друга посока. И това ще даде основание на тези, които са по-организирани, имат повече пари за купуване на гласове, несъмнено това са ГЕРБ, да реагират, тоест гражданите ще станат по-податливи на купуване, на взаимодействие с тези лоши практики, които ГЕРБ наложи. – Вижте, когато медийната машина работи скрито за малко хора, хората не са толкова отзивчиви към такива практики. А сега това ще стане в масов мащаб, открито. Корпоративният вот ще заработи до откат, тоест работодатели, съответно техните работници, свързани с обществените поръчки на ГЕРБ и т.н., те са предварително настроени, но машината ще работи, ще създава натиск, ще създава податливост. – Пак казвам, че България и традиционният характер на българина никак не е отзивчив към социологията. Социолози, с които съм говорила, включително и днес, проф. Петър-Емил Митев казва – българският избирател, който отговаря на въпроси преди избори, той търси престижен отговор, търси примерно – ще отида да гласувам, не съм решил за кого. Най-често това не е вярно. Сега хората, понеже са разочаровани от Европа по-сериозно напоследък, вече казват – няма да гласувам, което също е в полето на престижното поведение – не ми трябва Европа, не я искам – така са все повече хора, които, ако ги запиташ „желаете ли да бъдем член на Европейския съюз“, те ще кажат „да“, защото това е престижен отговор. – Не, не ни е обхванал, ние сме си такива. Това не е снобизъм, това е да следваш престижното поведение, да се нагаждаш към престижното поведение. – Те и другите народи са за изгодата. Затова само в САЩ мрежите, с които се работи, са платени за четири години, изследват се непрекъснато. Или пък да речем с това, че хората са платени, те се ангажират да дават честни отговори, които няма да станат достояние на никого. Ние тук се съмняваме, разбира се, че нашият отговор веднага на някого ще стане известен. Това също у българина го има. В САЩ агенциите не си позволяват да работят с неплатени мрежи, тоест хората, които отговарят, години наред отговарят само те и са длъжни да отговарят така, както усещат те нещата. Например в други държави, при по-развита социология, в Западна Европа например гласът се хваща с индиректен въпрос. Например задавайки въпроса не „за кого ще гласувате“, има го този въпрос, но интересува ни въпроса да речем кой клуб посещавате или в кое кафене ходите? Оттам вече социолозите знаят какви са речем кой клуб посещавате или в кое кафене ходите? Оттам вече социолозите знаят какви са настроенията в това обществено място съответно, кой там ходи, защо ходи и т.н., и се вадят индиректни отговори, а не се разчита на въпроса „за кого ще гласувате“? Така че това е сложна материя. – Не са ни лоши нито държавата, нито народът. Просто състоянието в момента е на много високо недоверие към властта, което пък властта успява да превърне в недоверие между гражданите. Тя ни лъже така непрекъснато, че вече и ние сами на себе си не вярваме. – Ами ще видим как се печели от недоверие, защото ще има много наказателен вот, който сега не излиза в социологическите изследвания.    ", "date": "2019.01.27", "title": "Доц. Мария Пиргова: Изборите са предварително свирени мачове. Просто ГЕРБ е една машина за гласуване"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391985-%D0%BF%D1%80%D0%B5%D0%BD%D0%B0%D1%81%D1%8F%D0%BD%D0%B5-%D0%BC%D0%BE%D1%89%D0%B8%D1%82%D0%B5-%D0%BD%D0%B0-%D1%81%D0%B2-%D0%B9%D0%BE%D0%B0%D0%BD-%D0%B7%D0%BB%D0%B0%D1%82%D0%BE%D1%83%D1%81%D1%82", "text": "  След като изминали повече от тридесет години от кончината на великия вселенски учител свети Йоан Златоуст в град Комана ,  , който някога бил негов ученик, а след това го заместил на престола му, извършвайки през лятото богослужение в негова памет във Великата Константинополска църква, произнесъл слово към народа, прославяйки Божия угодник с много похвали. \"Никой не може да възхвали свети Йоан по достойнство, казал той. Това би направил само друг такъв Йоан, ако би се явил сега. Подобно на пълноводна река, паметта му, състояща се от възпоменания за безбройните му трудове, подвизи и наставления, напоява душите на верните. В него сияят лъчите на Божията благодат, в които на един с яснота се явява слънцето на Божеството, пред друг се представя очистването на православието от ереси, на някой се показва гибелта на идолите, за друг става явна лъжливостта на заблужденията, някой вижда утвърждаването на вярата и изправянето на нравите, за друг блестят небесни венци.     О, архиерею, паметта за когото е подобна на изпълнен с благоухание въздух! Име, съответстващо на делата и прозвище Златоуст, явно показващо какъв беше той в проповядването на словото Божие! Този Йоан е подобен на  , който е проповядвал покаяние. Онзи е бил проповедник, този е богогласна тръба. Онзи е бил непоколебим, този е непобедим. Онзи е бил девственик, този е защитник на чистотата. Онзи е кръщавал в пустинята, този в града разстилаше мислени мрежи. Онзи изобличил прелюбодееца, този страшно изобличаваше хищниците. Онзи бил хвърлен в тъмница, този беше заточен в изгнание. Онзи бил посечен с меч, този желаеше да приеме същата смърт за истината. Много бяха подвизите му на земята, много венци са му приготвени на небето. Сега Йоан вика заедно с  : \"Аз съм Христово благоухание, защото очистих всички места от заблуди като от зловония: в Ефес отстраних измамата на Мид, във Фригия направих бездетна майката на лъжливите богове, в Кесария  разорих народните блудилища, в Сирия опразних богопротивните събрания, в Персия посях семето на благочестието. Навсякъде насадих корените на православната вяра; просветих целия свят с познанието за Бога посредством своето учение. Като съставих книги, разпрострях навсякъде мрежите на спасението. С   богословствах за Словото на Отца. Заедно с рибарите хвърлих в света мрежите на православието\". - О, Йоане! Животът ти наистина е бил изпълнен със скръб, но смъртта ти е почетна, гробът ти е славен, наградата ти е велика!\" Когато   говорел така в църквата, народът, горящ от любов към свети Йоан Златоуст, не могъл да дочака края на словото, но всички като че ли с едни уста извикали към него, като го молели да побърза с връщането на светите мощи на Йоан от Комана в Константинопол. Силните викове ехтели в църквата толкова дълго, че патриархът не могъл да довърши беседата си. Веднага след църковния отпуст той се отправил към цар Теодосий, сина на Аркадий, внук на Теодосий Велики, и го помолил за пренасянето на честните мощи на Йоан Златоуст, като казал: - Царю, върни този, който евангелски те роди със свето Кръщение и със светителските си ръце те внесе в църквата, тъй както някога старецът Симеон взел на ръце Господа. Църквата вика към теб: \"Красотата ми посърна, устата ми се затвориха, великолепието ми се помрачи. Див глиган разкъса пастирите на Златоустовите овце и кръвожадни зверове унищожиха плодовете на устата ми. Завист оскверни светинята на моя служител. Отсякоха го от мен и го заключиха в гроба на мълчанието. Приятелите на еретиците говореха помежду си: да заградим устата, които говореха много против нас. Да посрамим речите му, защото никой вече не ще може така да поучава и никой вече не ще ни възрази. Царю, докога врагът ще ме хули заради Златоуст? Върни ми този, който беше подобие на моя Жених Христос. Дарувай на мен, твоята майка, твоя духовен отец. Макар че от мен го отстрани твоята майка по плът, ти не следвай немилостивото й сърце и лошото й намерение, но възревнувай за светостта на духа, без която никой не ще види Господа. Славата на Евдоксия премина, а Църквата пребивава во веки. Аз съм твоя майка за вечни времена. Дай ми възможност повсеместно да разпространя радостта от завръщането на Златоуст и ти ще имаш в мое лице ходатайка за себе си пред Бога. Придобий душата на Златоуст в качеството на молитвеница за теб. Бъди син на правдата, утвърждаван от отеческата молитва!\" И така, като казал много от името на Църквата, той склонил царя да се съгласи. В Комана  били пратени най-почетни мъже със сребърна ракла, за да пренесат светите мощи с голяма почит. Когато те пристигнали там и показали царското послание на Команския епископ и на целия народ, между людете настъпили голяма скръб, печал и ридание, поради лишаването от това велико съкровище. Народът не искал да даде светите мощи. Дълго разсъждавали по този повод, но не можели да се противят на царската заповед. А когато изпратените от царя хора искали да вземат мощите от гроба, те в същия миг станали толкова тежки, че въпреки всички усилия, било невъзможно да бъдат помръднати. Пратениците много се потрудили, но нищо не постигнали. Като разбрали от това, че светецът не съизволява мощите му да бъдат взети, те веднага известили писмено царя. Той, като се посъветвал със светейшия патриарх и с други свети мъже, разбрал грешката си, а именно, че не с молба, а със заповед изпратил хората си да вземат мощите на свети Йоан от Комана. Той намислил да му напише послание като на жив човек, просейки прошка за дързостта си и умолявайки го да съзиволи да се завърне на престола си и да утеши стадото си. Царят написал с ръката си следното: \"До вселенския учител и мой духовен отец свети Йоан Златоуст, цар Теодосий. Честнейши отче, като счетох честното ти тяло за бездушно, подобно на телата на другите умрели, заповядах незабавно да го донесат при нас, но не получих желаното по причина на моето недостойнство. А сега ти изпращам като на жив тази моя собственоръчна молба и с вяра те моля да простиш на мен и на хората ми. Прости ми дръзко предприетото начинание, като го покриеш с дълбочината на мъдростта си. Ти, който учеше всички на покаяние, прости на каещия се. Върни ни бащата като на деца, обичащи баща си, и обрадвай с пришествието си тези, които те обичат. Поради голяма нужда, усърдно те умолявам да дойдеш при нас, а не заповядвам. Не ме посрамвай за втори път, честнейши отче! Дарувай себе си на желаещите да те видят; върни се с мир у дома си и своите ще те приемат с любов.\" Като написал това послание, царят го дал на бързоходци и заповядал, като отворят ковчега на светеца, да го положат на гърдите му и след това да извършат всенощно бдение. Когато изпратеното от царя в Комана царско писмо било положено на гърдите на свети Йоан и когато, след това, след извършването на всенощното бдение, царските мъже се допрели до светите мощи, светецът веднага им съдействал: той станал така естествено лек, какъвто бил преди това. Пратениците се зарадвали и като взели честните мощи от ковчега, ги положили в царската рака. Там имало един беден човек с болен крак след ухапване от змия, който живеел при църквата, просейки милостиня. Той взел неголяма кърпа от ковчега на светеца и отрил с нея крака си. В същия миг кракът му оздравял и той започнал да ходи, прославяйки Бога. Целият народ се събрал със свещи в ръце, за да се поклони на честните мощи на светеца и ги изпратил с много сълзи. Царските хора тръгнали на път и стигнали до халкидонското пристанище. Царят с целия синклит, патриархът с клира и голямо множество народ излезли на кораби да посрещнат светите мощи. Бил приготвен специален царски кораб, в който била поставената раката с мощите. Когато се връщали към Константинопол, по Божие допущение, в морето внезапно се извила буря. Всички кораби били разпръснати на различни страни, а корабът, на който била раклата с мощите, като се лишил от рул, се носел, невидимо управляван от Божията сила. Той акостирал на брега, там, където се намирало лозето на вдовицата ,за което свети Йоан Златоуст претърпял толкова бедствия и самото изгнание. Така той и след смъртта си проявил ревност към правдата и изобличил неправедно причинената обида. В същия час морето утихнало, корабите се събрали на едно място неповредени и никой не пострадал от морското вълнение.   Раклата с мощите на св. Йоан Златоуст.  Източник:    Когато раклата с мощите била пренесена на брега, целият народ излязъл със свещи, кандила и песнопения. Клириците, като взели раклата, първоначално я внесли в църквата \"Свети апостол Тома\", а след това - в църквата \"Света Ирина\", наричана и църква на Христовия мир. Тук царят и патриархът отворили раклата и намерили тялото на свети Йоан подобно на лозова пръчка, цъфтящо от красота и нетление и издаващо голямо благоухание. Като свалил багреницата си, царят я прострял над мощите, а след това, като паднал върху гърдите на светеца, казал през сълзи: - Отче, прости прегрешението, причинено ти поради завист. Не ме считай за съучастник в греха на майка ми и не допускай да страдам заради родителската невъздържаност. Макар че съм син на твоята гонителка, аз съм невинен за причиненото ти бедствие. Прости й съгрешението, за да бъда и аз свободен от упрека, тежащ върху нея. Прекланям сана си пред нозете ти и подчинявам цялата си власт на молитвата ти. Прости на оскърбилата те с безразсъдно насилие, понеже тя се разкая за стореното ти зло и моли за прошка, обръщайки се със смирение към теб чрез моите уста така: \"Спомни си, отче, твоето учително слово за незлопаметността и сам забрави злобата ми. Искам да стана след падението си, но подай ми ръка ти, който казваше: ако си паднал веднъж, стани и ще се спасиш. Не мога да понеса недоволството ти от мен; дори гробът ми се разтърсва, съкрушавайки костите ми. Боя се от вечното наказание и от това, да не бъда отстранена от стоенето отдясно на страшния Христов съд. Ти спаси мнозина с поученията си; да не бъда само аз лишена от това спасение. Не оставяй мен, зовящата те подире ти, но отмъсти за мен на моя враг - дявола, защото той ме научи да те оскърбя, както някога научи Ева да съгреши пред Бога. Не се гневи срещу мен, незлобиви. Ти, който не беше злопаметен в тленния живот, не бъди злопаметен и в нетленния. Ако аз, живеейки във временния живот, ти причиних зло, то ти, живеейки във вечния живот, бъди полезен за душата ми. Отмина славата ми и нищо не ми помогна; но помогни ми ти, отче, за твоя слава, която ти си приел от Бога и прости на мен, безответната, преди да бъда осъдена на страшния Христов съд\". Докато казвал тези думи от името на майка си, царят не преставал да плаче, но оросявал със сълзи тялото на светеца и го целувал със страх. Също и свети Прокъл, целувайки тялото на светеца, мълвял: - Радвай се, христолюбиви отче, пресладки учителю! Аз съм твое чедо, възпитавало се от духовното ти мляко. Както си бил пастир преди мен, така и сега си пастир: моите овце са твои; стадото ти и досега се храни на твоето пасбище и стремейки се към теб, не желае да следва другите пастири. Яви ни лицето си и ни накарай отново да чуем гласа ти. Целият народ се стремял поне да се докосне до честната рака на светеца и не се отделил от нея през целия ден и през цялата нощ. На сутринта мощите на светеца били поставени в царска колесница и откарани с голяма чест и слава в голямата съборна църква \"Свети Апостоли\". Когато раклата била внесена вътре и поставена на патриаршеския престол, целият народ възклицавал като че с едни уста: - Приеми престола си, отче! Тогава патриарх Прокъл, а с него и мнозина от най-достойните мъже видели как свети Иоан раздвижил мъртвите си устни, сякаш бил жив, и прознесъл архиепископско благопожелание: - Мир на всички!   Църквата на светите апостоли в Константинопол, изобразена на старинен ръкопис. Източник:    По време на извършването на светата Литургия, от светите Златоустови мощи били подадени много чудесни изцеления на боледуващите, а също и гробът на царица Евдоксия прекратил дълговременното си разтърсване. Презвитерите положили светото тяло на Йоан в олтара под жертвеника, прославяйки с веселие и радост Христа Бога, превъзнасян с Отца и Светия Дух во веки. Амин.", "date": "2019.01.27", "title": "Пренасяне мощите на св. Йоан Златоуст"}
{"url": "http://www.classa.bg/%D1%81%D0%B2%D1%8F%D1%82/item/391984-%D0%B2%D1%8F%D1%80%D0%BD%D0%BE-%D0%BA%D1%83%D1%87%D0%B5-%D0%B4%D0%BE%D0%B2%D0%B5%D0%B4%D0%B5-%D0%BB%D0%B8%D0%BD%D0%B5%D0%B9%D0%BA%D0%B0%D1%82%D0%B0-%D0%B4%D0%BE-%D0%BC%D1%8F%D1%81%D1%82%D0%BE%D1%82%D0%BE,-%D0%BA%D1%8A%D0%B4%D0%B5%D1%82%D0%BE-%D0%BD%D0%B5%D0%B3%D0%BE%D0%B2%D0%B8%D1%8F%D1%82-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D0%BA-%D0%B1%D0%B5-%D0%BF%D1%80%D0%B8%D0%BF%D0%B0%D0%B4%D0%BD%D0%B0%D0%BB", "text": "В Шанси (Китай), едно куче се превърна в герой, след като отведе линейка до мястото, където собственикът му бе припаднал. Всичко това бе детайлно записано от камерата на колата.   Картините показват как този голдън ретривър ръководи парамедиците, като често проверява дали те го следват и когато е сигурен, започва да тича по-бързо. Това обясни един от спасителите в репортаж за британския вестник \"Дейли мейл\".   Службите за спешна помощ получили обаждане, че \"събирач на боклук е припаднал у дома и има пяна по устата\", така че те веднага изпратили линейка натам\", разказа фелдшерът Цзян Сю за местния Глобал Таймс.   Екипът осъзнал това, което четирикракият водач се опитва да направи, едва когато пристигнали там, където лежала жертвата, Оказало се, че дискомфортният припадък се дължи на прекалена консумация на алкохол", "date": "2019.01.27", "title": "Вярно куче доведе линейката до мястото, където неговият собственик бе припаднал"}
{"url": "http://www.classa.bg/%D1%81%D0%B2%D1%8F%D1%82/item/391986-nyt-%D1%86%D1%83%D0%BA%D1%8A%D1%80%D0%B1%D1%8A%D1%80%D0%B3-%D0%BF%D0%BB%D0%B0%D0%BD%D0%B8%D1%80%D0%B0-%D0%B4%D0%B0-%D0%B8%D0%BD%D1%82%D0%B5%D0%B3%D1%80%D0%B8%D1%80%D0%B0-whatsapp,-instagram-%D0%B8-facebook-messenger", "text": "Изпълнителният директор на Facebook Марк Цукърбърг планира да интегрира услугите за съобщения WhatsApp, Facebook Messenger и Instagram, според четирима души, запознати със ситуацията, заявиха от The New York Times.   Тази мярка ще включва преконфигуриране на функционирането на тези три услуги \"на техните най-основни нива\". Въпреки че ще запазят работата си като независими приложения, те ще обединят инфраструктурата си за съобщения и всички ще включват криптиране от край до край. Ако тази промяна се случи, потребител на Facebook ще може да изпрати криптирано съобщение например до някой, който има само акаунт в WhatsApp, нещо, което днес е невъзможно.   Това означава, че целта на Цукърбърг всъщност е \"да поддържа милиардите си потребители силно ангажирани в екосистемата на Facebook, като допринасят за монетизирането на нейните услуги\".   Facebook е на ранен етап в развитието на тази промяна, която може да бъде завършена по-късно тази година или в началото на 2020 година.   Тази инициатива е \"силна промяна в позицията\" на основателя и директора на Фейсбук, който при придобиването на WhatsApp и Instagram обеща \"много автономия\" по отношение на компанията-майка, подчертава The New York Times. Въпреки това, един от източниците на вестнико казва, че фактът, че и двете услуги са нараснали значително, е причинил промяна в мисленето на Цукърбърг. По-специално, предприемачът сега вярва, че в дългосрочен план по-тясната интеграция ще бъде от полза за цялото семейство от приложения на Facebook, като ги направи по-полезни.   Марк Цукърбърг е популяризирал тази идея в неговата компания в края на миналата година, ситуация, която е предизвикала вътрешни конфликти между служителите.", "date": "2019.01.27", "title": "NYT: Цукърбърг планира да интегрира WhatsApp, Instagram и Facebook Messenger"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391991-27-%D1%8F%D0%BD%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "98 г.  - След смъртта на император Нерва Траян става император на Римската империя.     1299 г.  - Създадена е Османската държава, впоследствие превърнала се в империя.     1302 г.  - Данте Алигиери е лишен от граждански права и е принуден да напусне Флоренция.     1343 г.  - Папа Климент VI издава булата Unigenitus.     1593 г.  - Ватикана започва 7-годишен процес срещу Джордано Бруно.     1695 г.  - След смъртта на Ахмед II султан на Османската имерия става Мустафа II.     1756 г.  - В двореца Уайтхол (дворец) в Лондон е подписан Уайтхолският договор между Великобритания и Прусия.     1785 г.  - Открит е първият университет в САЩ - Университета на Джорджия.     1872 г.  - Панарет Пловдивски, Иларион Ловчански и Иларион Макариополски са освободени от заточение в Измит със заповед на великия везир.     1878 г.  - Руско-турска война (1877-1878): Освободени са Добрич и Омуртаг.     1878 г.  - Румънски части започват бомбардировка над Видин.     1881 г.  - Българското правителство отправя нота до Великите сили за подобряване положението на българите в европейските вилаети на Турция и за прилагане на чл. 23 и 62 от Берлинския договор.     1885 г.  - Приет е Законът за Българската народна банка (БНБ).     1908 г.  - Астрономът Филибер Жак Мелот открива Пасифая - спътник на Юпитер.     1908 г.  - Австро-Унгария се отказва от реформената акция в Европейска Турция (Мюрцщегските реформи), след като получава концесия за строеж на жп линия през Нови пазар и Македония към Солун.     1915 г.  - Американски войски окупират Хаити.     1924 г.  - Състои се полагането на балсамираното тяло на Ленин в построения за него мавзолей на Червения площад в Москва.     1944 г.  - Втората световна война: Ленинград е напълно освободен след 872-дневна германска блокада.     1945 г.  - Втората световна война: Червената армия влиза в нацисткия концлагер Аушвиц в Полша.     1949 г.  - При морска катастрофа - сблъсък между два китайски кораби край Шанхай, загиват около 1600 души.     1951 г.  - САЩ открива ядрения полигон в Невада с тестването на атомна бомба от 1 килотон.     1959 г.  - НАСА избира 110 кандидати, които да бъдат обучавани за първия космически полет. Сред тях е и първият американски астронавт Джон Глен.     1960 г.  - Открит е първият участък от Автомагистрала А6 в Италия, свързващ Савона и Чева.     1967 г.  - Програма Аполо: Първият тричленен екипаж загива в пожар по време на изпитанията на Аполо 1 в Космическия център Джон Ф. Кенеди.     1967 г.  - СССР, САЩ и Великобритания подписват договор за космоса, който влиза в сила на 10 октомври 1967 г.     1973 г.  - В Париж е подписан мирен договор, с който официално се прекратява Виетнамската война.     1983 г.  - Японските острови Хоншу и Хокайдо са свързани с най-дългия тунел в света - Сейкан (53,85 км); тунелът е изцяло комплектуван и влиза в действие на 13 март 1988 г.     1990 г.  - Беларус въвежда като държавен език беларуския език.     2001 г.  - При земетресение в Индия загиват около 13 хиляди души.    ", "date": "2019.01.27", "title": "27 януари, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/391979-%D0%BF%D1%80%D0%B5%D0%B2%D1%80%D0%B0%D1%82-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%BF%D1%80%D0%B8%D0%BA%D0%BB%D1%8E%D1%87%D0%B8", "text": "Американският преврат във Венецуела приключи, Захариева може сега вече да рони едри евроатлантически сълзички и да вие като койот: президентът Мадуро управлява 100% от територията на страната, полицията арестува местните майданчици, снощи министърът на отбраната ген.Владимир Падрино-Лопез в нарочно съобщение е заявил, че армията е в пълна бойна готовност да посрещне всякаква агресия.          Трафаретният американски “временен президент” – бившият председател на парламента и стипендиант на ЦРУ Хуан Гуайдо, мощно подкрепен от Макарон и от Захариева, по непотвърдена все още информация е избягал от страната. Казано вкратце – не намериха във Венецуела приятели на евроатлантическите ценности, по същия начин, както не намериха и в Сирия.", "date": "2019.01.27", "title": "Преврат във Венецуела приключи"}
{"url": "http://www.classa.bg/%D1%81%D0%B2%D1%8F%D1%82/item/391974-%D1%81%D0%B0%D1%89-%D0%B3%D0%BE%D1%82%D0%B2%D1%8F%D1%82-%D0%BA%D0%BE%D0%BC%D0%BF%D1%80%D0%BE%D0%BC%D0%B0%D1%82%D0%BD%D0%B0-%D0%B2%D0%BE%D0%B9%D0%BD%D0%B0-%D1%81%D1%80%D0%B5%D1%89%D1%83-%D1%84%D1%83%D0%BD%D0%BA%D1%86%D0%B8%D0%BE%D0%BD%D0%B5%D1%80%D0%B8%D1%82%D0%B5-%D0%BD%D0%B0-%E2%80%9E%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA%E2%80%9D", "text": "„Докато сегашното германско правителство се състои от християндемократи и социалдемократи, Герхард Шрьодер ще бъде защитен от черен пиар . Но с евентуалното идване на власт на „Зелените”, натискът ще стане възможен”, заяви германският политолог Александър Рар пред „Взгляд”. Така той коментира нападките срещу бившия канцлер, след като той се изказа в защита на „Северен поток 2“.     „Ангела Меркел заяви, че Германия ще търси своя собствен път в политиката, защото САЩ гледат на страната ни почти като на васал. Но има риск, че до края на тази година правителството ще се смени. Ако партията на „Зелените” привлече подкрепата на американците, тогава ще стане забележим натискът върху политиците и бизнесмените, които подкрепят „Северен поток-2”, заяви германският политолог Александър Рар.     Ръководителят на комитета на акционерите на компанията Nord Stream, бившият канцлер Герхард Шрьодер, продължава да бъде под натиск както на политическо ниво, така и в медиите. Нека обясним: Nord Stream AG, регистрирана в Швейцария, е създадена през 2005 г., за да управлява проектите на газопроводите „Северен поток“. От 2006 г. дружеството се оглавява от Шрьодер, който е и председател на Съвета на директорите на „Роснефт”. Миналия декември бившият германски канцлер отбеляза, че САЩ се опитват да спрат изграждането на газопровода „Северен поток“ не от любов към Украйна, а защото искат да доставят втечнения си газ за Германия, който е по-лош по качество и много по-скъп от руския природен газ. В Съединените щати и Украйна гледната точка на Шрьодер се прие като лична обида. Така украинският външен министър Павел Климкин поиска от германските власти да наложат санкции срещу Шрьодер. В интервю за германското издание „Билд” ръководителят на украинската дипломация заяви: \"Важно е да има санкции срещу онези, които популяризират проектите на Путин в чужбина ... Герхард Шрьодер е най-важният лобист на Путин по света. Затова трябва да проучим как ЕС може да действа в това отношение”. Вашингтон и Киев действат в синхрон. Както съобщи вестник „Взгляд”, посланикът на САЩ в Берлин Ричард Гринъл изпрати писма до германски компании, в които предупреди за възможността да им се наложат санкции от САЩ заради подкрепата за изграждането на този газопровод. Фирмите, които участват в „Северен поток-2” и други съвместни енергийни проекти с Русия („Турски поток” на първо място), според американския посланик „подкопават сигурността на Украйна и Европа”. Експертите предполагат, че следващата стъпка след дипломатическа атака може да бъде публикуването на компромати срещу Герхард Шрьодер или други представители на големи предприятия, участващи в проекта „Северен поток-2”. „В настоящата хибридна пропагандна война информацията, разпространявана от медиите, може сериозно да увреди репутацията, просто да я унищожи“, посочва Александър Рар. Но, според него, сегашното правителство на Германия (където присъстват съпартийците на Шрьодер от ГСПД) няма да „предаде” бившия канцлер. „Правителството ще се придържа към предишните си позиции”, че „Северен поток-2” трябва да се построи. В крайна сметка огромното мнозинство от германците считат, че изграждането на газопровода под Балтийско море е правилното решение. Във всеки случай кабинетът на Меркел ще демонстрира ненамеса в проекта като чисто търговско предприятие. Но натискът върху медиите не трябва да се пренебрегва, посочва източникът. „Шрьодер, разбира се, не е безупречен политик, някои го уважават, но много са подозрителни заради неговата връзка с Русия”, напомня Рар. „Има го в така нареченият списък на агентите на Путин, там е на първо място. Има го и стремежът на определени кръгове тези лица да се поставят под санкции. Тази идея не е толкова безумна”. По-рано германският вестник „Ди Велт” написа, че Берлин игнорира опасенията на европейските си партньори и все повече се изолира от тях. Москва подчерта, че цени поддръжката, която Германия оказва на проекта. Превод: В.Сергеев", "date": "2019.01.27", "title": "САЩ готвят компроматна война срещу функционерите на „Северен поток”"}
{"url": "http://www.classa.bg/%D1%81%D0%B2%D1%8F%D1%82/item/391975-%D1%81%D0%BF%D0%B5%D1%86%D0%B2%D0%BE%D0%B9%D0%BD%D0%B8%D1%86%D0%B8-%D0%BD%D0%B0-%D1%87%D0%B0%D1%81%D1%82%D0%BD%D0%B0-%D1%80%D1%83%D1%81%D0%BA%D0%B0-%D0%B2%D0%BE%D0%B5%D0%BD%D0%BD%D0%B0-%D0%BA%D0%BE%D0%BC%D0%BF%D0%B0%D0%BD%D0%B8%D1%8F-%C2%AB%D0%B2%D0%B0%D0%B3%D0%BD%D0%B5%D1%80%C2%BB-%D0%B2%D0%B7%D0%B5-%D0%BF%D0%BE%D0%B4-%D0%BE%D1%85%D1%80%D0%B0%D0%BD%D0%B0-%D0%BD%D0%B8%D0%BA%D0%BE%D0%BB%D0%B0%D1%81-%D0%BC%D0%B0%D0%B4%D1%83%D1%80%D0%BE", "text": "“ЧВК “Вагнер” е най-голямата руска частна военна компания, участва в бойни действия в Сирия още от самото начало на войната, в Ирак, Либия, Централно-Африканската република и т.н…            ", "date": "2019.01.27", "title": "Спецвойници на  частна руска военна компания «Вагнер» взе под охрана  Николас Мадуро"}
{"url": "http://www.classa.bg/%D1%81%D0%B2%D1%8F%D1%82/item/391976-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D1%81%D0%BA%D1%8A%D1%81%D0%B0-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8%D1%87%D0%B5%D1%81%D0%BA%D0%B8%D1%82%D0%B5-%D1%81%D0%B8-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F-%D1%81%D1%8A%D1%81-%D1%81%D0%B0%D1%89", "text": "Мадуро скъса дипломатическите си отношения със САЩ. Помпео каза, че няма да изтегля дипломатите си “Реших да скъсам дипломатическите и политическите отношения с империалистичното правителство на САЩ. Вън! Да си ходят от Венецуела, тук имаме достойнство”, заяви Мадуро, който даде срок от 72 часа на дипломатическите представители на САЩ да напуснат Венецуела. “САЩ не признават режима на Мадуро. Следователно САЩ не смятат, че бившият президент Николас Мадуро има законните правомощия да скъсва дипломатическите отношения със САЩ или да обявява дипломатите ни за персона нон грата”, се казва в изявлението на държавния секретар на САЩ Майк Помпео.   Мадуро скъса дипломатическите си отношения със САЩ. Помпейо каза, че няма да изтегля дипломатите си Президентът на Венецуела Николас Мадуро обяви, че страната му скъсва дипломатическите си отношения със САЩ, след като Доналд Тръмп призна опозиционния лидер Хуан Гуайдо за временен държавен глава, предаде Франс прес.     “Реших да скъсам дипломатическите и политическите отношения с империалистичното правителство на САЩ. Вън! Да си ходят от Венецуела, тук имаме достойнство”, заяви Мадуро, който даде срок от 72 часа на дипломатическите представители на САЩ да напуснат Венецуела. В реч пред хиляди привърженици от балкон на президентския дворец в Каракас Мадуро обвини САЩ и опозицията, че се опитват “да извършат държавен преврат и да докарат на власт марионетно правителство”. По-рано днес председателят на венецуелския парламент Хуан Гуайдо се самопровъзгласи за временен президент на Венецуела пред десетки хиляди свои поддръжници, които протестираха в Каракас срещу втория мандат на Мадуро, който е оспорван от опозицията и не е признат от САЩ, ЕС и голяма част от международната общност. Николас Мадуро поиска от държавните институции “да затегнат редиците в подкрепа на демокрацията” и отново призова армията, смятана за негов основен поддръжник, да му гарантира лоялността си. “Призовавам армията, военните на нашата родина, националните въоръжени сили към най-голяма вярност, единство и дисциплина. Ще спечелим и тази битка. Лоялни винаги, предатели никога!”, заяви Мадуро. Хуан Гуайдо пък заяви в Туитър, че Венецуела ще поддържа дипломатически отношения с всички държави по света и изрази решимост да възстанови конституционния ред в страната, отбелязва ТАСС. В писмо до посолствата на всички държави, които имат дипломатически представителства във Венецуела, Гуайдо ги призова да запазят дипломатическото си присъствие в страната. До момента подкрепа на Гуайдо като временен президент на Венецуела освен САЩ са изразили Канада, Аржентина, Бразилия, Чили, Колумбия, Парагвай, Перу, Коста Рика и Организацията на американските държави. Мадуро е подкрепян на президентския пост от Мексико и Боливия. Николас Мадуро няма правомощията да скъсва дипломатическите отношения на Венецуела със САЩ, се казва в изявление на държавния секретар на САЩ Майк Помпео, след като Мадуро даде на американските дипломатически представители 72 часа да напуснат страната му, цитирано от Франс прес. “САЩ не признават режима на Мадуро. Следователно САЩ не смятат, че бившият президент Николас Мадуро има законните правомощия да скъсва дипломатическите отношения със САЩ или да обявява дипломатите ни за персона нон грата”, се казва в изявлението. Помпео изрази задоволство, че Гуайдо е съобщил “на всички дипломатически мисии във Венецуела, че Венецуела възнамерява да запази дипломатическите си отношения с всички страни”. САЩ ще водят отношенията си с Венецуела “чрез правителството на и.д. президент Хуан Гуайдо, който покани дипломатическата ни мисия да остане във Венецуела”, заяви Помпео. Призоваваме армията и силите за сигурност на Венецуела да продължат да защитават благосъстоянието на всички венецуелски граждани и на намиращите се във Венецуела американски и други чуждестранни граждани. САЩ ще предприемат необходимите мерки да потърсят отговорност от всеки, който би поставил в опасност сигурността на нашата дипломатическа мисия и служителите й”, заяви Помпео.    БTA    ", "date": "2019.01.27", "title": "Венецуела скъса дипломатическите си отношения със САЩ"}
{"url": "http://www.classa.bg/%D1%81%D0%B2%D1%8F%D1%82/item/391977-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%BC%D0%BE%D0%B6%D0%B5-%D0%B4%D0%B0-%D0%B8%D0%B7%D0%BB%D0%B5%D0%B7%D0%B5-%D1%81%D0%BA%D1%8A%D0%BF%D0%BE-%D0%BD%D0%B0-%D0%BC%D0%BE%D1%81%D0%BA%D0%B2%D0%B0", "text": "Русия ще бъде големият губещ, ако режимът на Мадуро във Венецуела действително падне. Руските кредитори ще има защо да се тревожат за своите заеми. А цената на петрола на световните пазари  може да падне.         Във Венецуела се води борба за власт между режима на Николас Мадуро и опозиционното мнозинство. Дълго време Кремъл подкрепяше Мадуро. Възниква въпросът какво би означавала за Русия загубата на един дългогодишен съюзник?     Всички погледи сега са отправени към най-големия руски държавен петролен концерн \"Роснефт\", чийто председател на надзорния съвет е бившият германски канцлер Герхард Шрьодер. \"Роснефт\" участва в общо пет проекта на държавния венецуелски петролен и газов концерн PDVSA. Руските дялове в тези проекти варират между 26 и 40 процента. Колко голяма е вероятността тези активи да бъдат загубени?   Рафинерия на държавния венецуелски петролен и газов концерн PDVSA в Пуерто Ла Крус   Изглежда съмнително, че едно ново правителство, в случай че Мадуро падне от власт, ще одържави активите на чуждестранните инвеститори. При положение, че дяловете са придобити законно и без корупция. Това означава, че инвеститорите, които тази седмица бързаха да са отърват от акциите на \"Роснефт\" на московската борса, са действали прибързано. По данни от 2017 година, \"Роснефт\" е отпуснал заем на Венецуела в размер на 6 милиарда долара. Този кредит се покрива чрез участието в гореспоменатите проекти и чрез добиваните количества суров петрол. Напоследък имаше закъснения на доставките и шефът на \"Роснефт\" Игор Сечин трябваше до лети до Каракас. Договорът за заема изтича още през 2019 година. Руският държавен концерн обаче вече е получил голяма част от сумата по заема. Заемите за оръжейни покупки Малко по-сложна е ситуацията със заемите, които Русия отпуска на Венецуела за покупката на руски оръжия. Руските медии информират, че през последните 20 години Москва е превела на Каракас 11 милиарда долара за тази цел. Не е известно каква част от сумата вече е погасена. Има обаче информации, според които венецуелските дългове са били преструктурирани при изгодни условия. Не е ясно дали едно ново венецуелско правителство ще погаси тези кредити. Украйна например и до днес отказва да погаси милиарден кредит от Русия от 2013 година, отпуснат от Москва за подкрепа на тогавашния проруски президент Виктор Янукович.   Протести срещу режима на Мадуро в столицата Каракас   Руските пари във Венецуела обаче няма да бъдет напълно изгубени. Те се изразходват за покупката на руски калашници, бойни самолети, хеликоптери, танкове и друго оръжие и по този начин подкрепят руската индустрия. Какво може да излезе наистина скъпо на Москва Общите руски загуби, в случай на смяна на властта във Венецуела, могат да достигнат около 11 милиарда долара. Или малко повече. Това обаче би било нищо в сравнение с последиците от евентуално намаляване на добива на петрол и понижаване на цените на световните пазари за дълго време. Много често Венецуела се споменава като страната с най-големи петролни резерви в света. Но 20-годишното социалистическо управление на Уго Чавес и на Николас Мадуро доведе до упадък на петролната индустрия. Ситуацията е толкова драматична, че днес Венецуела не играе почти никаква роля на световния петролен пазар. Ако властта се смени и добивът на петрол бъде ръководен ефикасно, и ако прогонените западни концерни се завърнат в страната, износът на петрол може да получи нов тласък. Бъдещите договори за доставка могат да бъдат сключени при нови условия и да понижат дългосрочно цената на суровия петрол на световните пазари. И това ще бъде истинският кошмар за Москва.  ", "date": "2019.01.27", "title": "Венецуела може да излезе скъпо на Москва"}
{"url": "http://www.classa.bg/%D1%81%D0%B2%D1%8F%D1%82/item/391978-%D0%BF%D0%B0%D1%80%D0%B4%D1%8E-%D1%82%D1%80%D1%8A%D0%BC%D0%BF-%D0%BF%D0%BE%D0%BC%D0%B0%D0%B3%D0%B0-%D0%BD%D0%B0-%D0%BF%D1%83%D1%82%D0%B8%D0%BD", "text": "Бившият US посланик у нас е “в пълен възторг” от Преспанското споразумение   Джеймс Пардю: Тръмп помага на Путин, нанесе огромна вреда на международните ни отношения   “Европа все още е в американския ъгъл на ринга. Но май Турция вече не е, а тя е много важна членка на НАТО”, смята дипломатът   Съединените щати и Русия са на прага на нова надпревара в ядреното въоръжаване. Администрацията на президента Доналд Тръмп даде на Москва срок до началото на февруари да унищожи арсенала си – три дивизиона, от системи с крилати ракети 9М729, способни да носят ядрени бойни глави. Според Вашингтон с притежаването на тези ракети с наземно базиране Москва нарушава Договора за ликвидиране на ракетите със среден обсег – между 500 и 5500 километра. Документът е подписан от президентите Роналд Рейгън и Михаил Горбачов през 1987 година.     Русия показа през седмицата мистериозната ракета и обяви, че обсегът й е 480 километра, т.е. извън забранените граници. Съединените щати обаче не приеха това като доказателство и предупредиха, че времето изтича и че ще бъдат принудени да денонсират договора. Опитите на европейските държави, които биха се оказали под кръстосан ядрен прицел при отмяна на забраната за такива ракети, да посредничат за избягване на такова развитие на събитията засега се оказват напразни. За увеличаване на страховете в Европа допринесе и статия на вестник “Ню Йорк таймс”, според която Тръмп многократно е заявявал в тесен съветнически кръг, че има намерение да изтегли Съединените щати от НАТО. В интервю за предаването “Събота 150” по програма “Хоризонт” на БНР бившият американски посланик у нас Джеймс Пардю (2002-2005 г.), който в последствие – до 2008 година, беше и заместник-помощник генерален секретар на НАТО, коментира състоянието на трансатлантическите отношения 70 години след създаването на алианса: “Администрацията на Тръмп наистина обтегна отношенията ни, но по-добре да оставим това настрана. Северноатлантическият съюз днес е по-важен от всякога, особено за Съединените щати. Защото светът е много по-сложен. Съединените щати имат и други, дори важни съюзници, но нищо не е по-важно за сигурността ни от нашите отношения с демократичните държави в Европа. И това е символизирано по най-добрия начин от членството в НАТО.”  Пардю отбеляза, че в НАТО не за първи път има различия: “Имали сме разногласия и преди. Имаме и сега заради президент, който понякога се изявява странно. Но мисля, че американците, сериозните специалисти по външна политика и национална сигурност в Съединените щати разбират напълно колко е важна НАТО за нашата сигурност и колко е важно големите демокрации – Европа, Канада и Съединените щати, да работят заедно общите си интереси.”  “Аз съм бивш американски дипломат и офицер от армията. Затова ми е много неудобно да съм критичен към американския президент пред неамериканска аудитория. Но трябва да съм. Защото, както несъмнено знаете като българин, винаги много прямо съм изразявал това, в което вярвам. А в случая вярвам, че този президент нанесе огромна вреда на важните ни международни отношения. В Съединените щати също се изказах много остро срещу това, което той прави. Съобщено беше, че е казвал в тесен кръг нещо за изтегляне от НАТО и аз публикувах в едно американско издание призив Конгресът да вземе мерки, за да предотврати такова нещо. Той често пресилва нещата. Смята, по някакъв начин, че може да окаже натиск на други правителства да направят каквото той иска. В случая – да плащат повече. Но погрешното му отношение спрямо НАТО и обидното държане към европейските съюзници е обидно и за толкова много американци, включително за мен. Защото е контрапродуктивно.” Джеймс Пардю не смята, че е възможно Тръмп да изтегли Съединените щати от НАТО. Така би предизвикал незабавно огромен пожар. Защото това би било заплаха за националната сигурност на САЩ. “Не знам дали той разбира напълно какви вреди нанася. Не изглежда да му е ясно, че когато обиждаш президента на дадена държава, обиждаш и самата държава. И че това има политически последствия за въпросния лидер. Но мисля, че европейските граждани, също както американците, разбират, че това напрежение в отношенията може и да продължи известно време, но в интерес на всички ни да продължим да си сътрудничим и да запазим алианса. И това ще стане. Трябва да кажа, че според мен администрацията на Тръмп вече изпуска пара и че вече, макар и малко, може да се види краят на всичко това. Или на изборите през 2020-а, или по-скоро – чрез парламентарни процедури в Конгреса. И се надявам европейците да имат търпение и да разбират, че огромното мнозинство от американците вярват, че трябва да са свързани с европейските демокрации.”  “Русия предприе някои агресивни действия, нарушавайки едностранно този договор, както и в Украйна. Оказват натиск в Балтийските държави и на други места. Затова Съединените щати трябва да реагират. Не съм ядрен стратег и не съм сигурен дали има по-добра алтернатива от заплаха от изтегляне от договора. Но определяно трябва да се отговори на промените в политиката на Русия. Надявам се да се работи заедно с европейските ни съюзници, защото те несъмнено са засегнати от проблема.  С враждебното си отношение към европейските съюзници на Съединените щати Тръмп помага на Путин. Въпреки това Европа все още е в американския ъгъл на ринга. Но май Турция вече не е, а тя е много важна членка на НАТО.  Поведението на Доналд Тръмп спрямо Русия и отношенията му с Владимир Путин са изумителни. Никой не може да ги разбере напълно, въпреки че са обект на разследване. Смущаващо е за хора като мен – много специалисти по международни отношения и сигурност, които наблюдаваме Русия от години и нямаме никакви илюзии кои са ни приятелите и съюзниците. Русия е наш стратегически противник. И Путин дава ясно да се разбере, че това е така. Затова не знам защо Тръмп се държи като негов приятел, но го прави.”  Джеймс Пардю коментира и приемането на Преспанското споразумение: “Аз съм в пълен възторг. Много съм доволен от резултата от гласуването в гръцкия парламент, който беше последната крачка към решаването на този спор за името. Това беше много тежък за решаване проблем от тези две страни. Но сега се отварят вратите пред Северна Македония за членство в НАТО и в последствие за Европейския съюз. Това е голямо постижение, което накрая консолидира новите страни на Балканите с демокрациите в Централна Европа и в Северноатлантическия съюз. Чудесно постижение! Искам специално да похваля двамата лидери. Изискваше се огромни лидерски способности и смелост от премиера Ципрас и премиера Заев да сключат това споразумение. Изненадващото е, че върху тях имаше определен натиск да го направят, но не като намесите на международната общност в миналото в конфликтите в региона. Затова тези двама лидери заслужават огромно уважение за това, което постигнаха. Аз много се радвам и за България. Защото Заев се обърна към Гърция да решат спора за името, но и България и Македония успяха да подобрят и отношенията помежду си.”        ", "date": "2019.01.27", "title": "Пардю: Тръмп помага на Путин"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391970-%D0%B1%D0%B8%D0%BB%D1%8F%D0%BD%D0%B0-%D0%BE%D1%89%D0%B5-%D0%BF%D0%BE-%D0%B3%D0%BE%D1%80%D0%B5%D1%89%D0%B0", "text": "Любимата на Валери Божинов - Биляна продължава да радва феновете си с горещи снимки.  Докато половинката й се поти на тренировките по време на зимния лагер на Ботев (Враца), тя не спира да се снима и пусна поредни два фотоса край басейна в Дубай, където е от няколко дни.    Този път към снимките има и послание - \"Искам да съм твоята представа за съвършенство\". Фотосите са харесани близо 2000 пъти за няколко часа и определено се харесаха.", "date": "2019.01.27", "title": "Биляна още по-гореща"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391971-%D0%BE%D0%B1%D0%B2%D0%B8%D0%BD%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%BC%D0%B0%D0%B9%D0%BA%D1%8A%D0%BB-%D0%B4%D0%B6%D0%B5%D0%BA%D1%81%D1%8A%D0%BD", "text": "Наследниците на Майкъл Джексън реагираха на премиерата на \"Напускане на Невърленд\", като го заклеймиха още веднъж, казвайки, че \"това не е документален филм, това е вид таблоидно насилие, което Майкъл Джексън търпеше в живота, а сега в смъртта.\" Наследниците твърдят, че режисьорът умишлено е избегнал интервюирането на хора, които биха могли да удостоверят, че Джексън третира децата с уважение и никога не им е навреждал \", за да може да изработи сюжета толкова едностранчиво, че зрителите никога да не получат нищо по-балансирано, пише TMZ.  \r\n   \r\n   Става дума за обвинителите Уейд Робсън и Джеймс Сейфчук, които според наследниците са \"завършени лъжци\" и ги обвинява, че се опитват да \"постигнат известност и пари, като омърсяват\" Джексън. Уейд и Джеймс от своя страна твърдят, че не им се плаща за \"Напускане на Невърленд\". Емоционалните Робсън и Сейфчук излязоха на сцената след филма и получиха овации.  \r\n   \r\n   В един момент Уейд избухнал в сълзи, като описвал как получавал видения как Майкъл злоупотребява със собственото му дете. Той говори за терапията, на която ходил, и как разказал на семейството си за истината. Някои от членовете на семейството на Уейд обвинявали майка чу, че е позволила тормозът да се случи.  \r\n   \r\n   Майката на Джеймс също се появява пред камерата и говори за вината си. Някои от доказателствата във филма, използвани в подкрепа на обвиненията срещу Майкъл, включват \"любовни записки\" за двете момчета, както и гласови съобщения. Въпреки разстройващия характер на филма, публиката аплодирала в края. Някои от доказателствата във филма, използвани в подкрепа на обвиненията срещу Майкъл, включват \"любовни писма\" за двете момчета, както и гласови съобщения. \r\n     \r\n  Пред публиката двамата разказаха как първо Майкъл ги учел в хотелски стаи как да мастурбират и им купувал бижута винаги, когато се усамотявали с него. Когато порастнали започнал да прави с тях и анален секс. Въпреки разстройващия характер на филма, публиката аплодирала в края. Полицията беше вдигната на крак пред залата, където се провежда фестивала Сънданс, но само шепа протестиращи присъстваха отвън. \r\n    ", "date": "2019.01.27", "title": "Обвинителите на Майкъл Джексън..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391972-%D0%BD%D0%B5%D0%B7%D0%B0%D0%B1%D0%B0%D0%B2%D0%BD%D0%B0-%D0%BA%D0%B0%D1%80%D0%BC%D0%B0", "text": "В определени случаи хората дори не се нуждаят от причина, за да се ядосат. Понякога е достатъчно някой да е на грешното място в грешното време. Като пример ще ви покажем запис от видеорегистратор в кола. При инцидента пешеходецът изпитва гняв и показва агресивно поведение към водач на пътя без каквато и да е причина. Съдбата, обаче е решила да му даде урок. \r\n Шофьорът се приближава към кръстовището и спира близо до стоп линията на червена светлина на светофара. Точно по това време се появява агресивен пешеходец. Той толкова се увлича от гнева си, че се блъска в стълб. Осъзнавайки колко глупаво изглежда в тази ситуация и виждайки, че в спрялата кола му се смеят, той вместо да се успокои и да спре, изпада в ярост и изглежда готов да се втурне към свидетелите на нелепите му действия с юмруци, но навреме се отказва и се отдалечава. \r\n   \r\n   С какво може водачът да е предизвикал гняв в мъжа с кучето? Прекалено бързо ли се приближава към мястото? Или може би този пешеходец просто има лош ден и съвсем е избеснял? Както и да е, това видео отново ни напомня, че не трябва да се ядосваме, а още повече - да изпадаме в ярост. \r\n   \r\n      ", "date": "2019.01.27", "title": "Незабавна карма..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391973-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-27-%D1%8F%D0%BD%D1%83%D0%B0%D1%80%D0%B8", "text": "ОВЕН ( 21 март - 20 април ) Препоръчва се, да възстановите порядъка в работата си, да промените отношенията си с някои колеги и да се погрижите по-добре за здравето си. Денят е благоприятен за тези, които повече слушат и не дават съвети. Прекомерното философстване в любовта, не ви позволява реално да гледате на връзката си с избраника. Не очаквайте много от него, а сами свършете нещата. ТЕЛЕЦ ( 21 април - 21 май )  Ще бъдете изпълнение с вдъхновение, което ще ви помогне да реализирате творческите си идеи. Не чакайте изключителни постижения за кратко време, просто изпълнявайте програмата си на максимум. Постижения в любовта очакват тези, който вече са се уморили от приятелските отношения с избраника. Настройте се, за сериозна връзка. БЛИЗНАЦИ ( 22 май - 21 Юни ) Препоръчва се, да бъдете особено внимателни, ако въпросът засяга финансите. Ако дължите на някого голяма сума, по-добре платете. В противен случай процентите, ще се увеличават с бясна скорост. Възможна е покана за събитие, от което зависи по-нататъшната ви творческа кариера. Ще успеете да направите това, което ви е изглеждало невъзможно.   РАК ( 22 юни - 23 юли ) Трябва първо да изберете правилен път, за изпълнение на плановете ви и след това да се захванете с подходящите проекти. В противен случай творческите ви идеи, ще са в противоречие с вашите планове. Ако се съмнявате в нещо в любовната сфера, първо проверете. В състояние сте да решите проблемите, ако престанете да лъжете този, когото обичате. ЛЪВ ( 24 юли - 23 август ) Не се препоръчва да правите нещо, за което ще съжалявате по-късно. Постъпките и грешните ви действия, могат да се отразят неблагоприятно на работата. Правилно разпределяйте личното си време, така че прекомерната свобода, да не доведе до финансови загуби и на репутация. Денят е добър за учение и решаване на проблеми свързани с недвижими имоти. ДЕВА ( 24-ти август - 23 септември ) Трябва да използвате натрупания си опит за реални, не за илюзорни задачи. Енергийният ви потенциал е доста висок, така че не се плашете от трудностите. В любовта, ще искате да се скриете за известно време, което ще окаже отрицателно влияние върху отношенията. Удачно ще се развиват, преговорите с бизнес партньори. ВЕЗНИ( 24 септември - 23 октомври) Препоръчително е да си поставите цели, от които няма да искате да се откажете дори под влиянието на обстоятелствата. Колкото по-решителни и уверени бъдете, толкова по-добре ще е за бъдещата ви кариера. Финансовите проблеми, ще останат на заден план, когато разберете, че здравето е по-важно. Само не пренебрегвайте задълженията си. СКОРПИОН ( 24 октомври - 22 Ноември ) Не трябва да стоите на едно място, в противен случай проблемите в работата ще станат още по-големи. Не е необходимо да започвате нещо, което първоначално ви изглежда илюзорно. Съществува риск от загуба на пари и попадане в лапите на измамници. Проблемът е, че сте прекалено самонадеяни. Вечерта е подходяща за медитация, йога и комуникация с близките.   СТРЕЛЕЦ ( 23 Ноември - 21 Декември ) Възможни са множество промени във всички области на живота. Не предприемайте необмислени стъпки, това може да доведе до пълно разочарование и негативни преживявания. Във вашата среда, ще се появят нови и предприемчиви хора, които ще ви помогнат да реализирате бизнес идеите си. В личния живот, не сте достатъчно инициативни за да вземете правилното решение. КОЗИРОГ (22 Декември - 20 януари ) От вас, ще се изисква отговорен подход към всички задачи - нови и стари. Не е изключено да бъдете изпратени в командировка за дълъг период от време. В романтичен план, се дръжте съответстващо – наслаждавайте се и не поемайте върху себе си твърде много. Също, трябва да намерите сила, за да разкриете истинските си чувства, на вашият избраник.  ВОДОЛЕЙ ( 21 януари -  19  февруари ) Очакват ви печеливши контакти, сключване на сделки и значителна печалба. Въпреки че, по-често трябва да се оглеждате наоколо, за да не се спънете. Пред вас, се отварят нови и перспективни възможности и успехът, вече чука на вратата ви. Възможна е среща с човек, с когото някога сте имали романтична връзка. Слушайте сърцето си, за да не сгрешите.   РИБИ ( 20 февруари - 20 март ) Очаква ви суета, вълнения и работа. Ако по някакъв начин се объркате в дадена ситуация, се обадете за помощ на близък приятел. Заедно ще разрешите проблема по-бързо и по-оптимистично, ще погледнете на другите задачи. При бизнесмените, кариерата бързо ще набира скорост. Само не взимайте кредити и заеми.", "date": "2019.01.27", "title": "Дневен хороскоп 27 януари"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391969-%D0%B3%D1%80%D0%B8%D1%88%D0%BE-%D0%B8%D0%B7%D0%BD%D0%B5%D0%BD%D0%B0%D0%B4%D0%B0-%D0%B2%D1%81%D0%B8%D1%87%D0%BA%D0%B8", "text": "Григор Димитров изненада феновете си в България и се завърна в родния Хасково през уикенда. Макар да отказа да играе на турнира в София през февруари, Гришо намери време за семейството си и отиде на църква с майка си.     В интернет се появи снимка на Димитров пред храма, където той е запалил свещ и се е помолил за здраве и късмет на корта. Следващият му турнир е този в Ротердам (11 февруари), където миналата година игра финал, но отстъпи на Роджър Федерер.", "date": "2019.01.27", "title": "Гришо изненада всички!"}
