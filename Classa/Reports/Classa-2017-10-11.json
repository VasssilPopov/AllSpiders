{"url": "http://www.classa.bg/%D1%82%D0%B5%D1%85%D0%BD%D0%BE/item/373775-%D0%B4%D1%8A%D1%80%D0%B6%D0%B0%D0%B2%D0%B5%D0%BD-%D0%BE%D0%B1%D0%BB%D0%B0%D0%BA-%D0%BF%D0%BE%D0%B3%D0%BB%D1%8A%D1%89%D0%B0-5700-%D1%87%D0%B8%D0%BD%D0%BE%D0%B2%D0%BD%D0%B8%D1%87%D0%B5%D1%81%D0%BA%D0%B8-%D1%81%D1%8A%D1%80%D0%B2%D1%8A%D1%80%D0%B0", "text": "Просветва пореден лъч надежда за по-решителна стъпка в модернизацията и оптимизиране работата на държавните и общинските администрации. До месец две от 18-те министерства трябва доброволно да приложат проект на Световната банка за споделени услуги. Ако не се намерят желаещи министерства, такива ще посочи вицепремиерът Томислав Дончев, който е шеф на Съвета по административна реформа. Проектът на Световната банка (СБ) е финансиран изцяло от Оперативна програма „Добро управление\" на ЕС с 5 млн. лв. и предвижда отделите по счетоводство и човешки ресурси на изпълнителните агенции да минат към министерствата, които ги управляват. Двете пилотни министерства ще работят с единни информационни системи за счетоводство, деловодство и управление на човешките ресурси, за които държавата вече е платила, но които почти никоя от 587-те администрации у нас не прилага. Вместо това си купува подобни проекти от частни фирми.  „Очакванията са мярката да доведе до понижение на разходите за издръжка на администрацията, но и до съкращения в бъдеще време\", обясни проекта вицепремиерът Дончев. Целта е до една година да стане ясно дали резултатите от подобряване и централизиране на управлението са добри.  Те ще са такива, ако проектът не бъде саботиран от самите администрации. А до две години процесът трябва да е завършен. Споделени услуги има в много държави в ЕС, като пример за нас са Великобритания, Финландия и Естония. Eстония тази година даже си построи 14-етажна сграда за суперминистерство, която приюти четири министерства, ползващи обща администрация и материална база. Очакват се икономии от 7 млн. евро за 10 години. От мотивите на проекта на СБ, който се изпълнява от Министерския съвет, излиза, че у нас в момента цари безконтролен хаос в използваните деловодни, счетоводни и системи за управление на човешките ресурси. „Съществуващият модел на организация и функциониране на структурите на общата администрация се характеризира с високи разходи, разнородни практики и слаба координация в дейността\", пише в проекта. На практика държавата през годините е плащала милиони за изработване на единни системи за управление на човешките ресурси, на деловодство и на счетоводство, които обаче не се прилагат от администрациите.  Проблемът е в нормативната база, която не задължава 587-те администрации у нас да се възползват от продуктите, за които плаща държавата. Така се стига до порочната практика министерства, агенции и общини да купуват поотделно софтуерни продукти за сходни системи и всяка година да плащат от бюджетите си стотици хиляди левове за надграждането им, в което няма никаква икономическа логика. Освен че се харчат сериозни суми, ефектът е, че отделните администрации не могат да се свържат в единна система и да се види цялостната картина на управление на човешките ресурси, на парите и документооборота. Министерският съвет два пъти плати за изработването на единна интегрирана система за управление на човешките ресурси (ЕИСУЧРДА) – през 2006 г. и през 2015 г., като стойността на втората поръчка надскочи 1 млн. лв. Вместо тази единна система да бъде въведена във всички администрации, тя се ползва активно само от две – правосъдното и земеделското министерство. Останалите ползват други сходни продукти като „Хермес\".  И двата продукта са изработени от една и съща фирма – „ТехноЛогика\". Експертите смятат, че ако се въведе системата ЕИСУЧРДА, която има големи възможности, за всички ползите ще бъдат сериозни – ще могат да се виждат електронните досиета на служителите, провежданите конкурси, както и целият процес по управление на човешките ресурси. Същото е положението със системата за деловодство. През 2012 г. по ОП „Развитие на човешките ресурси\" са платени 1,7 млн. лв. за изработване на единна система „Архимед\", която също не се прилага навсякъде. Вместо това администрациите купуват сходни продукти, за чието надграждане се плаща допълнително. В момента никой не може да каже колко пари дават държавните администрации за купуване на такива продукти. За да се промени ситуацията с нормативен акт всички администрации ще бъдат задължени да ползват вече платените продукти. Следваща стъпка е сървърите на администрациите да бъдат качени на облак, наречен Държавен хибриден частен облак (ДХЧО). Проектът се изпълнява от Държавната агенция за електронно управление. Разчетите показват, че данните на администрациите ще бъдат защитени от атаки и злоупотреби и ще бъдат спестени средства от поддръжката на сървъри във всяка администрация. В момента общият брой на сървърите, които се ползват от държавни ведомства и общини, е 5699. В Доклада за състоянието на държавната администрация за 2016 г. се припомня, че от 2012 г. Единната електронна съобщителна мрежа на държавната администрация предлага на потребителите си безплатно съвместими и допълващи се услуги. Независимо от това само 98 администрации са свързани с нея, а останалите ползват алтернативни доставчици на интернет. За този алтернативен интернет са платили 1 112 054,87 лв. само за миналата година. В доклада се казва, че „надеждният и сигурен обмен на големи обеми от информация с общонационално значение – данни, текст, документи, глас, видео и други, може да се осигури чрез включване на все още отделените съществуващи телекомуникационни мрежи в единната държавна комуникационна инфраструктура – ЕЕСМДАННС\".  Както и че свързването на всички структури в единната държавна комуникационна инфраструктура е най-важното за развитието на е-управление. Включването в тази система ще доведе не само до съкращаване на допълнителните разходи на администрациите за достъп до интернет, но и до бърз трансфер на данни, и ще намали употребата на документи на хартиен носител. За целта обаче всички администрации трябва да бъдат задължени да ползват тази система. Вицепремиерът Томислав Дончев заяви, че изпълнението на проекта на СБ ще доведе до съкращения. „Държавните служители, които се занимават с едни и същи дейности във ведомствата, ще бъдат съкратени или преквалифицирани и преместени, като това ще се случи в рамките на следващите две години\", каза Дончев. А Цвета Караянчева, зам.-председател на ПГ на ГЕРБ, добави, че съкратените служители ще се преквалифицират за производството, защото там ще им е по-интересно.  Политически посланието звучи добре, но в целите на проекта съкращения не се предвиждат. Там е записано, че служителите от съответните отдели в администрациите на изпълнителните агенции ще се влеят в централните управления. Според експерти, с които „Икономист\" разговаря, съкращенията няма да станат по този проект, а ще се случват по естествен път. Данните от периодичните доклади за състоянието на държавната администрация показват, че годишно системата напускат 9%.  За миналата година заетите над 60-годишна възраст са били 8388, или 6,6% от всички реално заети. Това означава, че до три-четири години тези хора ще освободят системата, ако не решат да продължат да се трудят и това желание не им бъде уважено. За миналата година от 2852 пенсионирани служители 1728 са назначени отново на длъжност, като получават едновременно пенсии и заплати.", "date": "2017.10.11", "title": "Държавен облак поглъща 5700 чиновнически сървъра"}
{"url": "http://www.classa.bg/%D1%81%D0%B2%D1%8F%D1%82/item/373768-%D0%BC%D0%BE%D1%81%D0%BA%D0%B2%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%BA%D0%BE%D0%B0%D0%BB%D0%B8%D1%86%D0%B8%D1%8F-%D1%81%D0%B8%D0%BC%D1%83%D0%BB%D0%B8%D1%80%D0%B0-%D0%B1%D0%BE%D1%80%D0%B1%D0%B0-%D1%81-%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%B2-%D0%B8%D1%80%D0%B0%D0%BA", "text": "През последната седмица, правителствените войски в Сирия, с помощта на руските ВВС са разширили значително контролираната територия на северозапад и югоизток от Дейр ез-Зор, заяви Игор Конашенков, официален представител на руското министерство на отбраната. В момента се провежда операция за освобождаване на важен пост на Ислямска държава в околностите на град Ал Маядийн. Той каза, че в този град всеки ден има опити за разгръщане на допълнителни сили на терористите, включително и чуждестранни наемници, които са влезли в страната от Ирак с бронирани автомобили и камиони с тежки оръжия. Руските ВВС извършват по 150 въздушни удари на ден за премахване на тези формации, както и но внесените боеприпаси, но \"непрекъснато попълване на терористи от Ирак поставя сериозни въпроси относно въздействието на антитерористичните операции, извършвани в региона от американски самолети и така наречената международна коалиция. \" Докато руските ВВС унищожават икономическата инфраструктура на Ислямска държава в Сирия, прекъсват техните източници на финансиране за закупуване на оръжие и боеприпаси и привличане на наемници, в западната част на Ирак (където не действат руските самолети) териториите, контролирани от джихадистката група, не спират да се увеличават. \"Ако анализираме публичната статистика на Пентагона за авиационни дейности в рамките на борбата срещу ИД, не е необходимо да имате задълбочени познания по военните въпроси, за да видите някои странни промени\", казва Конашенков. Той отбелязва, че през септември, с началото на операциите на сирийските войски, подкрепени от руската авиация в провинция Дейр ез-Зор, ръководената от САЩ международна коалиция значително намали интензивността на атаките си в Ирак. В допълнение, руският военен говорител каза \"това намаляване на интензивността на атаките в Ирак съвпадна с пристигането от иракските гранични райони в Дейр ез-Зор на значими терористични сили, които сега се опитват да се установят на източния бряг на Ефрат \". \"САЩ, симулирайки, че се борят срещу Ислямска държава в Ирак, виждат всичко това, но по някаква причина все още активно се борят срещу ИД в Сирия\", подчертава Конашенков. \"Днес, малко хора, дори и от американска страна, се съмняват в способността на сирийската армия, с помощта на руските ВВС, да унищожи Ислямска държава в сирийската провинция Дейр ез-Зор. Ето защо, действията на Пентагона и коалицията се нуждаят от прецизиране, ако тези действия означават промяна в приоритетите на САЩ и намерения да усложнят работата на сирийската армия или става дума за експулсиране терористите от Ирак като ги принудят да отидат в Сирия под точните атаките на руската авиация \".", "date": "2017.10.11", "title": "Москва: Американската коалиция \"симулира\" борба с ислямска държава в Ирак"}
{"url": "http://www.classa.bg/%D1%81%D0%B2%D1%8F%D1%82/item/373769-%D0%B1%D0%BE%D0%B3-%D0%B5-%D0%B1%D0%BE%D1%82-%D0%B1%D0%B8%D0%B2%D1%88-%D1%81%D0%BB%D1%83%D0%B6%D0%B8%D1%82%D0%B5%D0%BB-%D0%BD%D0%B0-google-%D0%B8-uber-%D1%81%D1%8A%D0%B7%D0%B4%D0%B0%D0%B4%D0%B5-%D1%80%D0%B5%D0%BB%D0%B8%D0%B3%D0%B8%D1%8F", "text": "Антъни Левандовски, бивш инженер от Google и Uber, е основал през септември 2015 г. религиозна организация, наречена Пътят на бъдещето, съобщава журналистът и писател Марк Харис в статията си \"Бог е бот и Антъни Левандовски е неговият пророк \", публикувана в портала \"Wired\". Целта на организацията е да \"развива и популяризира идеята за Божественост на базата на изкуствен интелект\", гласят непубликувани досега документи, цитирани от Харис. В тези формуляри Левандовски фигурира като главен изпълнителен директор и председател на организацията, която има за цел да \"допринесе за подобрението на обществото чрез разбиране и поклонение пред Божествеността\". \"Пътят на бъдещето\" е със седалище в Уолнът Крийк, Калифорния. Не е известно колко последователи има, какви са техните дейности, и дали имат собствен уебсайт. \"Божественият изкуствен интелект може все още да е далеч, но Левандовски е започнал да предоставя земно въплъщение на ИЕ\", казва Харис в статията си. Той се позовава на развитието на автономните автомобили, които е развивал инженерът, когато е работил за Google и които вече са реалност. Автономните автомобили, разработени в Otto, сега са част от Uber, който е придобил това дружество, както и проектът за пътнически дронове, който е ръководил, се появиха в \"стартъпа\" Кити Хоук на Лари Пейдж, казва журналистът, добавяйки, че Левандовски \"вероятно е направил повече от всеки друг, за да станат реалност автономните превозни средства\". Левандовски е в съдебен спор между Юбер и Уеймо, компанията на Google, която разработва автономни автомобили. През февруари Уеймо осъди Юбер за кражба на интелектуална собственост, като заяви, че Левандовски се е опитал да се възползва от технологиите и тайните на Google. Левандовски бе освободен от \"Юбер\" през май, отказвайки да съдейства и да изясни фактите.", "date": "2017.10.11", "title": "\"Бог е бот\": бивш служител на Google и Uber създаде религия"}
{"url": "http://www.classa.bg/%D1%81%D0%B2%D1%8F%D1%82/item/373771-%D0%B0%D1%80%D1%85%D0%B8%D0%B2%D0%BD%D0%B8-%D0%BA%D0%B0%D0%B4%D1%80%D0%B8-%D0%BE%D1%82-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%8E%D0%B3%D0%BE%D1%81%D0%BB%D0%B0%D0%B2%D1%81%D0%BA%D0%B8%D1%8F-%D0%BA%D1%80%D0%B0%D0%BB-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-i-%D0%BA%D0%B0%D1%80%D0%B0%D0%B4%D0%B6%D0%BE%D1%80%D0%B4%D0%B6%D0%B5%D0%B2%D0%B8%D1%87", "text": "       ", "date": "2017.10.11", "title": "Архивни кадри от убийството на югославския крал Александър I Караджорджевич"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373772-%D1%81%D0%B4%D1%81-%D0%B8%D1%81%D0%BA%D0%B0-%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%B8%D0%B5-%D1%81-%D0%B4%D1%81%D0%B1", "text": "СДС протяга ръка за обединение и започва разговори първо с ДСБ. Това обяви на пресконференция лидерът на партията Божидар Лукарски. Според него такова обединение и общо действие са необходими с оглед на ситуацията в страната. По думите му, обаче, обединението не трябва да е \"на парче\". \"Не само по определени теми и не само про-, анти- или насочено към точно определени личности, а трябва да бъде на програмна основа. В този ред на мисли ние подаваме ръка на партиите в консервативно-патриотичния спектър, с които споделяме ценностни виждания, като на по-следващ етап не изключваме априори едно по-широко обединение, но като първи етап, като национално ръководство на СДС, да поканим на разговори като най-близки в този спектър до нас колегите от Демократи за силна България\", каза Лукарски. \"Това не означава, че сме загърбили Реформаторския блок, а че сме осъзнали, че обединението вдясно трябва да бъде в по-широк вариант и че разпокъсаното дясно остави непредставени в парламента повече от 300 хиляди български избиратели\", добави той. Лукарски определи вчерашния Консултативен съвет за национална сигурност като \"безпрецедентен провал\". \"Този случай показва, че имаме системен проблем в държавата, след като виждаме скандали на всякакво ниво, почвайки от местната и стигайки на ниво дори вече президентска институция\", добави той.", "date": "2017.10.11", "title": "СДС иска обединение с ДСБ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373773-%D0%B4%D0%B5%D1%86%D0%B0%D1%82%D0%B0-%D0%BD%D0%B8-%D0%B7%D0%B0%D1%82%D0%BB%D1%8A%D1%81%D1%82%D1%8F%D0%B2%D0%B0%D1%82", "text": "България е на пето място в Европа по детско затлъстяване, сочат данните на Световната здравна организация (СЗО). Според национално проучване за храненето затлъстяването сред момчетата до петгодишна възраст значително нараства, каза доц. Светослав Ханджиев от Българското сдружение за проучване на затлъстяването. В проучването се наблюдават следните негативни тенденции в храненето на децата в България: увеличена консумация на захарни изделия и напитки, висока консумация на мазнини и готварска сол, ранна употреба на алкохол, ниска консумация на кисело мляко, риба, плодове и зеленчуци. Страната ни е на последно място в Европейския съюз по консумация на прясно мляко, но приемаме средно два пъти и половина повече сол от здравословното, каза доц. Хаджиев. Българските ученици прекарват пред телевизора и компютъра по 26 часа седмично, докато тези от Холандия и Белгия по 15 часа.", "date": "2017.10.11", "title": "Децата ни затлъстяват"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/373774-%D0%BD%D0%BE%D0%B2-%D0%B3%D0%BB%D0%BE%D0%B1%D0%B0%D0%BB%D0%B5%D0%BD-%D1%86%D0%B5%D0%BD%D1%82%D1%8A%D1%80-%D1%83-%D0%BD%D0%B0%D1%81", "text": "Atos откри глобален IT център за компетенции с 400 служители в София, като в рамките на 5 години смята да удвои персонала, съобщи френската компания. Центърът ще има ключово значение в развитието на капацитета и технологичната експертиза на Atos в индустрията за производство на храни и напитки. Новата структура вече работи по проекти на клиента Coca-Cola Hellenic Bottling Company. \"За нас е чест да открием този уникален за нашата компания център за компетенции в България. Изключително сме впечатлени от качеството на услугите и новаторския подход на българските ITспециалисти и нашата цел ще бъде да допринесем към възможностите на вече съществуващия екип с нашата глобална експертиза. Центърът за компетенции активно ще назначава топ IT професионалисти, които да се присъединят към екипа\", заяви Урсула Моргенстерн, глобален директор \"Бизнес и платформи\" на Atos. Откриването на центъра е предшествано от подписване на стратегически договор между Atos и Coca-Cola Hellenic Bottling Company (CCHBC), една от най- големите бутилиращи компании на брандовете на The Coca-Cola Company в света и придобиването на българската компания, специализирана в предоставянето SAP услуги InfoPartners. От Atos имат 5-годишен договор, с който поемат изцяло разработката и управлението на ключови IT приложения, които обслужват бизнеса на CCHBC.", "date": "2017.10.11", "title": "Нов глобален център у нас"}
{"url": "http://www.classa.bg/%D1%81%D0%B2%D1%8F%D1%82/item/373765-%D0%BF%D1%80%D0%BE%D1%80%D0%BE%D0%BA%D1%83%D0%B2%D0%B0%D1%82-%D0%BF%D1%80%D0%B8%D1%81%D1%82%D0%B8%D0%B3%D0%B0%D0%BD%D0%B5%D1%82%D0%BE-%D0%BD%D0%B0-%D0%B0%D0%BD%D1%82%D0%B8%D1%85%D1%80%D0%B8%D1%81%D1%82%D0%B0,-%D1%81%D0%B5%D0%B4%D0%B5%D0%BC%D0%B3%D0%BE%D0%B4%D0%B8%D1%88%D0%B5%D0%BD-%D1%85%D0%B0%D0%BE%D1%81-%D0%B8-%D1%81%D0%B1%D0%BB%D1%8A%D1%81%D1%8A%D0%BA-%D0%BD%D0%B0-%D0%BF%D0%BB%D0%B0%D0%BD%D0%B5%D1%82%D0%B0%D1%82%D0%B0-%D1%85-%D1%81%D1%8A%D1%81-%D0%B7%D0%B5%D0%BC%D1%8F%D1%82%D0%B0", "text": "Библейският нумеролог Дейвид Мийд прогнозира че \"краят на дните\" ще започне по-късно този месец, когато Земята ще навлезе в период от седем години на хаос, наречен \"Голямата скръб\". Той предсказва идването на Антихриста и множество природни бедствия, с кулминация катастрофата на мистериозна планета със Земята. \"Това не е краят на света, а краят на дните, според пророчеството на Библията. Светът няма да свърши, но ще свърши светът, какъвто го познавате \", каза Мийд пред медиите. Мийд, който безуспешно бе предсказал края на света на 23 септември, се основава на книгата Откровение, за да гарантира, че една трета от Земята ще бъде унищожена от сблъсъка на митично небесно тяло, което остава скрито в Слънчевата система , което нарича Планетата Х. \"Библията го предрича в глава 8\", казва той. Не всички пророчества обаче са мрачни. Според любителя астроном, „след седем години на унищожение, светът се насочват към една славна епоха с хиляда години на мир. Но преди това трябва да се справим с Голямата скръб и Планетата Х\", казва той. От своя страна, НАСА многократно е разглеждала този въпрос. През март 2014 г. космическата агенция съобщи, че е използвала Широкоспектърен Инфрачервен телескоп (WISE), за да търси небесни обекти, но не е намерила доказателства, че хипотетичната Планета X съществува.", "date": "2017.10.11", "title": "Пророкуват пристигането на Антихриста, седемгодишен хаос и сблъсък на Планетата Х със Земята"}
{"url": "http://www.classa.bg/%D1%81%D0%B2%D1%8F%D1%82/item/373766-%D1%80%D1%83%D1%81%D0%B8%D1%8F-%D0%BD%D0%B0%D1%81%D1%82%D0%BE%D1%8F%D0%B2%D0%B0-%D0%B7%D0%B0-%D0%B2%D1%80%D1%8A%D1%89%D0%B0%D0%BD%D0%B5-%D0%BD%D0%B0-%D0%BD%D0%B5%D0%B9%D0%BD%D0%B0%D1%82%D0%B0-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%BE-%D0%B8%D0%B7%D0%B7%D0%B5%D1%82%D0%B0-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%BE%D1%81%D1%82-%D0%BE%D1%82-%D1%81%D1%8A%D0%B5%D0%B4%D0%B8%D0%BD%D0%B5%D0%BD%D0%B8%D1%82%D0%B5-%D1%89%D0%B0%D1%82%D0%B8", "text": "Русия не спира да претендира за дипломатическото имущество, което е \"незаконно конфискувано\" от правителството на Съединените щати и се готви да заведе съдебно дело. Това заяви руският външен министър Сергей Лавров, говорейки по телефона с държавния секретар Рекс Тилерсън. Министърът \"се съсредоточи върху искането за връщане на незаконно иззетите недвижими имоти на руската дипломатическа служба \", се казва в изявлението на руското външно министерство. Освен това Лавров подчертал, че Москва \"си запазва правото за съдебни спорове и мерки за реакция\". По-рано този месец руското външно министерство осъди като сериозно нарушение на международното право появата на американски агенти в централата на генералното консулство на Русия в Сан Франциско. Сградата беше изпразнена и затворена в началото на миналия септември, поради решение, което президентът Доналд Тръмп оправда \"за равнопоставеност с руснаците\". Дейностите бяха временно прекратени и в две руски търговски представителства във Вашингтон и Ню Йорк. Москва описа тези мерки и последвалите ги обиски в дипломатически обекти като нападения и враждебни действия. Министерството на външните работи на Русия многократно е подчертавало, че не приема вдигането на имунитета на дипломатическото имущество и оценява текущото състояние на трите имота, споменати като \"пълна окупация\". Освен въпроса за дипломатическото имущество, Лавров предупреди, че е непропорционална ескалацията на напрежението около Корейския полуостров. Страните съвпаднаха в положителната си оценка на диалога, провеждан постоянно от заместник-министрите на външните работи Сергей Рябков и Томас Шанън.", "date": "2017.10.11", "title": "Русия настоява за връщане на нейната незаконно иззета собственост от Съединените щати"}
{"url": "http://www.classa.bg/%D1%81%D0%B2%D1%8F%D1%82/item/373767-%D0%BC%D0%BE%D0%B3%D0%B0%D1%82-%D0%BB%D0%B8-%D1%82%D0%B5%D0%B7%D0%B8-%D0%B4%D0%B2%D0%B0-%D1%84%D0%B0%D0%BA%D1%82%D0%BE%D1%80%D0%B0-%D0%B4%D0%B0-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0%D1%82-%D1%82%D1%80%D0%B5%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B2%D0%BE%D0%B9%D0%BD%D0%B0", "text": "По-рано този месец, САЩ поставиха на масата две глобални заплахи, които биха могли да доведат до трета световна война: свръхзвуковите ракети, за които сигнализира американският аналитичен център RAND Corporation и \"безразсъдното перчене\" на президента на САЩ , Доналд Тръмп, по повод Иран и Северна Корея, според сенатора от Тенеси, Боб Коркър. В тази връзка, директорът на Центъра за стратегическа конюнктура Иван Коновалов вярва, че броят предупреждения за възможен голям глобален военен конфликт се е увеличил, но само поради сегашната политическа ситуация. Според Центъра, натоварен с изследването на проблеми със сигурността, изявленията на Коркър по отношение на Иран и прогнозите на RAND \"представят два напълно различни сценария, които не са взаимно свързани по някакъв начин\". Коновалов смята, че американският сенатор \"преувеличава\" напрежението, тъй като иранският проблем възниква за САЩ и неговия съюзник Израел, още през 1979 г. и почти 40 години тези три стани водят \"словесни войни\", които не се превърнаха дори в регионален въоръжен конфликт. Руският анализатор напомня, че действията на САЩ и Иран \"еднакво противоречат на международното право\", но не са причинили военен конфликт, така че е малко вероятно сега да го направи евентуалното официално отхвърляне от САЩ на историческата ядрена сделка. Що се отнася до предупреждението за свръхзвуковите ракети, Иван Коновалов ги оценява като \"напълно нов вид оръжие, което може веднага да промени баланса на силите\", но сами по себе си също не могат да предизвикат глобален конфликт. Руският анализатор също посочва, че САЩ са \"толкова загрижени\" за разпространението на надпреварата във въоръжаването, защото усещат, че за момента са назад от Русия и нейната свръхзвукова ракета 3M22 Циркон, известна също като SS-N-33, по класификацията на НАТО. Поради тази причина, RAND също предполага, че трите страни лидери в развитието на свръхзвукови оръжия - Русия, Китай и САЩ - ще подпишат споразумение за предотвратяване на разпространението им.", "date": "2017.10.11", "title": "Могат ли тези два фактора да предизвикат Трета световна война?"}
{"url": "http://www.classa.bg/%D1%81%D0%B2%D1%8F%D1%82/item/373764-%D0%B4%D0%B6%D0%BE%D0%BD-%D0%BC%D0%B0%D0%BA%D0%B0%D1%84%D0%B8-%D0%B7%D0%B0%D1%89%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%B0%D1%82%D0%B0-%D1%81%D0%B5-%D1%81%D1%82%D1%80%D0%B0%D1%85%D1%83%D0%B2%D0%B0%D1%82-%D0%BE%D1%82-%D0%B1%D0%B8%D1%82%D0%BA%D0%BE%D0%B8%D0%BD%D0%B0", "text": "Благодарение на своята революционна технология, която позволява транзакции между потребителите без нужда от посредници, криптовалутите като bitcoin и ethereum помагат да се решат различни проблеми, засегнали традиционното банкиране в продължение на десетилетия. Това пряко заплашва финансирането на правителствата, казва добре известният програмист и политически активист Джон МакАфи. \"Нашите данъци върху дохода са най-големият източник на държавни приходи, но ако всеки използва Bitcoin, правителството не ще знае какви са доходите ни. Не ще може да ги облага, а ако някой реши да декларира, че няма нищо, те не ще могат да докажат обратното - каза МакАфи. \"Това в крайна сметка ще изплаши всички държави, ноняма начин да се създаде закон или нещо, което да спре Bitcoin или друга криптовалута, защото просто технически не може\", добави той. През последните месеци разпространението на тези цифрови валути доведе до забрана на първоначалното предлагане на криптоактиви (ICO) в страни като Китай и Южна Корея. Ексцентричният предприемач признава, че настоящата система дава възможност за \"много измами\", но не вярва, че правителствата могат да ги спрат. \"Така че банките и правителствата са тези, които се страхуват. Трябва да имат някакъв страх, защото те са завзели контрола и властта от своите граждани в продължение на стотици години\", казва МакАфи. \"Време е ние, като граждани, да си възвърнем тази власт\", заключава той.", "date": "2017.10.11", "title": "Джон МакАфи - защо правителствата се страхуват от биткоина"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/373760-%D1%80%D0%B0%D0%B4%D0%B5%D0%B2-%D0%B8-%D0%B1%D0%BE%D1%80%D0%B8%D1%81%D0%BE%D0%B2-%D1%89%D0%B5-%D0%B2%D0%BE%D1%8E%D0%B2%D0%B0%D1%82-%D0%B4%D0%BE-%D0%BA%D1%80%D1%8A%D0%B2", "text": "Всички мислехме, че студеният мир между премиер и президент е постигнат. Всички смятахме, че оръжията са заровени, а сблъсъкът между институциите ще е единствено позиционен, по-скоро медиен, отколкото действителен и ще се води основно, за да има с какви теми да се пълнят сутрешните блокове. Оказа се, че това успокояване е било само привидно и че камбаните за бойни действия забиха в момента, в който горещата политическа есен се появи на хоризонта.     Иначе лятото беше спокойно. Хората тъкмо успяха да позабравят битката, която ГЕРБ отвори на президента Румен Радев покрай избора на боен самолет за българската армия. То не бяха парламентарни комисии, намеци за лобизъм и корупция в полза на \"Грипен\" и експлозии от страна на радикалното крило на ГЕРБ в лицето на изгорелия за шеф на комисията по досиетата Антон Тодоров, който с патологична страст обясняваше как ген. Радев е случайна фигура в политиката. Не трябва да забравяме и акциите на Цветан Цветанов, който тръгна публично да се обижда, че не е бил поканен на среща между президента и кмета на Свищов и дори прочете специална декларация по темата в парламента.   От \"Дондуков\" 2 отговориха, че ексшефът на МВР няма как да присъства на среща, на която не е бил поканен. Тогава напрежението стигна до такава степен, че се наложи Бойко Борисов да влиза в ролята на синя каска, да търчи в парламента и да обявява, че диалогът между президента и него ще протича без посредници и политически шум. Мила родна картинка.   На мнозина тази сценка им напомни за отношенията Първанов-ГЕРБ, където прехвърчаха сериозни искри и намеци за импийчмънт. Тогава премиер и президент постигнаха не студен, а топъл мир, който се материализира години по-късно, когато АБВ стана коалиционен партньор на партията на Борисов и така се самоунищожи политически. Историята на прехода у нас е пълна с подобни политически самоубийства, така че картинката не беше изненадваща.   Но нека да се върнем в настоящето. Дойде септември и изведнъж бойните действия между Радев и Борисов се възобновиха с пълна сила. Този път май вече в лично качество. Президентът обвини, че има сериозен лобизъм за американските интереси. Борисов възнегодува от това определение и призова Радев да назове лобистите. От американска земя държавният глава нахока премиера и му препоръча да си смени съветниците. Министър-председателят се засегна и обяви на всеослушание: \"Не е добре да ми се дават съвети отвъд Океана\". Всичко това ескалира до изявлението на Румен Радев, направено след откриването на учебната година в Софийския университет: \"Щом ГЕРБ търси битка с мен, ще я получи\". Нещо повече президентът насочи картечен огън към светая светих на „Борисов 3“ - европейското председателство.   \"Мисля, че управляващите гледат на това председателство като на някаква омерта, която да легитимира спокойствие отвътре и легитимация отвън\", каза още той и обяви пред журналистите, че Борисов насъсква своята партия срещу него. Какъвто и да е отговорът на премиера, то вече всички сме наясно, че пред очите ни започва нова битка, която ще промени пейзажа у нас, защото участниците в нея имат свои собствени задачи, цели и стратегии. Ето защо сега ще се опитаме да ги опишем, за да можем да наредим пъзела качествено.   Има няколко възможни обяснения за тази война, ако се постараем да бъдем обективни и да отърсим драмата от емоциите, медийния градус и съпътстващите интриги. От гледна точка на Борисов ген. Радев се появи внезапно и постави под въпрос възможността през 2021 г. да бъде кандидат за президент. Бойко Борисов в своето трето издание внезапно разви засилен интерес към външната политика, регионалните совалки, избра си ролята на посредник, тръгна да прави официални посещения, а дежурните по любов медии започнаха да го славословят като геополитик номер 1 на отечеството.   Днес вече е ясно, че този фокус не е случаен, нито страничен. Борисов е изтощен от вътрешнополитическите битки, а на третото му правителство липсва големият заряд, който може да даде гаранции за пълен мандат. Първият кабинет беше построен върху идеята за отмъщение на корумпираните елити и заради това правителството издържа почти четири години. „Борисов 2“ се появи на вълната на умните и красивите, нещо като реванш за 2013 г., но спойката на отмъщението е нетрайна и заради това управлението със зор изкара 2 години. „Борисов 3“ остана без идеологическа плънка, а тази липса е съпроводена и с избухващите мини в местното самоуправление, които свалят грима на ГЕРБ като партия на градежа и показват шуробаджанашки политически феодализъм, който дразни все повече и повече хора.   Трябва да признаем едно - скандалите все още не разклащат Борисов и неговия имидж, но отдалеч става ясно, че той се нуждае от нова политическа роля. Партията започва да му е котва на шията, цветанцветановщините, за които трябва да носи отговорност, се увеличават все повече като симптоми на венерическо заболяване. Чистенето на всички заподозрени може да бъде лекарство, но само донякъде, защото от един момент нататък то заприличва на процес по заличаване на следите, а не на антикорупционно вдъхновение.   Единствената възможна посока на Борисов е да търси път към кабинета на \"Дондуков\" 2, защото това ще му даде политически адреналин, а и ще го отърве от ГЕРБ. Президентът е надпартийна фигура, символ на единството на нацията, а точно от това се нуждае настоящият премиер. За целта обаче е необходимо ген. Радев да бъде снизен до партийно ниво, да бъде свален в калта на ежедневните боричкания и гърмокипящи страсти. Единствено вкарването му на този терен може да даде шанс на Борисов да се пенсионира като държавен глава. В момента от този план обаче го делят високият рейтинг на Радев, който успя да обедини зад своята кандидатура всички недоволни и гневни на ГЕРБ хора, които потърсиха промяна на статуквото, и то по толкова радикален начин, че избраха човек, който е външен на политиката.   Ето това е другият стратегически проблем на Борисов - той е в политиката с двата крака, а това не само изморява, това изхабява. Именно за да бъде избегнат този процес, премиерът реши да се отдаде на външната политика, защото следващата година той може да получи и мощна инжекция с допинг - председателството ни на ЕС, когато тук ще запристигат делегация след делегация, а това създава блясък, гради различен образ. Тоест битката между премиер и президент беше неизбежна като тъжен финал в старогръцка трагедия.   Генерал Радев, от своя страна, също има причини да влезе в битката. От началото на мандата му до сега минаха близо 9 месеца и неговите фенове чакат той да промени и разтърси България. Знам, че звучи леко патетично, но в България надеждите винаги носят такъв буреносен характер. Радев обаче все още не се е проявил напълно, нито е разгърнал своя потенциал. Той се оказа не политик на конфликта, а на методичната работа, което няма как да вдъхнови хората, които го избраха. Ако ГЕРБ не бяха влезли в челна конфронтация с него, може би ситуацията нямаше да ескалира до битката, която виждаме днес. Но се случи точно обратното - атаките на Цветанов всъщност разбудиха президента. Именно покрай острите реплики, които размени с дясната ръка на Борисов, държавният глава със сигурност е усетил одобрението на електората.   Тази битка го изкара от вцепенението и определено му носи политически точки. Радев не е в лесна ситуация. Той бе номинация на БСП, но не е партиен член и следователно трябва сложно да балансира между всички политически настроения в страната, която понякога води до кризи на доверие от страна на левицата или поне на по-гласовитите й части.    От Радев се очакваше да бъде и геополитически балансьор, нещо, което той успя да постигне на думи, но на действия - все още не. Ненапразно, когато от далечна Америка дойде новината, че той е поканил Бил Клинтън на посещение у нас, един от неговите привърженици преди - анализаторът Боян Чуков, публично се отказа от него. Това е симптоматично, че времето му за политически действия е крайно стеснено, защото първата година на един президент предопределя остатъка от мандата му. Заради това Радев няма как да откаже битката с Борисов.    Тя може да го утвърди на поста, както и разбира се, да го унищожи, зависи изцяло от неговите действия. И се очертава този сблъсък да нагорещи есента до червено, защото той ще се случва паралелно с разпадането на паяжината на ГЕРБ. Така на терена ще останат Борисов и Радев, които трябва да очертаят визията си за различна България.   Дали ще триумфира Радев, или пък Борисов? Не съм Ванга, за да предскажа. Във всички случаи ни предстоят отново интересни времена. А, да, това май беше проклятие.", "date": "2017.10.11", "title": "Радев и Борисов ще воюват до кръв!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/373761-%E2%80%9E%D0%B1%D1%80%D0%B8%D1%82%D0%B8%D1%88-%D0%B0%D0%BC%D0%B5%D1%80%D0%B8%D0%BA%D0%B0%D0%BD-%D1%82%D0%BE%D0%B1%D0%B0%D0%BA%D0%BE%E2%80%9C-%D1%81%D0%B0-%D0%B7%D0%B0%D0%BC%D1%80%D0%B0%D0%B7%D0%B8%D0%BB%D0%B8-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D1%81-%E2%80%9E%D0%B1%D1%83%D0%BB%D0%B3%D0%B0%D1%80%D1%82%D0%B0%D0%B1%D0%B0%D0%BA%E2%80%9C", "text": "          Това е знаменита фраза. Неин автор е Йосиф Висарионович Сталин. Произнесъл я за първи път от трибуната на Първото всесъюзно съвещание на работниците и работнички – стахановци.„Стахановци” на днешен език значи ударници. Най-интересното е, че това ведро заклинание е спуснато от вожда към масите в навечерието на грандиозните чистки и масови репресии от 1937 г.   Няма сега да ви припомням колко милиона руснаци са изпогинали в сибирските лагери или просто изпозастреляни като шпиони, саботьори, врагове с партиен билет, жертви на доноси и сигнали, услужливо превръщани от прокуратурата на главния прокурор Вишински в необорими обвинителни актове. Важното е, че това изречение е оцеляло и до ден днешен като проява на лъжлив оптимизъм.     Ще питате дали съм добре и дали нямам температура, щом подобни натрапчиви мисли ме затормозяват. Възможно е. Но е просто неизбежно след днешната щастлива развръзка на няколкоседмичната драма с оръжейните предприятия „Емко“ и „Дунарит“.  „Емко“ беше на ръба да бъде умишелно фалиран чрез отмъкването на договорите му с държавната компания „Кинтекс“. А „Дунарит“ – откраднат от собственика му Емилиян Гебрев с помощта на държавата и чрез сляпото послушание на министъра на икономиката Емил Караниколов. В интерес на главния заинтересован от придобиването му, известен като КОЙ. Същият сочен и като покровител на въпросния министър Караниколов, издигнат от квотата на друг приятел на КОЙ – Волен Сидеров.   След протестите на работниците в „Емко“, които раздрусаха прозорците на премиера Борисов, снощи Емилиян Гебрев в това студио разказа за вчерашната си среща с Бойко Борисов. Той бил толкова заинтересуван от фактите, които чул, че се изненадал защо не е бил в час с някои от тях. Дори закъснял от изненада за свикания при президента Радев Консултативен съвет по национална сигурност на тема корупция.   Днес г-н Борисов се яви пред обществеността и протестиращите целият в бяло. Той възвести хепиенда на мрачната история. Върна лиценза на „Емко“, „Дунарит“ също не смени собственика си, Борисов възстанови договорите с „Кинтекс“, министър Караниколов остана въпреки призивите за оставката му.   Изобщо, да се живее стана по-хубаво, да се живее стана по-весело. Най-странното е, че асоциацията със сталинския оптимизъм се налага отчетливо. Защото има ли наивник да вярва, че премиерът наистина не е знаел истината за намеренията на държавата да открадне един печеливш частен бизнес напук на закона и на здравия разум? Няма такъв министър, който да си позволи да действа напук на министър-председателската воля.   Освен това сюжетът се проточи със седмици и стана твърде шумен, за да повярваме, че някой друг е сложил тапи в премиерските уши. Просто събитията ескалираха отвъд мълчанието на официозните медии, угрижени да се борят със самите себе си за свободата на словото си.   Сагата се размириса в чужбина. Все пак оръжейният бизнес е прекалено международен. Като добавка се разбра днес, че „Бритиш американ тобако“, които се канеха да купят марките на „Булгартабак“ и така собственикът на компанията Делян Пеевски да получи мощна финансова инжекция, са замразили сделката. По причини, че може да застраши репутацията на компанията.  Чу се още, че Венецианската комисия днес е настояла за крута реформа на българската прокуратура и за търсене на законови възможности за разследване на главния прокурор.   Изобщо тъмни облаци се струпват над модела КОЙ, окупирал върховете на държавата. Затова пък и съвсем навреме Бойко Борисов успя да изиграе любимата си роля – умиротворител, целият в бяло. Каква е цената на щастливата развръзка за сега не е ясно. Но няма начин да не се узнае. Все пак дори у нас Библията не е опровергана.", "date": "2017.10.11", "title": "„Бритиш американ тобако“ са замразили сделката с „Булгартабак“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373762-%D1%81%D0%B2-%D0%B0%D0%BF%D0%BE%D1%81%D1%82%D0%BE%D0%BB-%D0%B8-%D0%B4%D1%8F%D0%BA%D0%BE%D0%BD-%D1%84%D0%B8%D0%BB%D0%B8%D0%BF-%D0%BF%D1%80%D0%B5%D0%BF-%D1%82%D0%B5%D0%BE%D1%84%D0%B0%D0%BD-%D0%BD%D0%B0%D1%87%D0%B5%D1%80%D1%82%D0%B0%D0%BD%D0%B8%D0%B9,-%D0%B5%D0%BF-%D0%BD%D0%B8%D0%BA%D0%B5%D0%B9%D1%81%D0%BA%D0%B8", "text": "    След слизането на Пресветия Дух апостолите останали известно време в Йерусалим. Всекидневно се присъединявали към тях множества новоповярвали. Всички те живеели в единодушие и любов. Имали всичко общо. Всеки продавал имуществото си и донасял получените пари на апостолите. От тоя общ имот се давало на всеки, каквото му било нужно. Така че нямало между тях ни беден, ни богат.     С нарастването на броя на учениците възникнали някои несъгласия. Апостолите, заети с проповядване на словото Божие, не могли да се занимават с всички домакински потребности на християнското общество. Затова свикали вярващите и им предложили да изберат седем мъже. На тия благонравни мъже трябвало да се възложи задачата да раздават помощи и изобщо да се грижат за домакинските неща в Църквата.   Тъй на това служение били назначени хора, изпълнени с Дух Свети и с мъдрост. Имената им са: Стефан, Филип, Прохор, Никанор, Тимон, Пармен и Николай.   След избора те били изправени пред апостолите. След като се помолили, апостолите възложили върху тях ръцете си. Тия седем души били наречени дякони, служители.   На 11 октомври светата Църква чества паметта на един от тях - св. апостол Филип.   Св. апостол Филип се родил в Кесария ПалестинскаРечник.   Избран за дякон, той усърдно изпълнявал задълженията си.   Юдеите, като видели, че броят на вярващите все повече се увеличава, започнали да преследват Божията църква. Те убили с камъни архидякон Стефан. Мнозина вярващи напуснали Йерусалим и се пръснали по различни посоки. В градовете и селата, където се пръснали, те усърдно проповядвали словото Божие. Тъй че това гонение послужило за все по-широко разпространение на християнската вяра.   Дякон Филип, като оставил Йерусалим, дошъл в Самария, където усърдно проповядвал благата вест за спасителното дело на Богочовека. Народът с радост го слушал и се удивлявал на чудесата, които той вършел. Филип изгонвал нечисти духове и изцерявал болни. Повярвали в проповедта му много хора.   В Самария имало един човек на име Симон, известен като магьосник. Той също приел свето кръщение от Филип.   Апостолите, които продължили да пребивават в Йерусалим, чули, че много жители на Самария приели словото Божие по благовестението на дякон Филип, който в служението си се издигнал до степен на апостол.   Апостолите Петър и Йоан дошли също в Самария, за да помогнат на Филип в устрояването на Църквата там. Те почнали усилено да се молят за повярвалите, възлагали върху тях ръце. И всички те приели в себе си даровете на Пресветия Дух.   Сам Господ ръководил апостолите, като им внушавал какво да правят и къде да идат.   Така веднъж ангел Господен казал на Филип:   - Стани и тръгни към юг по пътя, който води от Йерусалим за Газа и който е пуст.   Филип послушал и отишъл на тоя път, където по това време пътувал в колесница един етиопянин. Този етиопянин, скопец, бил велможа на Кандакия, етиопска царица, пазител на всичките й съкровища. Бил на поклонение в Йерусалим. И той, като много други чужденци, вярвал в Моисеевия закон. Сега се връщал в родината си.   Седнал в колесницата си, той четял книгата на пророк Исаия.   В момента тъкмо четял думите на пророк Исаия за Изкупителя: \"Като овца на клане бе заведен, и както агнето е безгласно пред своя стригач, тъй и Той не отваряше устата Си. При унижението Му Той бе лишен от справедлив съд. Но рода Му кой ще обясни? Защото се отнема животът Му от земята.\"   Етиопският велможа не разбирал за кого говори пророкът. Господ, като видял искреното му желание да узнае истината, изпратил му неочаквана помощ. Дух Свети внушил на Филип да се приближи до колесницата и да заговори с него. Филип се приближил и запитал велможата:   - Разбираш ли това, което четеш?   Велможата отговорил:   - Как ще мога, ако някой не ме упъти?   И помолил той Филип да се качи в колесницата, да седне при него и да му обясни прочетеното.   - Моля те, кажи ми - му рекъл той - за кого говори това пророкът.   Седнал в колесницата, Филип му обяснил смисъла на пророчеството. Благовестил му за Господа Иисуса.   Велможата слушал с дълбоко внимание. Като стигнали до една вода, той казал на Филип: - Ето вода. Какво ми пречи да се кръстя?     - Ако вярваш от все сърце, можеш да се кръстиш - му отговорил Филип.   - Вярвам, че Иисус Христос е Син Божи - възторжено заявил етиоптянинът.   Колесницата спряла. Двамата влезли във водата. Филип кръстил велможата. Когато излезли от водата, Дух Свети слязъл над новопокръстения. Етиопянинът бил вече жив член на Църквата Божия.   Ангел Господен отдалечил Филип от това място. Скопецът вече не го видял. Радостно продължил пътя си за родината. Донесъл й най-скъпоценния дар - благовестието за Царството божие.   Св. Филип продължил апостолското си служение. Бил в град Азот. Обходил след това още много градове и села. Навсякъде неуморно разкривал истината за делото на Спасителя в тоя свят. Стигнал в Кесария при четирите си дъщери. Живял при тях и тук приемал новаповярвалите. Дъщерите му имали пророчески дар.   Св. апостол Павел, на път за Йерусалим, бил в Кесария. Отбил се в дома на св. Филип.   От Кесария Филип дошъл в лидийския град Тралия, Мала Азия. Тук служил на Църквата като епископ тралийски. Обърнал мнозина към Христа. Вършил и тук, както по много други места, големи чудеса.   Починал в дълбока старост, обичан от цялото си многобройно паство.         Манастирът \"Св. Сава Освещени\" във Витлеем край ЙерусалимПреп. Теофан Начертани живял във втората половина на осмия и първата половина на деветия век. Родината му е Палестина.   Теофан и по-големият му брат Теодор, паметта на когото се празнува на 27 декември, били монаси в палестинския манастирът \"Св. Сава\". И двамата са наречени \"начертани\", защото, по заповед на византийския император Теофил, иконоборец, по лицата им били начертани чрез нагорещени игли \"позорни стихове\", които всъщност ги представяли като славни поборници и защитници на иконопочитанието.   Теофан бил син на благочестиви родители, които особено се отличавали със страннолюбие. Възпитани в дух на благочестие, получили и добро образование в дома на богатия си баща. Теофан и брат му Теодор постъпили на монашеско служение в лаврата \"Св. Сава\". Плодовете на благодатното възпитание и образование се появили в подвига им през всички следващи дни на живота им.   През време на иконоборството в продължение на 25 години, Теофан бил ревностен защитник и изповедник на Православието. Такъв защитник и изповедник бил и брат му Теодор. И двамата били подложени на най-жестоки изтезания. Теофан Начертани претърпял окови, глад, заточение. Неговият брат и сподвижник, Теодор, умрял в заточение. Теофан доживял до времето, когато било прекратено иконоборствоте.   Бил избран и поставен от цариградския патриарх св. Методий и никейския митрополит. Намерили се хора, недоволни от тоя избор. Те възразявали, че Теофан е сириец и че няма кой да поръчителствува за него, да установи, че е православен, а не иконоборец. Св. Методий, който бил също един от великите и прославени защитници на Православието срещу иконоборството, с авторитета си на патриарх цариградски, заявил:   - След такъв надпис по лицето му не е нужно да желаем по-добро свидетелство за неговата православна вероизповед!   Преподобни Теофан починал в 847 година, една година след смъртта на св. Методий Цариградски.   Той оставил редица съчинения в защита на Православието. Особено е известен као писател на канони, броят на които стига до 145. Тия от тях, които са посветени на светите апостоли, се считат като най-хубави  ", "date": "2017.10.11", "title": "Св. апостол и дякон Филип. Преп. Теофан Начертаний, еп. Никейски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/373763-%D1%80%D0%B0%D0%B7%D0%BD%D0%BE%D0%B1%D0%BE%D0%B9-%D0%B2-%D0%B5%D1%81-%D0%BD%D0%B0-%D0%B8%D0%B7%D1%82%D0%BE%D1%87%D0%BD%D0%B8%D1%8F-%D0%BC%D1%83-%D1%84%D0%BB%D0%B0%D0%BD%D0%B3", "text": "За пореден път се разисква колко бързо и колко тясно трябва да се обединят държавите от ЕС. Разделението по този многогодишен въпрос за бъдещето на Европа никъде не е по-остро, отколкото сред новоприетите държави на изток. Страните от бившия източен блок преценяват предложенията за по-тясна интеграция в еврозоната, за многофункционална  Европа и за разширено Шенгенско пространство за свободно движение във връзка с това дали новото ръководство в Париж и следващото правителство в Берлин ще ръководят ЕС след Брекзит. Техните възгледи се сблъскват, което не дава на региона възможността да сформира единен фронт срещу Брюксел и подновения френско-германски съюз. И все пак тези страни са все така свързани с по-комплексни усилия за определяне на пътя на ЕС. България, Румъния и Хърватия активно настояват за по-голяма интеграция, включително в Шенген и за евентуално членство в еврозоната.  Полша и Унгария, от друга страна, които вече са в Шенген, се дистанцират от присъединяването към единната валута и страхът от по-голяма интеграция би могъл да даде допълнителни козове на Брюксел. Чешката република е хваната в средата, нейната общественост е скептична, но нейните лидери искат да гарантират, че вратата за бъдеща интеграция остава отворена.  Членът на еврозоната Словакия междувременно няма проблем да позволи на вътрешен клуб от членове да се стреми към по-голяма интеграция, тъй като не вижда никакъв проблем с визията за Европа на различни скорости, лансирана от френския президент Еманюел Макрон. Ето как тези страни се разделят относно бъдещето на Европа. Клуб за интеграция: България, Румъния, Хърватия България, Румъния, и Хърватия имат за цел да се присъединят към Шенген и еврозоната и се тревожат за това, което възприемат като политически усилия за забавяне на по-нататъшната им интеграция в блока.  Макар от членството в еврозоната да ги делят години, и трите държави подчертаха своя ангажимент за окончателното присъединяване към общата валута. През юни финансовият министър на България обяви намерението си да се присъедини към Механизма на обменните курсове (ERM-2) – „чакалнята\" за присъединяване, а през септември Хърватия постави 2020 г. като цел за присъединяване към механизма.  Румъния заяви през август, че има за цел да приеме еврото през 2022 г. „Някои държави-членки са били на различна скорост от дълго време\", пише в изявление за POLITICO българското външно министерство. „Това, за което настояваме, е, че всички форми на засилено сътрудничество между държавите-членки в различни области имат всеобхватен характер и че онези, които имат желание, но все още не могат да се присъединят, ще получават предприсъединителна помощ\".  Тези страни бяха приветствани в изказването на президента на Европейската комисия Жан-Клод Юнкер миналия месец, в което се настояваше източноевропейците да не бъдат оставени в по-бавната лента. „Ако искаме еврото да се обедини, а не да разделя нашия континент, то тогава то трябва да е нещо повече от валутата на избрана група страни\", каза Юнкер. „Еврото трябва да бъде единната валута на Европейския съюз като цяло\".  България и Румъния трябва да се присъединят сега към Шенген, и Хърватия, когато бъде готова, добави той. В тези три държави интеграцията в еврозоната е популярна: според проучване на Евробарометър от април 2017 мнозинството от анкетираните в Румъния (64%), Хърватия (52%) и България (50%) подкрепят приемането на еврото. ЕС е популярен и като институция: в Румъния 57% от анкетираните в допитване на Евробарометър от май 2017 посочват, че имат доверие в ЕС, едно от най-високите в блока.  Предложенията на Макрон за задълбочаване на интеграцията в еврозоната пораждат опасения в тези страни, че техните амбиции за по-нататъшна интеграция ще бъдат отложени и че техният достъп до структурните фондове на ЕС ще бъде ограничен в бъдеще. „Бюджетът в еврозоната е логична стъпка в опит да се подобри съчетаването на единната парична политика и националните фискални политики\", заяви българското външно министерство.  „Според нас обаче този бюджет трябва да бъде ограничен до области на политиката, които са специфични за еврозоната, без да дублират политиките на Общността, финансирани от бюджета на ЕС\", добави то. Скептици: Полша и Унгария Полша и Унгария, които са въвлечени в битки с Брюксел за върховенството на закона и миграционните въпроси, официално се противопоставят на Европа на различни скорости.  През септември полският президент Анджей Дуда предупреди, че ако бъде приложена, многоскоростна Европа „ще доведе в крайна сметка до разпадането на Европейския съюз\". В същото време Полша и Унгария не планират да се присъединят към еврозоната в близко бъдеще и гледат скептично на някои усилия за по-голяма интеграция.  „Еврозоната е идея за богатите страни\", каза Ришард Чарнецки, член на Европейския парламент от управляващата в Полша партия „Право и справедливост\". „Полша все още е една от седемте най-бедни страни в ЕС според БВП на глава от населението. Следователно нямаме намерение да влезем в еврозоната в обозримо бъдеще. \" Унгарските власти застъпват подобно мнение.  Докато мнозинството от унгарските гласоподаватели, за разлика от поляците, подкрепят членството в еврозоната, управляващата партия „Фидес\", която оказва сериозен контрол върху централната банка, предпочита да запази контрола върху паричната политика. „Присъединяването към еврото е договорно задължение, така че, да, Унгария ще се присъедини\", каза Дьорд Шьопфлин, евродепутат от „Фидес\". \"Трудно е да се определи кога. Икономистите са разделени по този въпрос.\"  За правителството на унгарския премиер Виктор Орбан ЕС е форум за сътрудничество само по избрани въпроси. \"Унгарското правителство е на мнение, че интеграцията може и трябва да се осъществи, когато и където е полезно\", каза Шьопфлин, посочвайки въпроси като отбраната и борбата с тероризма. „Но не подкрепя интеграцията заради самата нея. Също така Унгария не е единствена в това, и правителството е неспокойно поради перспектива от нови напускания на ЕС.  \" Говорител на унгарското правителство не отговори на въпросите на POLITICO за тази статия. Чехите са по средата Чешките гласоподаватели са много скептични относно интеграцията в ЕС: данните от Евробарометър от пролетта на 2017 показват, че само 29% от чехите подкрепят въвеждането на еврото, а 30% се доверяват на ЕС. Независимо от ниските оценки на еврозоната, правителството в Прага – за разлика от колегите си във Варшава и Будапеща – публично се застъпва за роля в оформянето на бъдещето на еврозоната. „Еврозоната трябва да остане възможно най-всеобхватна, а дебатът за по-нататъшното й задълбочаване трябва да бъде запазен във формат ЕС-27\", каза Алеш Хмелар, който е държавен секретар на Чешката република по европейските въпроси.  „Участието на членовете извън еврозоната в дискусиите и пълната прозрачност и откритост на инициативите трябва да бъдат гарантирани\", каза той, като добави, че Прага предлага откриването на Еврогрупата за държавите извън еврозоната, например под формата на предоставяне на страни като Чешката република на статут на наблюдател. Чешки политици признават, че въпреки надеждата, че един ден ще се присъединят към еврозоната, вътрешните съображения правят интеграцията далечна възможност.  „Политиците се радват главно на това да извличат ползи от ЕС и да се държат на разстояние от непопулярни елементи\", каза Петер Йежек, чешки евродепутат за ANO 2011 (Акция на недоволните граждани – бел. ред.), движението, основано от Андрей Бабиш, който е начело сред кандидатите за премиерския пост на парламентарните избори на 20-21 октомври. Докато Йежек смята, че Чешката република трябва да се закотви на Запад и да се присъедини към еврото, опозицията сред обществеността гледа на тези перспективи като на „слаби\". Бабиш проведе силно евроскептична кампания, която се противопоставя на членството в еврозоната. Но докато Полша, Унгария, Чехия, България, Румъния и Хърватия се борят с това как да реагират на дебатите за бъдещето на ЕС, един от техните съседи далеч не се притеснява от перспективата за Европа на много скорости. Еврозоната „не може да остане в положението, в което е сега, и е ясно, че ако искаме еврото да остане наша валута, ще трябва да задълбочим процесите\", каза Петър Суско, говорител на външното министерство на Словакия.  Страната му се присъедини към еврото през 2009 г. „Защо не трябва да позволяваме на тези, които искат, да се движат по-бързо? За Словакия основният принцип е, че всеки трябва да има право да се движи по-бързо, без ограничения.\", каза Суско.", "date": "2017.10.11", "title": "Разнобой в ЕС на източния му фланг"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/373770-%D0%B4%D0%B6%D0%BE%D1%80%D0%B4%D0%B6-%D1%84%D1%80%D0%B8%D0%B4%D0%BC%D0%B0%D0%BD-%D1%80%D1%83%D1%81%D0%BA%D0%B0%D1%82%D0%B0-%D1%80%D0%B5%D0%B2%D0%BE%D0%BB%D1%8E%D1%86%D0%B8%D1%8F", "text": "Наближава 100-годишнината от Руската революция. Това беше революция, основана не само на надежда, но и на увереността, че обществото може да бъде изпълнено с равенство, изобилие и свобода. Тя създаде режим, който е готов и се чувства принуден да отиде във всякакви направления, за да създаде това съвършенство, но този режим приключи през 1991 г., изчерпан от създадения от него скъперник.    Руската революция е вдъхновена от работата на Карл Маркс и тази работа е редуцирането на абсурда на френското просвещение. Просвещението твърдеше, че човечеството е в процес на развитие - непрекъснато се натрупват знания и с това положението на човечеството постоянно се подобрява. В центъра на този процес имаше причина, която да доведе до напредък. И основният стремеж бе, че най-съвършеното правителство е това, което насърчава принципа на равенство между хората.    Представител на всичко това беше интелектуалецът, който поставя основанието в центъра на всичко и затова беше този, който щеше да постигне напредък. Интелектуалецът би разбрал необходимостта от подобряване на човешкото състояние и следователно би разбрал, че всеки, който е възпрепятствал това, е враг. Интелектуалецът стана политик, търсещ сила, а след това тласка масите към трансформация на човешкия живот.    Но просвещението показа парадокс. Ако човешкият прогрес е сигурен, тогава защо интелектуалецът трябва да полага усилия и да рискува да го насочва напред? Но е имало и друг парадокс. Интелектуалецът също е гладен за значимост отвъд онази, каквато е имал в живота си. Той е бил жаден за власт и признание и поради това визията за напредък, който е трябвало да осигури за човечеството, е била изключително съблазнителна. Парадоксът изисква съзерцателно разглеждане. Но съзерцанието не взема под внимание парадокса и преобладава във Френската революция. А онези, които осуетяват прогреса, трябваше да бъдат елиминирани. Интелектуалците показаха безмилостността на чистата логика, логика, която виждаше хората като инструменти за оформяне.            Маркс пое импулса на просвещението като свое логично заключение. Той вярвал не само в напредъка, но и в напредък, който ще доведе до съвършенството на човечеството. Това съвършенство ще доведе до края на недостига и появата на истинско човешко равенство. Това беше неизбежно, защото вътрешните противоречия на капитализма в крайна сметка го унищожиха, освобождавайки пролетариата да наложи диктатура, която би създала тази реалност.    Проблемът обаче беше, че пролетариатът, разбит от капитализма, няма да може да се изправи и да изгради новия ред. И така, отново се проявява напрежението между неизбежното и необходимостта от човешко действие. Маркс се опитал да реши проблема, като твърдял, че от пролетариата ще се появи революционна партия и ще наложи диктатура, която ще бъде посредник както за организиране на работниците, така и за изграждане на ново човечество.   Владимир Ленин се фокусира върху изграждането на комунистическа партия. Проблемът, твърдял той, е, че работническата класа страда от \"фалшиво съзнание\". Тя не знаеше какви са нейните интереси поради състоянието си и затова не можеше да се освободи. Комунистическата партия трябваше да бъде създадена от онези, които бяха пронизали булото на фалшивото съзнание и ясно бяха видели какво трябва да се направи. Това не би било просто повеждане на работническата класа; това би подкарало работниците към напредък. И хората, които са можели да прозрат отвъд фалшивото съзнание, бяха интелектуалците, които станаха лидерите на болшевиките.    Ленин и хората от неговата партия бяха интелектуалци, които говореха за научния социализъм и които щяха да направят всичко необходимо, за да принудят работническата класа да осъществи съдбата си. Но не работническата класа беше тази, която предизвика руската революция. По-скоро това беше Първата световна война, която доведе до смъртта на милиони, разби гръбнака на руската армия и предизвика въстание на войници. Ленин пристигна в Санкт Петербург благодарение на германската армия, която го прехвърли в града в запечатан влак, за да го използва за изкореняване на въстанието, което ще извади Русия от войната.            Въстанието успя и доведе до продължителна гражданска война, в която още милиони умряха. Червената армия, създадена от интелектуалеца Леон Троцки, воюва безмилостно и ефективно. По време на тази война Ленин изрече вечната фраза: \"Целта на терора е да ужасява.\" Революцията може да успее само, ако може да ужаси масите да се подчинят на повелите й и за тази цел терорът беше приложен. Това е бил терор, който ще трае дълго време, но чиято цел беше да изгради ново хуманно общество. Представата за свястно общество се слива с гордост в безмилостна логика и безмилостна политика. Така се създава култура, в която милостта е контрареволюционна слабост.    Истината е била, че интелектуалците познават ужаса само като абстракция. Те го прилагат, но не и с пълната безмилостност на завършен бандит. Мислели са твърде много и това остава техен подход        Това, което се появи поради това, беше Йосиф Сталин, който действаше като перфектен гангстер - единственото нещо, което всъщност беше направено съвършено. Мъжете като Троцки и другите лидери на болшевиките пишат за безмилостното преследване на революцията, но Сталин е олицетворявал безмилостността. Той не беше като интелектуалците; той нямаше никакъв интерес към техните теории и заблуди. Той разселва интелектуалците, които са водили революцията, и в крайна сметка убива тях и милиони други. Когато Съветският съюз се нуждаеше от модернизиране на своята индустрия в очакване на война, държавата трупа парите чрез продажбата на зърно - почти цялото зърно, което произвеждаха украинците - създавайки масов глад, довел до смъртта на милиони.    Първата мисия на комунистическата партия, според доктрината, е, че тя трябваше да оцелее и затова Съветският съюз трябваше да оцелее - по всякакъв начин. Ленин беше теоретик на терора и практикуващ го. Но това, на което той отвори вратата, не беше освобождението на човечеството, а Сталин, човек, който практикуваше терора като крайна цел, а не като средство.    Не е ясно, дали Сталин е бил марксист или е използвал марксизма като оправдание за завземането и задържането на властта. Но независимо от това, Сталин е вярвал, че партията не може да оцелее без безмилостно потискане, за да донесе свобода. А това означава, че Сталин е трябвало да остане на власт, за да управлява потискането. Убежденията на Сталин и неговите интереси са били същите и дреболиите са били без значение.      След като взима властта, Ленин подписва мирен договор с Германия, който предава големи територии от новия Съветски съюз на германците. Това помага за обезопасяването на Съветския съюз, но Ленин се придържа към възможността да доведе до нещо по-добро. Когато Сталин пое властта, Съветският съюз стана нация като всяка друга, преследвайки геополитическите интереси на Съветския съюз по естествен, безмилостен начин. На теория целта беше да се защити партията на работниците и да се разпространи доктрината на комунизма по света с каквито и да е средства. Но визията на Просвещението за човешкия прогрес стана остаряла. Безпощадността се превърна в самоцел. Необходимото зло се превърна в нормален ход на събитията.         Съветският съюз и нацистка Германия бяха еднакво безмилостни. Хитлер не е бил интелектуалец в смисъл, че е учен, но е живял в свят на идеи и в този свят целта не е била комунизмът, а само издигането на арийската раса. Хитлер смята, че това е неизбежно, но като комунистите, той трябваше да действа с пълна и безмилостна жестокост, за да стане това. Защо арийците още не са управлявали, ако са били по-добри, е толкова без значение, колкото защо пролетариатите се нуждаят от интелектуалци, които да ги ръководят, след като тяхната победа е неизбежна.    Това беше проблемът, по който мислителите трябва да мислят. Но като мъже на действието, а не като мъже от съзерцанието, Сталин и Хитлер преследваха мечтите си с научна прецизност, която се съсредоточи единствено върху съображения за необходимост, а не за хуманност. Отстоянието между мислителите и здравия разум никога не е било по-голямо от това през ХХ век. Вместо да разрешават проблемите в мислите си, те ги оставят настрани, за да действат. И за да ги остават настрана, те превърнаха средствата - безпощадността – в крайност.          Просвещението беше епоха на идеите. Идеите, оставени сами за себе си, без да са обгърнати от чувство за благоприличие, не познават граници. Това е историята на по-голямата част от ХХ век, оформена, каквато е била, от Хитлер, Химлер, Ленин и Сталин. Логиката е като игра на шах. Не се тревожиш за съдбата на пешка. Също така действат идеологиите на ХХ век. Смъртта на пешка означаваше нищо в сравнение с мечтите. И колкото по-големи са мечтите за хората, толкова по-малко важни бяха хората. Мислите въплъщават логика, а логиката, която се отприщи, е лишена от милост.    Това, което се появило след Сталин, вече не били тирани, а оцелели, хора, които живеели при Сталин, правейки това, което трябвало да бъде направено, без сънища и само със страхове. Никита Хрушчов и Леонид Брежнев бяха мъже, които искаха да живеят и да просперират, но които нямаха големи мечти отвъд защитата на Съветския съюз. С идеята, изгубена в безкрайни кръвопролития, оцеляването беше единственото, което остана; и това е мястото, където геополитиката - изкуството, чрез което оцеляват държавите, идва. Но геополитиката, родена от огромни визии, е нещо плитко и не може да подкрепи Съветския съюз.    Съветският съюз се срина поради много причини, но най-вече заради изчерпване и циничност. След като не остана нищо, в което да се вярва, стана слаба версия на истинска държава. Това, което се появи в края на краищата, беше старата Майка Русия, уморена и омърсена от мечтите си, нито вярваща много в, нито дори играеща играта на геополитиката с ясна прецизност.     Урокът от това е опасността от идеи, когато те не споделени като абсолютни истини, изискващи абсолютна логика, като по този начин изключват омекотяването на доброта или благоприличие. Ако идеите трябва да се преследват на всяка цена, тогава всичко, което стои по пътя им, трябва да бъде смазано. Проблемът е, че в този свят човекът, който смазва най-добре, печели. Така Маркс, нещастният интелектуалец, който постави всичко това в действие, беше заменен от Ленин, наполовина интелектуалец и наполовина главорез, който на свой ред беше заменен от Сталин, пълен главорез.    Разстоянието между Маркс и Сталин изглежда огромно. Но всъщност има една вътрешна връзка между двамата. Интелектуалците мислят и имат идеи. На практика тези идеи губят замъглеността на библиотеката и класната стая и приемат яснота, която изисква послушание. Накрая интелектуалецът няма воля да наложи страх, необходим за послушание. И това налага въвеждането на гангстеризма.    Руската революция е въплъщение на една идея - идея, превърната в политическа партия, управлявана от човек, който претендира за власт на логиката и който убива всеки, който е стоял на пътя му. ХХ век беше изпълнен с такива мъже. Днес бандитите имат по-малко идеи и това ги прави по-малко амбициозни. Като цяло.", "date": "2017.10.11", "title": "Джордж Фридман: Руската революция"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/373756-%D0%BD%D0%B5%D0%B7%D0%B0%D0%BA%D0%BE%D0%BD%D0%B5%D0%BD-%D0%BC%D0%B8%D0%BB%D0%B8%D0%B0%D1%80%D0%B4-%D0%B7%D0%B0-%D1%81%D0%B0%D0%BD%D0%B8%D1%80%D0%B0%D0%BD%D0%B5,-%D0%BE%D1%82%D1%81%D0%B5%D1%87%D0%B5-%D1%81%D0%BC%D0%B5%D1%82%D0%BD%D0%B0%D1%82%D0%B0-%D0%BF%D0%B0%D0%BB%D0%B0%D1%82%D0%B0", "text": "              Припомняме, че тази програма за уж безплатно саниране е под пряката отговорност на регионалното министерство, което доскоро лани се управляваше от Лиляна Павлова, която пък сега отговаря за Европредседателството ни. 19 минути неведнъж писа, че в санирането се допускат огромни грешки и се правят злоупотреби с парите на данъкоплатците. Сега това доказва документално публикуван в късно в понеделник одитен доклад на Сметната палата за изпълнението на държавния бюджет за 2016 г.     „При Националната програма за енергийна ефективност на многофамилните жилищни сгради има нарушение на бюджетната дисциплина и не са спазени изисквания от Закона за публичните финанси”, сочат проверителите от Сметната палата. Според тях ведомството на Павлова през 2016 г., е превишило уточнения план на максималния размер на ангажиментите за разходи, поети през 2016 г. с държавния бюджет, с над 1.096 млрд. лв. А не би трябвало да се допуска започването на програми или проекти, разходите за които не са предвидени в Закона за държавния бюджет.   Припомняме, че по данни на строителното министерство държавата е платила средно по 17 359 лева за един апартамент. Предварителните изчисления бяха, че санирането на едно жилище би трябвало да струва средно между 4000 и 8000 лв. Регионалното министерство се оказа принудено на два пъти да намали пределните цени за обновяване на един квадратен метър.   19 минути писа, че преди дни новият регионалени министър Николай Ненков обяви, че изцяло “безплатно” саниране на блокове вече няма да има. “В бюджета за 2018 г. няма да се искат средства за саниране на частни жилищни сгради. Сключените досега договори с етажните собствености ще бъдат довършени по досегашните правила”, каза той.   От 2019 г. програмата ще продължи отчасти със средства от бюджета, но по нови правила, които тепърва ще се обсъждат. Най-вероятно собствениците също ще дават пари за обновяването на блоковете си. Точен процент не бе споменат, но се обсъжда той да е между 20 и 50%.   Не само МРР е харчило от парите на данъкоплатците на воля, обявиха още от Сметната палата.   При четири от първостепенните разпоредители с бюджетни средства е установено превишение на отчетените разходи – Министерство на културата, МЗХ, НСО и Държавна агенция Държавен резерв и военновременни запаси.  ", "date": "2017.10.11", "title": "Незаконен милиард за саниране, отсече Сметната палата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/373757-%D0%BA%D0%BC%D0%B5%D1%82%D1%8A%D1%82-%D0%BD%D0%B0-%D0%B4%D0%BE%D0%B1%D1%80%D0%B8%D1%87-%D1%89%D0%B5-%D1%81%D1%8A%D0%B4%D0%B8-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%BA%D0%B0,-%D1%87%D0%B5-%D0%BD%D0%B0%D0%BF%D0%B8%D1%81%D0%B0%D0%BB%D0%B0-%D0%BA%D0%B0%D0%BA-8-%D0%B4%D1%83%D1%88%D0%B8-%D0%BE%D1%82-%D0%BE%D0%B1%D1%89%D0%B8%D0%BD%D0%B0%D1%82%D0%B0-%D1%89%D0%B5-%D0%B2%D0%B7%D0%B5%D0%BC%D0%B0%D1%82-%D0%BD%D0%B0%D0%B4-%D0%B7%D0%B0%D0%BF%D0%BB%D0%B0%D1%82%D0%B0-455-%D1%85%D0%B8%D0%BB-%D0%BB%D0%B5%D0%B2%D0%B0", "text": "Голям проект за воден цикъл в Добрич, който ще се изпълнява с кредити от банки, включва и близо половин милион лева за възнаграждение на хората, които ще го ръководят, т. нар. звено за управление на проекта.  „Секретарката на кмета, пиарката му, общинска съветничка от ГЕРБ, бивш зам. кмет на Балчик и прочие са включени в звеното за изпълнение на проекта на водния цикъл. Те няма да работят на терен, само ще администрират, но за сметка на това ще получават солидни възнаграждения”, пише добричкият сайт „Бележник”.      Той съобщи още през март, че „общата заделена сума само за заплати на назначените в административното управление на водния цикъл е 455 хиляди лева. Сведенията за парите, за възнагражденията на лицата, както и имената им, получихме от община Добрич след запитване по Закона за достъп до обществената информация (виж  ).   Редактор и основен автор на сайта „Бележник” е журналистката Юлиана Велчева, работила в миналото като кореспондент на в. „24 часа” и съкратена, когато настъпи ерата на Пеевски в тази пресгрупа. След последната публикация, кметът Йордан Йорданов се е заканил да я съди, като дори написал статус в страницата си във Фейсбук. Възнагражденията и хората, които ще ги взимат са определени от него и общината.    Същевременно сайтът „Бележник” пише за „тоталната липса на информация за водния цикъл, заради това, че гражданите не са уведомени нито къде ще се прави подмяна, нито пък са наясно каква част от градското водно трасе ще бъде обновена”. И от сайта са се добрали само до подробности за хората, които трябва да водят проекта.   Нека читателят сам прецени дали е нормално такова възнаграждение:  1. Ръководител на проекта: 75 330 лв.  2. Координатор: 58 590 лв.  3. Експерт комуникация, информация и публичност:  46 035 лв.  И т. н. общо 9 души (от тях 8 от общината) ще си разделят 455 000 лева, според данните предоставени на сайта „Бележник” по Закона за достъп до обществената информация. Това са пари над заплатата, защото повечето от тези хора са на заплата в общината.   „За рязане на лентички, кафе паузи и подобни обаче са заделени над 200 хил. лева”, пише сайтът „Бележник” (виж тук).   Е   „Кога е започнал водният цикъл, ние не се наемаме да гадаем. Какво точно ще включва и откъде ще минава, за добричлии е пълна загадка. Ето обаче лицата, които отдавна трябваше да съобщят това. Ето и възнагражденията, които кметът на Добрич Йордан Йорданов е определил:   1. Ръководител на проекта: инж. Живко Неделев, бивш зам. кмет на Балчик  – 75 330 лв.   2. Координатор: инж. Добринка Михова, главен експерт в Дирекция УТИОС – 58 590 лв.   3. Експерт комуникация, информация и публичност:  Галина Миткова, началник на канцеларията на кмета и пиар – 46 035 лв.   4. Юрист на проекта:  Росица Маркова, юрист на община Добрич – 37 665 лв.   5. ВиК инженер, направление пречистване: Николай Читърлиев – 58 590 лв.   6. ВиК инженер, направление ВиК:  инж. Димка Атанасова-Петрова– 58 590 лв.   7. Експерт счетоводство и финанси: Божанка Вуцова, общински съветник от ГЕРБ  – 50 220 лв.   8. ВиК инженер, представител на асоциирания партньор: инж.Димчо Димов – 35 573 лева.   9. Служител, отговарящ за съхранението на документацията: Мария Йорданова, секретарка на кмета на Добрич – 34 407, 50 лв.  ", "date": "2017.10.11", "title": "Кметът на Добрич ще съди журналистка, че написала как 8 души от общината ще вземат над заплата 455 хил. лева"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/373758-%D1%80%D0%B0%D0%B4%D0%B8%D0%BA%D0%B0%D0%BB%D0%B5%D0%BD-%D0%BA%D0%BE%D0%BD%D1%81%D0%B5%D1%80%D0%B2%D0%B0%D1%82%D0%B8%D0%B7%D1%8A%D0%BC-%D0%B8%D0%BB%D0%B8-%D0%BD%D0%BE%D0%B2-%D1%84%D0%B0%D1%88%D0%B8%D0%B7%D1%8A%D0%BC", "text": "            Преди няколко месеца в НБУ имаше конференция на тема „В криза ли е либералната демокрация?“. На нея млад консерватор, както той сам се определя, обясни, че социалното неравенство е не само естествено, но и полезно, с което предизвика следният въпрос: „А ти приемаш ли политическото равенство“. Отговорът му, за всеобща почуда, беше „не“. И ако социалните неравенства, техният статут, управление, последици, са били отдавна предмет на дискусии между левите и десните, то политическите неравенства, мислех си, вече навсякъде по света, поне официално, са отхвърлени като несъвместими дори с най-тясно разбираната демокрация. Очевидно съм се лъгал.   Днешните радикални консерватори [1]смятат социалните неравенства за „естествено продължение“ на различията между хората. След като хората са различни, значи са и естествено неравни, другото е насилие над природата.  , пише в своя блог:   Тук смесването на различие и неравенство е очевидно. Да не говорим за конкуренция и състезание. В английския език първото е competition и се отнася за капиталистическия пазар, където ефектът от конкуренцията е елиминиране на конкурентите. Но състезанието или съревнованието е от друг порядък, защото concurrence означава „съвместно бягане“ и това се отнася до политиката и демокрацията – тук целта не е някой да бъде елиминиран, а публиката да избере, евентуално, по-добрия. Както при спорта. Но политическото равенство на гражданите е принцип, който разграничава две разбирания – демократичното и недемократичното, а не лявото и дясното.     В Полша се гласят да забранят абортите (свободата на жените да решат, кога и дали да имат дете). В България   иска същото в малобройна демонстрация пред парламента:    У нас, както следва в една посткомунистическа страна, критиците на правото на аборт няма как да не стигнат до отговорността на комунизма за това. Петър Николов в  си пише:   Правото на аборт (доброволно прекъсване на бременността) се приравнява на голодомора и холокоста! Нещо като мрачен заговор за затриване на човечеството.   В друг текст, озаглавен „ “, авторът й Калоян Правов отбелязва:   Видимо няма трета възможност – жената да не иска дете, да не говорим за много други възможности. Тук въпросът винаги е бил, дали личната „морална погнуса“ непременно трябва да се превърне в законова забрана, вместо да се остави въпросът на моралната преценка на засегнатите жени?     В Европа изпитват сериозни притеснения от разширяването на влиянието на ултранационалистическите партии (като „Алтернатива за Германия“, Националния фронт във Франция, Партията на свободата в Австрия и много други), които повечето анализатори квалифицират като ксенофобски (в крайния вариант) или като радикално консервативни (в мекия вариант). Изданието  посочва, че „българската крайна десница ще разтърси Брюксел“, защото лидерите й се застъпват за употреба на сила срещу мигрантите, говорят остро срещу съседите или дори използват расистка реторика срещу ромите.   Но в България, очевидно, това не е никакъв проблем Дари напротив –   обяснява:   И призовава:    Подобен призив направи и  :   Изходът е: националистите в управлението навсякъде! За да се спаси Европа.     В друг план, но равняващ се по горните две,   обяснява, че в България не е имало антифашизъм, защото не е имало фашистко управление. Затова    Това, вероятно, трябва да е вярно и за Франк Томпсън (1920-1944), разстрелян след като е заловен с други партизани.   unknown.“  Това четем в статия на   за посещението на гроба на майор Томпсън от Роджър Уотърс, знаменитост от „Пинк Флойд“. Но присъдата на радикалните консерватори е: убит „заради практикуването на въоръжен терор“! Е, в гроба му са и останките на девет неизвестни човеци, но то е защото вероятно са пропуснали да ги отбележат в законосъобразната присъда след състезателен съдебен процес през юни 1944 г. в една „цивилизована европейска страна, с прилична (за военните условия) свобода на словото и съвестта“.     ГЕРБ предложи за председател на Комисията по досиетата (пълното й наименование е бюрократичен абсурд) своя депутат Антон Тодоров (с когото някои, които слабо ме познават, продължават да ме бъркат). Този опит (провалил се, засега) показва само желанието тази комисия да бъде използвана предимно за разчистване на сметки с политически противници, а не за да съдейства за разкриване на тъмните страници от репресиите в миналото. Прицелът е най-вече лявата опозиция, целта е управляващата ГЕРБ да има инструмент за потискане на опозиционната критика, особено след успешното елиминиране от парламента на дясната опозиция. Похватът е същия като в Полша и Унгария, където ултраконсервативните правителства фактически премахнаха опозицията, използвайки иначе инструментите на демокрацията, но разбирана предимно като власт на мнозинството.   В защита на кандидатурата на Антон Тодоров, разбира се, беше мобилизиран и патетичният антикомунизъм, винаги удобно прикритие за много посткомунистически безобразия.   определи така онези, които отхвърлиха кандидатурата му:  .  :  . No comment!     Унгарският премиер  , когото мнозина у нас и отдясно, и отляво смятат за добър пример за следване, заяви в една реч от юли 2014, след като спечели отново изборите:   Демокрация, която не е либерална, но ще уважава свободата и човешките права? Такова нещо още е нямало, но ключът на разбирането на това изказване е в християнството. Именно на негова основа ще се гради новата, нелиберална демокрация.   Почти стана модно днес кризата на либералната демокрация и държава да се съобщава като положителна новина. Публично се изразява радост, че приключваме с либералния ред.   се радва:   очаква консерваторите да задават дневния ред и се радва на края на либерализма:      Онова, което свързва всичките тези отделни събития е, че около всяко виждаме повече или по-малко прокарване на няколко основни идеи, които се родеят с „първичния и вечен фашизъм“, така както го определя Умберто Еко. Той предлага  , но тук ще се позова само на някои от тях, защото, пише Еко,  .   Следват няколко дословни цитата от Умберто Еко.        Накратко: отричане на либералната демокрация и на либералните интелектуалци; национализъм; традиционни ценности; елитизъм и убеждение, че социалното неравенство е естествено; отхвърляне на свободата на жените да решават, какво да правят с бременността си; убеждение, че са „глас народен“; консенсус срещу различното. Разпознаваме много от тези черти заедно и поотделно в горните случаи. Но ще добавя и още няколко дословни цитати.    (07/04/2015):  :   Пак  :  [4] :    Към казаното ще добавя и още две разбирания на днешните радикални консерватори: ултранационалистите не са опасни, а фашизмът не е заплаха. Според тях заплахата са либералите и културният марксизъм, също такива като вече отминалият комунизъм.   обяснява:   А това, че фашизмът днес не е заплаха се вижда в опитите за тотално отхвърляне на легитимността на антифашистката съпротива в България.   Нещо повече, изключването на съществуването на антифашистка съпротива в България през Втората световна война непряко (а може би пряко) легитимира противниците на партизаните, независимо дали става дума за правителството и неговата жандармерия, или за толерираните и дори влиятелни в правителството кръгове на Българските национални легиони, ратниците и други парафашистки или откровено пронацистки организации през този период. Такава позиция застава на страната на хора като Дянко Марков днес, превръщайки го единствено в мъченик на антикомунизма, но забравяйки неговото минало, свързано с легионите и тяхната откровено пронацистка дейност. Това не е никак безобидно.   И още от същата книга на Хитлер:   (с. 186)  [5]  (с. 226)   (с. 261)   (с. 47)   А ето още нещо и от Мусолини:   (реч от октомври 1926 г.)[6] А в реч през две хиляди католически свещеници от януари 1938 г.  приканва събранието  .[7]     Не мисля, но се опасявам, че идеите, които налагат като „истината за света“, подхранват една публична среда, в която първичният фашизъм лесно вирее. С други думи, стават волни или неволни съучастници в легитимирането на антидемократични идеи, питателна среда за новите разновидности на фашизма. Или както казва Умберто Еко във вече цитирания текст:    Създаването на такава питателна среда, която помпа крайния национализъм, реакционния (радикален) консерватизъм, завоалирания и открит расизъм не е само резултат от горепосочените идеи. Мощната реклама на неравенството прониква навсякъде. Като например в тази невинна   като „най-правилния избор за живот“:      Да живее прекрасният нов свят, основан на естественото неравенство и разпадането на обществото на затворени общности, които, всяка у дома си, живеят щастливи и нехаят за останалите. Нито Оруел, нито Хъксли са имали толкова богато въображение. Но нали пак   обяснява:   Друг модус няма, няма съжителство, няма съвместно съществуване, няма взаимно проникване, няма взаимодействие, няма мултикултурализъм – единствено доминация.    ", "date": "2017.10.11", "title": "Радикален консерватизъм или нов фашизъм?"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/373759-%D0%BA%D0%B0%D0%BA-%D0%B4%D0%B0-%D0%BF%D1%80%D0%B5%D1%86%D0%B0%D0%BA%D0%B0%D0%BC%D0%B5-%D0%BA%D0%BE%D0%BB%D0%B5%D0%BA%D1%82%D0%BE%D1%80%D1%81%D0%BA%D0%B8%D1%82%D0%B5-%D1%84%D0%B8%D1%80%D0%BC%D0%B8", "text": "Несъгласие за обработване на лични данни вече няма да бъде причина за отказ от сключване на договори. Това заяви Венцислав Kараджов, председател на Комисията за защита на личните данни (КЗЛД).   Промяната, която е обвързана с по-голяма защита на потребителя, е разписана в Общия регламент за защита на личните данни в ЕС, който предстои да бъде въведен и в българското законодателство.     Пример за това каква е ситуацията в момента е съгласието за предоставяне на личните данни на лица, например на колекторски фирми. Когато има изискуеми задължения към мобилен оператор се предоставят личните данни на физическото лица на колекторска фирма. Тя от името на оператора започва да събира тези суми, които не са платени за използваната услуга от физическите лица и започва да ги издирва. Това издирване представлява обработка на лични данни като адрес, ЕГН с цел да се съберат тези средства.   „В момента, за да се сключи договор с мобилен оператор се изисква физическото лице да се съгласи личните му данни да се предоставят на такава фирма. Новият регламент казва, че съгласието трябва да бъде изрично. Това значи, че трябва ясно да е посочено на кого точно ще трябва да се разкрият личните данни, а не на всяка трета фирма, с която администраторът може да сключи договор“, заяви председателят на КЗЛД.     Венцислав Kараджов обясни, че комисията работи в последните две години, за да може да промени Закона за защита на личните данни така, че да съответства на новия общ регламент на ЕС. Регламентът, от своя страна, е приет като общ, за да обхване всички случаи за защита на личните данни, а неговото прилагане ще има пряко действие, независимо от това дали в България ще се извърши реформа в областта на законодателството или не.   „Всички норми, които противоречат на тези, приети с регламента, няма да се прилагат. Регламентът създаде възможност и по-скоро задължение на надзорните органи да извършват регулация в области, които са позволени от самия регламент и това налага изменения в Закона за защита на личните данни. Целта ни е до края на годината да има внесен законопроект на Закона за защита на личните данни така, че бизнесът да има време да се подготви за новите промени и гражданите да се запознаят с новите права, който им предоставя общият регламент“, заяви Венцислав Kараджов.   Той поясни, че те са надградени с някои допълнителни възможности като пренос на личните им данни в машинно-читаем вид от мобилни оператори, интернет доставчици и фирми, които обработват личните им данни. Това, според Kараджов, бъде улеснение за тях, тъй като имат допълнително повишени възможности за защита на личните си данни при профилиране или други незаконосъобразни действия на администратора.   Председателят на КЗЛД успокои бизнеса, че трябва да бъде спокоен, защото реформата нямало да бъде с такава съществена разлика, съобразно сегашното приложение на правилата за защита на личните данни и изискванията, на които бизнесът трябвало да отговаря.   Съгласието на физическите лица е основание за обработване на лични данни. Но по новия регламент липсата на това съгласие вече няма да е основание за отказ на предоставяне на услуги. Много фирми в момента отказвали услуги, ако не се предостави съгласие. „Общият регламент се е произнесъл по този въпрос и мисля, че оттук нататък практиката ще бъде променена така, че фирмите-администратори да търсят други способи и средства за обработване на личните данни, когато искат да съберат задълженията си“, каза още председателят на КЗЛД.   В практиката са много чести случаите, в които Вашето задължение към банка, мобилен оператор, топлофикация или към друг доставчик на стока или услуга се прехвърля на външни фирми, тъй наречените колекторски фирми. Прехвърлянето на вземането се извършва чрез договор за цесия, при която Вашият предишен кредитор, наречен в договора „цедент” прехвърля задължението Ви на колекторската фирма, наречена в договора „цесионер”. След извършването на това прехвърляне, върху Вас започва един непрестанен психически тормоз – постоянни писма и телефонни обаждания, в които Ви приканват или по – скоро заплашват да изпълните задължението си. По неясен и съмнителен начин тези фирми се сдобиват с телефонните номера и на лица, свързани с Вас – родители, братя и сестри, съпруга/та Ви, работодателя Ви и колегите Ви.     Съществуват законови изисквания относно цесията, които повечето търговци и доставчици на услуги не спазват, което прави прехвърлянето на вземането невалидно. На първо място, за да има сила цесията спрямо Вас, е необходимо предишния кредитор цедент (например банковата институция, отпуснала Ви кредит) да е подписала договор с колекторската фирма цесионер, за който договора Вие трябва да сте изрично уведомени от предишния кредитор или той да е упълномощил колекторската фирма да извърши такова уведомяване. В противен случай, цесията не произвежда действие спрямо Вас.  Съгласно чл. 99 от Закона за задълженията и договорите, „Предишният кредитор е длъжен да съобщи на длъжника прехвърлянето и да предаде на новия кредитор намиращите се у него документи, които установяват вземането, както и да му потвърди писмено станалото прехвърляне. Прехвърлянето има действие спрямо третите лица и спрямо длъжника от деня, когато то бъде съобщено на последния от предишния кредитор.“   Следователно всички обаждания и писма от колекторските фирми не означават нищо за потребителя на дадена услуга/стока, докато той не бъде уведомен по надлежния ред.   Дори и да сте надлежно уведомени, това не означава, че сте безпомощни и че след уведомяването Вие нямате какво повече да направите, за да се защитите.    Проверете дали в договора, който сте сключили се съдържа клауза, която дава правото на доставчика на стоката или услугата да предоставя личните Ви данни на трети лица. Ако не се съдържа такава клауза, то веднага заявете на лицето, което Ви тормози по телефона или с писма, че ще напишете жалба до Комисия за защита на личните данни за случая. Имайте предвид, че за неправомерно предоставяне на лични данни, Законът за защита на личните данни предвижда много солени глоби в размер от 10 000лв. до 100 000лв. както за предишния кредитор, така и за външната фирма колектор. Такова предупреждение определено ще стресне и двете фирми /стария и новия кредитор/ и ще доведе до преустановяване на техните неправомерни действия.   Имайте предвид, че дори и в договора да се съдържа такава клауза, на практика е възможно също да имате право да се позовете на законовата забрана личните Ви данни да бъдат обработвани от колекторската фирма. Това във всички случаи важи за наследниците на лицето, подписало договора, тъй като разбира се, няма как те да са изразили съгласие данните им да бъдат предоставяни на трето лице.   Ако въпреки отправеното предупреждение, писмата и обажданията продължават, трябва да знаете, че много често с Вас по телефона разговарят обикновени служители, които не са юристи и не са добре подготвени, за да съзнават какви „бели” могат да причинят на собствената си фирма работодател. В тези случаи, ако сте склонни още да преговаряте, може да поискате разговор с юрисконсултите или с някой от ръководното тяло на фирмата. Ако пък решите, че е безпредметно да провеждате разговори и желаете, колекторската фирма и предишния кредитор да бъдат санкционирани и да платят цената за оказания Ви тормоз, то депозирайте жалба пред Комисия за защита на личните данни.   Следва да имате предвид, че законодателят е предвидил срокове, след изтичането на които никой няма право да изисква от Вас заплащането на задължението Ви. Това е така наречената погасителна давност, която бива два вида – обща петгодишна давност, т.е. след изтичане на пет години от падежа на задължението, никой няма право да претендира да извършите плащане. Вторият вид е кратката три годишна давност, с изтичането на която се погасяват периодични плащания /например към мобилен оператор, задължения за парно и ток/. Тази давност не се прилага служебно, т.е. Вие трябва да направите изрично писмено изявление, че се позовавате на изтеклата във Ваша полза давност. Особеност на института на погасителната давност е, че тя бива спирана и прекъсвана при определени хипотези, регламентирани в закона. Поради което, Вие може да мислите, че давността е изтекла във Ваша полза, но де юре това да не е така. За да се извърши правилна преценка е необходимо да се консултирате с юрист, тъй като правилата са сложни, а хипотезите са различни и не може да се даде универсален отговор дали давността е била спирана и/или прекъсвана и поради това удължена над три, респективно над пет години. Въпреки това, съществува абсолютна давност от 10 години. Ако от възникването на Вашето задължение са изминали 10 години, то то е несъбираемо и никой няма право да го изисква от вас.   На практика често се търсят дължими суми след изтичането на пет, десет и дори повече години. За такива задължения хората разбират за тях от извънсъдебните покани и телефонните обаждания, които получават от фирмите за събиране на вземания. В такива случаи е много вероятно давността да е изтекла, като конкретната преценка следва да бъде направена от правоспособен юрист.   В/ Важно е да знаете, че когато задължението Ви е в малък размер /например 20лв. към мобилен оператор/, вероятността срещу Вас да бъде заведено дело е минимална, тъй като за завеждане и образуване на дело е необходимо ищецът /колекторската фирма/ да заплати държавна такса за делото в размер на 4 % от стойността на претендираната сума, но не по-малко от 50 лв. В такива случаи колекторската фирма в повечето случаи приема, че е безпредметно да води дело, още повече когато няма публичнодостъпни данни, че разполагате с някакво имущество, върху което впоследствие да бъде насочено принудителното изпълнение /т.е. което после да ви бъде разпродавано от държавния или частния съдебен изпълнител, за да се съберат принудително вашето парично задължение и всички суми, които са платени по делото/.   Важно е да знаете, че чрез изпращането на писма и осъществяването на непрестанни телефонни обаждания, повечето колекторски фирми не целят наистина да заведат срещу Вас дело, а по пътя на заплахите – да предизвикат във Вас стрес и по този начин, чрез упражнения срещу вас психологически натиск, да Ви предизвикат да извършите плащане.    Вие имате право за причинения Ви всекидневен стрес, да депозирате жалба до прокуратурата на Република България, за да бъде търсена от колекторската фирма в случаите, когато тя използва неправомерни методи за въздействие, наказателна отговорност за принуда, рекет и изнудване. В този случай, ако сте решили да депозирате жалба и до Комисия за защита на личните данни, имайте предвид, че последната ще спре разглеждането на производството пред нея, до приключване на наказателното дело /т.е. ще разгледа Вашата жалба, чак след като се произнесат прокуратурата и наказателния съд, което ще трае много години/. Затова, по целесъобразно е да предявите жалба само пред Комисия за защита на личните данни, за която посочих, че е оправомощена да налага глоби от 10 000лв. до 100 000лв. Под угрозата да бъдат санкционирани с толкова големи глоби, предишният кредитор и колекторската фирма ще бъдат склонни да преговарят с Вас, да приемат Вашите условия, стига само да оттеглите подадената жалба. Разбира се, депозирането на жалба пред Комисия за защита на личните данни, не е пречка след приключване на производството пред Комисията да образувате и наказателно производство срещу колекторската фирма.    При неправомерни действия срещу Вас, сигнализирайте и Омбудсмана на Република България. Макар неговите правомощия по закон да са ограничени (той не може да заведе дело от Ваша страна или да наложи глоба на колекторската фирма), той се ползва с голям авторитет в Обществото и има право да поиска от Конституционния съд обявяването на законови текстове за противоконституционни. В случаите, когато Омбудсманът сочи публично една институция или фирма като нарушаваща човешките права, това води до уронване на репутацията на тази институция или фирма. Всеки търговски субект държи името му публично да не бъде свързвано със закононарушения, поради това изявлението на Омбудсмана, че дадена фирма нарушава човешки права, много често на практика води до преустановяване на неправомерното действие от страна на тази фирма.   Следва да се има предвид, че колекторските фирми, за които са получени най-много оплаквания при Омбудсмана на България са „С. Г. Груп“ ООД, „Кредитреформ България“ ЕООД и „Фронтекс Интернешънъл“ ЕООД. Интервю с г-н Константин Пенчев, Омбудсман на Република България относно колекторските фирми, може да прочетете във вестник „Труд”, като използвате следния линк –  .   Репутацията на тези фирми вече пострада сериозно, след десетки сигнали и медийни публикации разкриващи тежки злоупотреби и незаконни действия в тяхната практика. Можете да помогнете за тяхното изобличаване, като ни изпращате вашите сигнали, които ние ще разпространим чрез медиите, на адрес  или на телефон    Ако сте жертва на тормоз от колекторските фирми, не се колебайте да се свържете с нас. Ако имате нужда от помощ в търсенето на подходящ юрист, ако се чудите как да подходите в ситуацията или просто имате нужда от някаква подкрепа, ние ще застанем зад Вас. Ще се радваме да Ви помогнем и заедно да се справим с произвола на престъпните колекторски фирми.   *Помощта, която можете да получите от Автономен Работнически Синдикат не е обвързана със заплащане или с членство в синдиката.", "date": "2017.10.11", "title": "Как да прецакаме колекторските фирми?"}
{"url": "http://www.classa.bg/%D1%81%D0%B2%D1%8F%D1%82/item/373755-%D0%B7%D0%B0%D0%B3%D0%BE%D0%B2%D0%BE%D1%80-%D0%BD%D0%B0-%D1%8E%D0%B6%D0%BD%D0%B0-%D0%BA%D0%BE%D1%80%D0%B5%D1%8F-%D0%B8-%D1%81%D0%B0%D1%89-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BA%D0%B8%D0%BC-%D1%87%D0%B5%D0%BD-%D1%83%D0%BD", "text": "САЩ и Южна Корея са искали да убият лидера на Корейската народнодемократична република (КНДР) Ким Чен Ун, предаде Би Би Си. По данни на британската медийна корпорация, работещи в Пхенян хакери са проникнали в информационния масив на военното министерство в Сеул и откраднали огромен обем данни.      Сред похитените документи е имало и план за съвместни действия на Република Корея и Америка за ликвидацията на водача на азиатската комунистическа държава. Северна Корея отрече да има нещо общо с хакерската атака.    \"В Сеул и Вашингтон си измислят, за да отклонят вниманието на хората от своите проблеми\", пише в съобщение на информационната агенция на Пхенян – ЦТАК.", "date": "2017.10.11", "title": "Заговор на Южна Корея и САЩ за убийството Ким Чен Ун"}
{"url": "http://www.classa.bg/%D1%81%D0%B2%D1%8F%D1%82/item/373751-%D0%BC%D0%B8%D1%81%D0%BB%D0%B5%D1%85,-%D1%87%D0%B5-%D0%B4%D1%8A%D1%89%D0%B5%D1%80%D1%8F-%D0%BC%D0%B8-%D0%B5-%D1%87%D1%83%D0%B4%D0%BE%D0%B2%D0%B8%D1%89%D0%B5", "text": "        „Сърцата им да бъдат изгорени и закопани\" - това предложение дойде от известния руски телевизионен водещ Дмитрий Кисельов в най-гледаното време по централната руска телевизия. Ставаше дума за гейовете и лесбийките, които в Русия наричат „хора с нетрадиционна сексуална ориентация\". Кисельов е пътеводната звезда на руската медийна пропаганда. Той лъже, насъсква, обижда - и така си печели обожание. Предложението му за изгарянето на сърцата веднага получи аплодисменти в студиото. Ловната акция срещу хомосексуалните започна именно с този стартов изстрел, който бе даден през 2012 година.     Година по-късно във Волгоград беше убит 20-годишен младеж. Защото бил хомосексуален. Главата му беше разбита с 20-килограмов камък. От омраза.     Малко след това Думата прие така наречения „закон срещу хомосексуалните\", съгласно който на наказание подлежат вече дори хора, които в присъствието на малолетни изразяват положително мнение за хомосексуалните. По този начин държавата иска да ограничи „пропагандата на нетрадиционната сексуална ориентация\".   Логичният извод: дори онези, които просто защитават хомосексуалните жертви на насилие, вече подлежат на наказание. За гейовете и лесбийките в Русия това означава едно: те не могат да разчитат, че държавата ще ги пази от заплахи, унижения и агресия. Въпреки че в Русия хомосексуалните връзки официално са разрешени.   Оттогава изминаха пет години, а хомофобията, която фактически е узаконена, се разпространява все повече. Който проповядва омраза срещу хомосексуалните, може не само да изкарва добри пари в телевизионните шоута, но очевидно и да събира електорална подкрепа. Или поне в определени православни среди. Всички, които официално насъскват срещу хомосексуалните, смятат себе си за защитници на тъй наречените „традиционни ценности\", за крепители на моралните темели на руското общество, което „прогнилият Запад\" напада отвън. Ни повече, ни по-малко.     В резултат от всичко това депутатът в Думата Виталий Милонов може да си позволи например публично да обижда гражданина на своята държава Борис Конаков. Безнаказано. „Пе*ал, който разнася СПИН\" - така Милонов нарича Конаков, само защото младият човек протестира срещу преследването на хомосексуални в Чечения.   И още последствия от фактическото узаконяване на хомофобията. Майката на една девойка на име Наталия признава, че е готова „да лази на колене и да се моли на Бога да направи дъщеря ѝ нормална като всички останали\". И че се e „отвратила като от чудовище\" от дъщеря си, когато Наталия ѝ разказала, че обича не момчета, а момичета. В крайна сметка майката все пак се преборила със себе си. Щастие за Наталия, за каквото само мечтаят мнозина други млади хора.      Защото има достатъчно истории за бащи, които пребиват дъщерите си. И за родители, които прогонват от домовете си своите хомосексуални деца. Правозащитниците регистрират и случаи на така наречените „коригиращи изнасилвания\", при които родители затварят хомосексуалните си дъщери в една стая с изнасилвач...     И още: милионерът Герман Стерлигов откри из цяла Русия хлебарници с надпис на вратата „Вход забранен за пе*али\". И никой дори не се сеща, че този отвратителен надпис много напомня за нацисткия „Вход забранен за евреи\". Да не си помислите само, че някой е подал жалба срещу Стерлигов. Руските медии по-скоро се вълнуват от прекалено високите цени на хляба.     Бизнесменът Стерлигов, който навремето имаше дори президентски амбиции, пропагандира същия начин на живот, за който се застъпва и депутатът Милонов: децата, кухнята, черквата. Служителите на бизнесмена обаче явно са много по-толерантни, установи младият блогър Кирил Егор, който сам е хомосексуален. Със своята камера той спокойно влиза в магазините на Стерлигов, макар че всъщност му е забранено.   И накрая: вече никой не пита за съдбата на онези повече от сто хомосексуални мъже, които в един таен чеченски затвор бяха подложени на унижения, бой и изнасилвания. Вестник „Новая Газета\", който е с критична нагласа към властта, писа в продължение на месеци за това. Почти единствен в цяла Русия. В чужбина скандалът се разпространи много по-бързо. В присъствието на руския президент Владимир Путин германската канцлерка Ангела Меркел дори публично постави въпроса по време на посещението си в Сочи. По онова време един от преследваните хомосексуални мъже в Чечения, Виктор от град Аргун, вече бе успял да избяга.     Борис, Наталия, Кирил, Виктор - всички те ни разказват историите си. Истории, пълни с болка и отчаяние, но и с кураж. Истории за тяхната хомосексуална любов, която е съвършено беззащитна в страната на име Русия.", "date": "2017.10.11", "title": "\"Мислех, че дъщеря ми е чудовище\""}
{"url": "http://www.classa.bg/%D1%81%D0%B2%D1%8F%D1%82/item/373752-%D0%B8-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D1%82%D0%B5-%D0%BC%D1%83-%D1%85%D0%BE%D1%80%D0%B0-%D0%BA%D0%B0%D0%B7%D0%B2%D0%B0%D1%82-%D1%82%D0%B0%D0%BA%D0%B8%D0%B2%D0%B0-%D0%BD%D0%B5%D1%89%D0%B0", "text": "        Не е новина, че републиканците в американския Конгрес не са някакъв монолитен блок. Не е новина и друго: че президентът Тръмп обича да си го изкарва на републиканските лидери, когато политическият успех за пореден път му изневери. Независимо от това човек всеки път онемява, когато чуе на какво жлъчно езиково равнище се водят споровете - и то публично.     Председателят на Комисията за външна политика в Сената Боб Коркър явно беше решил, че няма какво да цепи басма на Белия дом и на Доналд Тръмп, в резултат от което реакцията на последния не закъсня. Сенаторът се оказа изправен на позорния стълб и на свой ред обвини президента, че със заплахите си срещу Северна Корея (а скоро навярно и срещу Иран) е повел Америка по пътя към Трета световна война. Представете си само! Тръмп е обявен за войнолюбец не от някой миролюбив демократ, а от водещ сенатор в собствената му партия.   Да, опитите за възпиране на Северна Корея се провалиха. Но и самият Тръмп няма никаква стратегия как да го постигне. Освен ако не приемем, че войнствената му реторика е неговата стратегия. В този смисъл противоречията вътре в собствените му редици са наистина тревожен сигнал.  ", "date": "2017.10.11", "title": "И собствените му хора казват такива неща"}
{"url": "http://www.classa.bg/%D1%81%D0%B2%D1%8F%D1%82/item/373753-%D0%BA%D0%B0%D0%BA%D0%B2%D0%B8-%D1%86%D0%B5%D0%BB%D0%B8-%D0%BF%D1%80%D0%B5%D1%81%D0%BB%D0%B5%D0%B4%D0%B2%D0%B0-%D0%B5%D1%80%D0%B4%D0%BE%D0%B3%D0%B0%D0%BD-%D0%B2-%D1%81%D1%8A%D1%80%D0%B1%D0%B8%D1%8F", "text": "          Тъмносиньо и карирано: така изглежда сакото, донесло късмет на двама силни мъже през април тази година. Така беше облечен Александър Вучич в деня, в който спечели президентските избори в Сърбия - още на първия тур. Така беше облечен и турският президент Реджеп Ердоган в деня, в който с референдум за промяна на конституцията той прокара въвеждането на президентската система в Турция. Дреха, която кара могъщите да изглеждат модерно и лежерно. Дреха, която сръбските потребители на Туитър нарекоха \"диктаторското сако\".     Ердоган и Вучич си приличат не само по модния си стил. Сърбия не може да се мери с Турция по територия, затова Вучич и Ердоган всъщност играят в различни лиги. Но двамата обичат абсолютната власт, включително и опекунстването на опозицията и на критичните медии. В същото време и двамата се изживяват като спасители, които неуморно се трудят за благото на народа с цел да създадат нови работни места и да донесат растеж на икономиката.     Впрочем, точно за това ще става въпрос и днес, 10 октомври, когато Ердоган пристига на официално посещение в Белград, придружаван от 150 висши представители на бизнеса. За турския президент това не е нищо необичайно. За сръбското правителство обаче това е събитие, с което непременно трябва да се натрупат точки пред населението. Посланието гласи: към сръбските земи ще потекат огромни количества пари.     Икономическите нужди на турското правителство лесно влизат в съзвучие с тези на сърбите, казват икономистите. Вълшебната думичка за Анкара е \"експорт\": само ако износът продължи да нараства, може да бъде постигнат и наскоро обещаният годишен ръст от 5,5%. А Западните Балкани предлагат на турските инвеститори достатъчно евтина работна ръка и улеснен достъп до пазарите на ЕС. \"Процесът на присъединяване на Турция към ЕС практически е мъртъв. Затова и за турските инвеститори е изключително важно да могат да произвеждат стоката си в страни, които са по-близо до ЕС или дори са негови членки\", казва истанбулският икономист и политически коментатор Атила Йешълада.   Александър Вучич пък залага на свежи капитали и нови работни места - той дори е готов да плаща на чуждестранните инвеститори субсидии в размер на около 10 000 евро за създадено работно място. Сръбският автократ непрестанно повтаря, че в Европа страната му ще заеме първото място по растеж. Само че засега цифрите говорят друго: със своите 1,6 % през последните три години Сърбия бе последна по растеж в региона (Черна гора отбеляза 7,7%, Косово - 9,1%, а Македония - 10,2%). А средната работна заплата в страната е под 400 евро - една от най-ниските в Европа.   Всъщност турските пари ще потекат най-вече в т.нар. индустрии с ниска добавена стойност, т.е. там, където има нужда от обикновена работна ръка, а не от висококвалифицирани кадри. Секторът на иновациите ще усети турските инвестиции по-скоро слабо. Днес над 1 000 сръбски работници са заети в производството на евтини дънки за турски фирми. Според сръбското правителство, броят им ще скочи до 3 000. В Сърбия се говори и за турски интереси към местната дърводобивна и дървообработваща индустрия, както и към производството на млечни продукти. \"В подобни браншове в балканските страни много бързо може да се стигне до растеж и същевременно тези страни могат да бъдат използвани като експортна база на турската икономика\", коментира Атила Йешълада за Дойче Веле.     \"Бизнес-инвазия: Турция отново завладява Сърбия\" - през миналата година булевардният вестник \"Blic\" излезе със заглавие, което се заиграва с вековното османско владичество. Биляна Степанович, главен редактор на белградското икономическо списание \"Nova ekonomija\" обаче препоръчва да се гледа по-реалистично на ситуацията. Тя подчертава, че до момента турските инвестиции в региона се броят едва ли не на пръсти.     Износът в шест западнобалкански страни, всички от които са на опашката за ЕС (Сърбия, Албания, Босна, Косово, Македония и Черна гора) и имат общо 20 милиона население, е под 2 милиона долара на година. Турските производители продават повече продукция в Азербайджан или Израел, чието население взето заедно е дори под 10 милиона. Затова първо трябва да се изчака и да се види колко сериозни въобще са намеренията на турците, смята Степанович.   Немалко наблюдатели обаче предполагат, че балканските апетити на Турция са свързани не само с икономиката. Така например и днес Турция финансира джамии, училища и хуманитарни организации - най-вече в страните с преобладаващо мюсюлманско население като Босна или Албания. \"Тук си имаме работа и с неоосманизма. Турците живеят с илюзията, че бившите им колонии ги чакат едва ли не с широко отворени обятия\", казва Атила Йешълада.    А това не е така, подчертава икономистът и допълва, че все пак Турция има достатъчно причини, за да проявява и политически интерес към тези страни. \"От една страна турците се нуждаят от стабилност в съседство. От друга обаче правителството на ПСР вижда ЕС в средносрочен план по-скоро като съперник, отколкото като партньор. А в такъв случай Балканите могат да му бъдат полезни\", коментира истанбулският икономист.", "date": "2017.10.11", "title": "Какви цели преследва Ердоган в Сърбия?"}
{"url": "http://www.classa.bg/%D1%81%D0%B2%D1%8F%D1%82/item/373754-%D1%89%D0%B5-%D1%83%D0%B4%D0%B0%D1%80%D0%B8-%D0%BB%D0%B8-%D0%B5%D1%81-%D0%BF%D0%BE-%D1%85%D0%B8%D0%BF%D0%B5%D1%80%D0%BC%D0%B0%D1%80%D0%BA%D0%B5%D1%82%D0%B8%D1%82%D0%B5", "text": "От години Брюксел търси начин как да отговори на разтревожените фермерски оплаквания, че се експлоатирани от големите вериги супермаркети. Основното искане на земеделските стопани е, че ЕС трябва да въведе законодателство, с което да се сложи край на така наречените нелоялни търговски практики, като отложени плащания от страна на супермаркетите и злоупотреби с договори.     Всичко това обаче се промени след като Европейският комисар по земеделие и развитие на селските райони Фил Хоган отправи неочаквана атака към супермаркетите по време на реч в Дъблин. В нея той обяви също така, че ще се стреми да изготви проектозакон за защита на земеделските стопанства от хипермаркетите.   \"В момента супермаркетите се радват на \"супер сила\" заради двойния стандарт, породен от глобализацията и високата концентрация в Европа. Това им дава непропорционално предимство спрямо производителите\", коментира Хоган.     \"Този дисбаланс в силите между производители и търговци е толкова ярък, че води до ситуация, в която земеделците се чувстват заплашени от евентуално отмъщение от страна на търговците, от отложени плащания и други главоболия\", заявява още еврокомисарят.     Законопроектът на Хоган се очаква в началото на следващата година и ще включва нови правила, насочени към подобряване на ценовата прозрачност на пазара и към увеличаване на правомощията за земеделските производители, за да може те да се изправят пред по-малко проблеми със отложени плащания или подчинена позиция при преговори с търговските вериги.     Доклад на ЕК миналата година постави заключение, че ЕС трябва да \"въведе в държавите членки балансирана базова линия на забранени нелоялни търговски практики, която да очертае по-справедливи за производителите правила. Той препоръчва срокът за плащания да не надхвърля 30 дни, да се премахнат допълнителните оскъпяване заради маркетинговите разходи, да се премахнат претенциите за загуба на продукция, да не се анулират поръчки в последната минута и да не се изискват авансови плащания.     Друга идея, която Брюксел възнамерява да лансира, е да задължи отделните държави да организират специални съдии, които да разглеждат случаи на фермери, ощетени от търговските вериги. Във Великобритания беше активирана подобна мярка, след като се разбра, че една от най-големите вериги супермаркети е забавила плащания с повече от година.     Големите вериги като Lidl и Carrefour обаче са на мнение, че попадат несправедливо под рестрикциите, тъй като самите те рядко се снабдяват от директните производители. Според други вериги също така на практика проблемите идват от предприятията за преработка на храните, не от самите супермаркети.   Според един от водещите лобисти в Брюксел на хипермаркетите Нийл Макмилън това е просто наратив на земеделските производители, които искат да прехвърлят вината за всичките си проблеми върху крайните търговци.   По негови думи 95% от стоките супермаркетите купуват от преработватели, а не от фермерите. Той също така отбеляза, че обикновено оскъпяването на стоките, които търговските вериги поставят, са между 1% и 3% като причина за това са големите разходи за заплати, транспорт, поддържане на температура и т.н.     Той дава пример с как заради високото потребление на свинско и телешко във Франция, което не може да бъде удовлетворено от местните производители на месо, магазините там се обръщат към Германия за доставки.   Това обаче не отговаря на сериозните критики към търговските вериги най-вече в Източна Европа. Скорошните обвинения в двойни стандарти на предлаганите храни, както и традиционните критики, че супермаркетите \"изсмукват\" повече финанси, отколкото се правят инвестиции, все още трайно формират мнението в редица европейски държави.   И въпреки това залогът за еврокомисар Фил Хоган е висок. До края на 2019 г., когато приключва настоящият мандат на ЕК не остава много време, а до голяма степен то ще е заето и с определяне на субсидиите за следващия рамков период, особено на фона на очакваното им намаляване заради оттеглянето на Великобритания от ЕС.   Именно затова на карта е поставено \"наследството\", което той ще остави от престоя си на поста. Евентуалното намаляване на средствата за земеделските производители неминуемо ще бележи мандата му, но залагането на закони и правила, които да защитават фермерите, би уравновесило везните.     Все пак предвижданите от Хоган промени едва ли биха се приели, без супермаркетите да окажат стабилна борба. През август лобистите от EuroCommerce представиха своята обратна връзка по въпроса за нелоялните търговски практики, настоявайки че регулирането на равнище ЕС не е правилният инструмент за справяне с този проблем. И двете страни са готови да вложат много енергия и ресурси в тази битка. Въпросът е дали времето и силите на Хоган ще стигнат, за да убедят Европа, че нови регулации са нужни, или това ще остане поредният неуспешен опит на един еврокомисар да остави следа.", "date": "2017.10.11", "title": "Ще удари ли ЕС по хипермаркетите"}
{"url": "http://www.classa.bg/%D1%81%D0%B2%D1%8F%D1%82/item/373746-%D0%BF%D1%83%D1%87%D0%B4%D0%B5%D0%BC%D0%BE%D0%BD-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%B8-%D1%81%D0%BC%D0%B5,-%D0%BD%D0%BE-%D0%B0%D0%BA%D0%BE-%D0%BD%D0%B8-%D1%80%D0%B0%D0%B7%D1%80%D0%B5%D1%88%D0%B0%D1%82%E2%80%A6", "text": "Каталунският премиер Карлес Пучдемон не обяви независимостта на Каталуния в ключовата си реч пред местния парламент, след референдума за независимост на 1 октомври. Той се измъкна с хлъзгави формулировки, които му печелят време. Поиска мандат от каталунския парламент да обяви независимост на Каталуния, но в същото време заяви готовност за преговори с Мадрид за намиране на решение.     Изявлението на Пучдемон беше отложено с един час. Според AFP забавянето е станало заради среща във връзка с “международно посредничество”.   Каталунският премиер настоя, че напрежението трябва да намалее, но обвини за него испанското правителство.   Пучдемон се обърна към каталунците, които са участвали в референдума, независимо как са гласували.   “Искам да благодаря на всички тези хора, които направиха възможен този исторически момент. На избирателите, които казаха “да”, на избирателите, които казаха “не”, на всички онези, които ни подкрепиха”, каза Пучдемон.   Той изрази солидарността си с ранените при сблъсъците с полицията.   “Тези картини завинаги ще останат в ума ни”, подчерта каталунският премиер.   По думите му около половин милион души не са успели да гласуват на референдума, защото не са били допуснати до урните.   “Каталуния иска да стане независима, резултатите от референдума подкрепят това. Бъдещето на Каталуния трябва да се реши от каталунците по демократичен начин”, каза още Пучдемон. Той допълни, че Каталуния е поискала 18 пъти от испанското правителство да свика референдум за независимост, но винаги е получавала отрицателен отговор.   Видяхме, че във Великобритания е възможно с отделянето на Шотландия, но ние винаги получавахме “не” от испанското правителство, каза още Пучдемон.", "date": "2017.10.11", "title": "Пучдемон: Независими сме, но ако ни разрешат…"}
{"url": "http://www.classa.bg/%D1%81%D0%B2%D1%8F%D1%82/item/373747-%D0%BA%D0%B0%D1%82%D0%B0%D0%BB%D1%83%D0%BD%D1%8F-%D0%B4%D0%BD%D0%B5%D1%81-%D1%81%D0%BF%D0%B8%D1%80%D0%B0%D1%82-%D1%87%D0%B0%D1%81%D0%BE%D0%B2%D0%BD%D0%B8%D1%86%D0%B8%D1%82%D0%B5", "text": "                  Днес спират часовниците. Ще обяви ли Пучдемон независимост на Каталуня, няма ли да обяви? Казват, че председателят на Женералитат (автономната власт в Каталуня – б. пр.) подготвя старателно изготвена реч, повлияна от много сериозния натиск, който се упражнява върху него, както отвътре, така и отвън.   Отвътре – от всяка от партиите, които го подкрепят и които имат свои собствени динамики, нюанси и акценти. Отвън – от изключителния натиск на икономическите сили и на компаниите, които се изтеглят, а и от влиянието също на европейските институции.   Казват, че Пучдемон подготвя една невъзможна реч, квадратура на кръга. За да изглежда така, сякаш напредва, но без да напредва. За да изглежда така, сякаш отстъпва, но без да отстъпва. Преди всичко – една реч, която отлага. Но отлага какво?             Отлага решение да се обяви ли или да не се обяви независимост? Или пък отлага влизането в сила на независимостта, решението за която вече е взето? Отлага нещата за един определен период, през който Женералитат да въведе в сила предвидения вече закон за държавността? Или отлага ликвидирането на досегашната структура, за да се даде път на нов тип законност през преходния етап?   Въпросите са много. Всички са спекулативни. Не знаем дали тези въпроси са деца на изтичането на срока или на надеждата и илюзията. Или може би на страха от сблъскването с една реалност, която може да се окаже по-гола, отколкото е било очаквано при замислянето на независимостта на Каталуня, когато много неща не са били отчетени.   Много са спекулациите и спрямо онова, което може да се очаква от централното правителство. Някои смесват желанията си с прогнозите и вярват, че правителството трябва да действа с максимална твърдост, да включи всички държавни институции на максимално ниво.   Други смятат, че не трябва да се прекъсват всички пътища, за да остане възможен и диалогът в един подходящ момент. Ангела Меркел например моли за такова нещо.   Има и такива, които се опитват да разберат какво точно предполага член 155-ти на конституцията (допуска се, че при обявяване на независимост на Каталуня правителството в Мадрид може да активира този член, който дава възможност на централната власт да изземе функциите на автономната, ако последната не спазва основния закон – б.пр.). Защото член 155 формулира процедурата – правителството да поиска от Сената специални пълномощия, за да възстанови конституционния ред. Държавата трябва да даде този отговор с абсолютно мнозинство. Няма проблем! Правителството е на Народната партия, а Народната партия има абсолютно мнозинство в Сената.   Но член 155 не детайлизира какъв тип неща може да поиска правителството от Сената. Дали може да поиска онези, които смята за необходими? Какви трябва да са те?   Всичко това предизвиква изключително движение на спекулации, слухове, страхове, а също и очаквания за нивата на температурата в една от най-чувствителните вселени – улицата.   В националния каталунски парламент участват сили, които са сред най-обвързаните с процеса към независимост, и техните привърженици са на линия, за да приветстват новината за обявяването на тази независимост. Но ако станат факт споменатите нюанси – отстъпки, отлагания – как ще рефлектира тяхното разочарование?   В коя точка се намираме?   Днес е големият ден, денят на несигурността. Текат драматични часове. Изживяваме решаващ ден.  ", "date": "2017.10.11", "title": "Каталуня: Днес спират часовниците"}
{"url": "http://www.classa.bg/%D1%81%D0%B2%D1%8F%D1%82/item/373748-%D0%B5%D1%80%D0%B4%D0%BE%D0%B3%D0%B0%D0%BD-%D0%B7%D0%B0%D1%81%D0%BF%D0%B0-%D0%BD%D0%B0-%D1%81%D1%80%D0%B5%D1%89%D0%B0-%D1%81-%D0%BF%D0%BE%D1%80%D0%BE%D1%88%D0%B5%D0%BD%D0%BA%D0%BE-%D0%B2%D0%B8%D0%B4%D0%B5%D0%BE", "text": "Турският президент Ердоган на няколко пъти задрема по време на пресконференцията, която той и неговият украински колега Петро Порошенко, дадоха в Киев. \r\n   На видеото се вижда как Ердоган се прозява, затваря очи и заспива. Порошенко забеляза това и на няколко пъти побутна колегата си по ръката, с което го събуди и го извади от неловката ситуация. \r\n   По време на посещението си в Киев Ердоган и Порошенко подписаха редица документи, в това число и план за действие на двустранните отношения за следващите две години. \r\n   По време на преговорите Ердоган даде да се разбере, че Турция подкрепя териториалната цялост на Украйна и не признава присъединяването на Крим към Русия. \r\n    ", "date": "2017.10.11", "title": "Ердоган заспа на среща с Порошенко (Видео)"}
{"url": "http://www.classa.bg/%D1%81%D0%B2%D1%8F%D1%82/item/373749-%D0%BF%D0%BE%D0%B4%D0%BC%D0%BE%D0%BB%D0%BD%D0%B0%D1%82%D0%B0-%D0%B2%D0%BE%D0%B9%D0%BD%D0%B0-%D0%BD%D0%B0-%D0%BA%D1%80%D0%B5%D0%BC%D1%8A%D0%BB-%D1%81%D1%80%D0%B5%D1%89%D1%83-%D0%B1%D0%B0%D0%BB%D1%82%D0%B8%D0%B9%D1%86%D0%B8%D1%82%D0%B5", "text": "          Преди десет години Естония стана обект на безпримерна кибератака: банки, държавни учреждения, полиция и правителство бяха парализирани дни наред. По същото време по улиците на Талин избухнаха безредици – заради един съветски паметник, който трябваше да бъде преместен. Стотици демонстранти, включително и специално пристигнали от Русия, обвиняваха правителството в кощунство.   Спорът около преместването на паметника и на тленните останки на съветски войници предизвика най-тежката криза в Естония, откакто тя е независима държава. През следващите години Русия многократно използва за своите си цели възпаленията, възникнали след разпадането на СССР. Междувременно трите балтийски държави натрупаха доста опит с провежданите срещу тях дезинформационни кампании - с фалшиви новини и хакерски атаки.     Руските фалшиви новини напоследък се разпространяват главно през интернет. Най-добрият пример е новинарският портал „Спутник\", който се поддържа от Кремъл. От 2016 г. неговите публикации се разпространяват и в трите балтийски държави. Не е ясно къде точно са офисите му, защото за тези три страни не са посочени официални адреси. Чрез свои „тролове\" „Спутник\" целенасочено се намесва в дискусиите във форумите и така достига най-вече до по-младите читатели в балтийските страни, които вече не знаят руски.   Центърът за стратегическа комуникация на НАТО със седалище в Рига подготви проучване за влиянието на троловете и ботовете в социалните мрежи върху нагласите на населението в Латвия. Установено беше, че особено опасни са така наречените „хибридни тролове\" или ботове, тоест – автоматични програми, които постват в социалните мрежи. Срещу тях отскоро вече действат така наречените балтийски „елфи\" – група от доброволци в интернет, които издирват тези тролове и ботове и така се противопоставят срещу руската онлайн-пропаганда.     Създателят на проекта Рикардас Савукинас обяснява, че руската пропаганда функционира на три етапа: първо се набелязва целта на кампанията, после дискусията по въпроса се поляризира, а накрая винаги се появява заключението, че „в бившия Съветски съюз беше по-хубаво, а нашето правителство опекунства над хората и т.н.\" Всичко това продължава вече от години, добавя той, така че целта на „елфите\" е да спрат тази тенденция.     Един доклад на НАТО за „Троловете като инструмент в информационната война\" стига до извода, че главната опасност идва ней-вече от следното: много хора в Латвия смятат хибридните тролове за истински руснаци, а това създава недоверие и подозрителност между различните етнически групи в латвийското общество.   „Все по-често научаваме за хора с матерен литовски език, които Кремъл наема в чужбина, за да пишат коментари в интернет-форумите и получават за това дребни суми\", обяснява Рикардас.   През април тази година осведомителната агенция Baltic News Service (BNS) стана жертва на хакерска атака. Нападателите успяха да прокарат публикация, според която американски войници в Латвия били обгазени с отровния газ иприт.    По същия модел на няколко пъти бяха разпространявани и фалшиви новини за изнасилвания. Например за това, как латвийски военни експерти изнасили две малолетни момичета в района на Луганск и после били пребити от украински войници.\"Нашата рускоезична служба стигна до извода, че тази „новина\" първо е била написана на руски и после – много лошо преведена на латвийски\", казва Вайдотас Бенсиусис, редактор в BNS.       Битка срещу фалшивите новини се води и на телевизионния „фронт\". От 2014 година насам латвийската Комисия за радио и телевизия периодически спира излъчването на руски тв-канали, които разпространяват фалшиви новини или пък подклаждат омраза и насъскват към насилия.    Но такива мерки са приложими единствено, ако държавата може да предложи алтернативен източник на сериозна информация. Засега единствената балтийска държава, която предлага собствена телевизионна програма на руски език, е Естония. Тази програма е насочена към 330-хилядното рускоезично малцинство, най-голямото в страната – и особено към по-възрастното поколение, което черпи информацията си главно от телевизията.   В сравнение с други страни от ЕС, в Литва и в Латвия хората все още не владеят достатъчно добре умението правилно да оценяват и да консумират медийните продукти. „Трябва да им помогнем да го осъзнаят, като най-добре ще бъде да започнем още в училище да обучаваме децата как да потребяват медийните продукти\", казва Вайдотас Бенсиусис. Според него това е единственият начин да се предпазят хората от опасността да станат жертва на определени новини и мнения.   Истински опасна е онази руска дезинформация, която достига до най-бедните и най-уязвимите в обществото: хората в балтийските държави, които смятат, че държавата ги е изоставила, че обществото ги игнорира, а медиите не ги взимат насериозно. „Най-важното в борбата срещу пропагандата е борбата срещу проблемите в нашата собствена страна\", казва Рикардас Савукинас. „Когато хората имат самочувствието, че могат да решават проблемите си, тогава никой не може да ги превърне в жертви.\"", "date": "2017.10.11", "title": "Подмолната война на Кремъл срещу балтийците"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/373750-%D0%B4%D0%B0-%D0%BD%D0%B5-%D0%B1%D0%B8-%D1%82%D0%BE%D0%B2%D0%B0-%D0%B4%D0%B0-%D0%B5-%D0%BF%D1%8A%D1%80%D0%B2%D0%B8%D1%8F%D1%82-%D0%B3%D0%B0%D1%84-%D0%BD%D0%B0-%D1%81%D0%B8%D0%BC%D0%B5%D0%BE%D0%BD%D0%BE%D0%B2", "text": "        \"Ако искаш да чуеш крайната десница, пусни си сутрешния блок на Нова телевизия или в краен случай този на БиТиВи\". Такъв съвет получи преди време един чуждестранен журналист от своя български преводач. Репортерът беше искал да добие представа как изглежда \"българският аналог на Льо Пен\" - и получи прагматичен отговор. По-късно стана ясно как е отекнала тази информация в неговите чуждоземски възприятия: \"Нова Телевизия и БиТиВи са телевизии на крайната десница\" - беше отбелязал журналистът. Но му се наложи да поправи записките си, след като разбра, че е направил грешен извод.     Но колко ли грешен е бил? Въпросът определено заслужава внимание сега, когато тъкмо крайната десница в лицето на Валери Симеонов сътвори скандала в Нова телевизия: поставен пред няколко журналистически въпроса, Симеонов подскачаше на стола си, заплашваше, че ще напусне студиото, ако продължават да му задават въпроси по \"глупави\" и \"изчерпани\" теми, обвиняваше журналиста, че искал да разклати държавата, като прави \"глупави кампании за глупави хора и нискоинтелигентни избиратели\", а накрая направо му съобщи, че ако бил злонамерен, лесно можел да го съсипе с измислен скандал. Пуфтеше от възмущение и демонстрираше елементарната реч на човек, който изцяло си е забравил мястото. Толкова забравил, че заплаши с ултиматум медиите и поиска да му се извинят за кампанията, която водели срещу него.   След това представление Валери Симеонов няма място в изпълнителната власт. Само че този извод изглежда леко анахроничен. Защото Валери Симеонов не би трябвало да има място в изпълнителната власт от далеч по-рано. Още от момента, в който формацията му поиска да прави цигански гета, из които да развежда туристите като на сафари. Или от момента, в който риташе на границата една възрастна жена, тръгнала да упражни правото си на глас.    В същото това време обаче Валери Симеонов и неговите съмишленици необезпокоявано развиваха тезите си из телевизионните студия - често пъти без да срещнат критични въпроси и без да съжителстват с друга гледна точка. Но най-вече това: крайната десница беше систематично канена да коментира събития в качеството ѝ на експерт по темата за малцинствата, а не просто като изразител на една от многото позиции.       Когато третото правителство на Борисов реши да предостави ресора \"малцинства\" тъкмо на човек, усърдно работещ срещу малцинствата, това може и да е било чисто политически избор. Но е факт, че този избор попадна на добре обработена почва. Представата за националистите като за адекватни събеседници по проблемите на различните етноси и религии е утвърдена именно в тези студиа, и то включително от потърпевшите днес журналисти. И не е никак красиво този въпрос да се обсъжда с недомлъвки, неразбираеми за широката аудитория, но отлично разбираеми за всеки, който някога е помирисвал микрофон.   Журналистиката не работи за собствения си тесен кръг - тя има далеч по-обхватни задачи. И една от тях е тази: да обясниш колко близо до отказа от демокрация се намират хора, които са готови да отнемат нечии права. Всичко друго е не журналистика, а резоньорство. На последните избори националистите искаха да отнемат правото на българите в чужбина да гласуват. Защо днес да не окачат на стрелбището и свободата на изразяване? И да коментират безкритично и този сюжет, без алтернативно мнение и дори в качеството на експерти тъкмо по свободата на изразяване? Ако тази идея не ни изглежда особено примамлива, може би си струва да си зададем въпроса защо досега е била.", "date": "2017.10.11", "title": "Да не би това да е първият гаф на Симеонов?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373745-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-11-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "Общувайте повече, правете запознанства и се срещайте с нови хора. Ако действате рано сутринта, до обяд се очертава да свършите важните въпроси и сделки. Сила и енергия имате много, но здравето не бива да пренебрегвате. Ако почувствате преумора - физическа и психическа, периодът на възстановяване ще бъде дълъг и болезнен. Ще ви привличат експериментите и риска, а това може да ви подтикне към грешки. Помислете за това, че във ваша защита, няма да има много хора. По-малко обръщайте внимание на клюки за личния си живот. Вие сте личност, така че имате право сами да взимате решение, с кой да се срещате и с кой не. Днес не бъдете прекалено общителни и избягвайте запознанства с подозрителни лица. Особено, ако те ви предлагат авантюристични начинания. Финансовото ви състояние, ще се подобри вечерта, когато върнете дълговете си. Ако ви мъчи главоболие и ниско кръвно, без лекар и лекарства няма да минете. Ситуацията в семейството ви, се очаква да е напрегната. Но не се обвинявайте за това, а импулсивните си роднини. Не позволявайте на никого да надзърта в личните и финансовите ви дела. Следобед, внезапно може да ви изпратят в командировка. Бъдете внимателни, като шофирате! Очаква ви добър ден, когато светът наоколо ще е светъл и отзивчив. Всичко ще се реализира бързо и успешно, което ще ви предаде увереност. В любовта няма да се познаете с добротата и привързаността към партньора си. И здравето ви, ще е добро, стига да не забравяте за фитнеса и контрастните душове. Не трябва да отстъпвате от позицията си, дори ако започнат открито да ви нападат. Ако сте решили нещо, отстоявайте своето. Това особено важи за тези, които искат да променят жилището си или получават наследство. Събитията в семейния живот, малко ще ви радват, но ако се обърнете към интуицията си, ситуацията ще се нормализира към вечерта. Движете се повече, взимайте важни решения и усвоявайте нови знания. Всичко това ще ви бъде от полза, дори ако не в този момент, в бъдеще със сигурност. Възможно е недоразумения във финансовата област, така че внимателно с парите. Тези, които са в отпуск, може да отидат сред природата или да се отдадат на приятно пазаруване.   Много от събитията в живота ви, ще са странни и неочаквани. Но вие сте готови за всякакви обрати на съдбата, така че не изпадайте преди време в паника. Печалба, може да дойде от близък роднина. Ако сте по-отстъпчиви и меки в отношенията си с избраника, никакви караници и слуховете, няма да ви разделят.   Не трябва да се оттегляте в себе си, дори и ако настроението ви бъде дъждовно и облачно. Имайте предвид, че днес от вашето старание и постоянство зависи много. На първо място, кариерата и финансите и на второ, отношенията с бизнес партньорите. Денят е добър за тези, които ще пътуват или заминават на почивка в чужбина със семейството си. Необходимо е, да обогатите вътрешния си свят и да усвоите нови знания. Не се ограничавайте с направеното - може да го направите по-добре. Някоя влиятелна личност, може да прояви към вас истински интерес и да ви помогне да намерите нещо наистина интересно. Но основната си работа не трябва да напускате, тъй като едното, няма да пречи на другото. Очаква ви психически труден ден, но ще имате шанс да решите финансовите си проблеми. Гледайте по-реално на нещата, тогава и животът ви, няма да изглежда толкова мрачен. През деня, може да срещнете стар приятел и да се договорите за съвместна работа. Не се страхувайте да започнете от нулата, дори и ако в миналото сте правили много грешки. Трябва да се вслушвате повече в мнението на близките си, а не на съседи и познати. Не променяйте плановете си твърде бързо или ще съжалявате за пропуснатите възможности. Романтиката в любовта, ще ви направи по-чувствени и нежни, а това може да привлече към вас много поклонници. Вечерта е подходяща за срещи.", "date": "2017.10.11", "title": "Дневен хороскоп 11 октомври"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373741-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D1%81%D0%B8-%D0%B8%D0%BC%D0%B0-%D0%B6%D0%B5%D0%BD%D0%B0-%D1%87%D1%83%D0%B4%D0%BE", "text": "Алисия Маседо е била само на 19 години, когато се е присъединила в редиците на армията. Сега е на 28 години и продължава да изпълнява професионалните си задължения, като в същото време има и доста изтощителен фитнес режим, част от който тя прави достояние на своите фенове чрез своя блог, информира \"Дейли Мейл\".      Когато не се грижи за зъбите на своите пациенти, тя впечатлява своите над 193 последователи с горещи селфита, показващи страхотната й фигура. Разказвайки пред изданието за своето решение да работи в армията, тя казва:      \"В живота си имах всичко, което съм искала и все още не се чувствах доволна и щастлива. Исках да бъда независима, да пътувам по света и да работя за страната си\".      Относно дневния си режим Алисия Маседо споделя, че става всяка сутрин в 4 сутринта, тренира от 5 до 6.30, след това работи с пациенти, а след приключване на задълженията си тя се занимава още два часа с тежести в залата.      Сексапилната зъболекарка заявява, че е започнала своя блог, защото е искала хората да живеят по-здравословно, да се грижат за тялото си и да се хранят правилно.                ", "date": "2017.10.11", "title": "Американската армия си има Жена-чудо!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373742-%D0%B3%D0%BE%D1%80%D0%B5%D1%89%D0%B0%D1%82%D0%B0-%D0%BC%D0%BE%D0%B4%D0%B5%D0%BB%D0%BA%D0%B0-%D0%B5%D0%BC%D0%B8%D0%BB%D0%B8-%D1%80%D0%B0%D1%82%D0%B0%D0%B9%D0%BA%D0%BE%D0%B2%D1%81%D0%BA%D0%B8-%D1%81%D0%BD%D0%B8%D0%BC%D0%BA%D0%B8-18", "text": "Емили Ратаковски игнорира строгия дрескод на мароканския хотел \"Ла Мамуния\" и се разходи разголена в луксозната сграда. 26-годишната моделка бе наметнала единствено разтворен халат и бикини, съобщава \"Дейли Мейл\". Според правилата на хотела, \"елегантният дрескод трябва да се спазва във всички обществени места\".      Емили, обаче, реши да отхвърли забраните и се снима топлес вътре в хотела, като написа под снимката: \"Мерси, Маракеш, ти си удивителен\".      Съгласно местните традиции, мароканците, особено в селските райони, трябва напълно да закриват с дреха тялото си. В противен случай, се възприема като оскърбление. Емили позира гола и около стена в същия хотел.      Провокативните фотографии на красавицата бяха харесани от около милион интернет потребители.", "date": "2017.10.11", "title": "Горещата моделка Емили Ратайковски (СНИМКИ 18+)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373743-%D0%BD%D0%B0%D0%B9-%D0%BE%D0%BF%D0%B0%D1%81%D0%BD%D0%B8-%D1%81%D0%B0-%D1%82%D0%B5%D0%B7%D0%B8-%D1%82%D1%80%D0%B8-%D1%81%D0%B5%D0%BA%D1%81-%D0%BF%D0%BE%D0%B7%D0%B8", "text": "Мъжкият пенис е по-крехък, отколкото смятаме. Той може да бъде наранен от някои секс пози. Интересното е, че тези секс пози далеч не са толкова екстремни, колкото очакваме. Еманципацията на жените на „бойното поле\" в спалнята и възсядането на мъжа при \"мисионерската поза\", струва скъпо на мъжете.      Оказва се, че позата \"ездачка\" е най-опасната сексуална позиция, според ново научно изследване, цитирано от британския The Telegraph, цитиран от fakti.bg Учените са установили, че тази секс поза е причина за половината от фрактурите на пениса, получени по време на секс. Докато при традиционната „мисионерска\", при която мъжът е отгоре - само за 21%.    Изследването също така разкрива, че 29% от нараняванията в леглото се случват заради „кучешката поза\". Изследователите събрали данните на пациенти на средна възраст 34 години, диагностицирани с различни фрактури на пениса за период от 13 години.    Половината от тях заявили, че са усетили изпукване преди да усетят болка, а при някои имало и подуване. Някои от мъжете признали, че са чакали шест часа, преди да потърсят медицинска помощ.    \"Нашето проучване доказва, че сексуалният контакт, при който жената е отгоре, т.нар. поза „ездачка\", е най-рисков за пениса.\", заключават учените, провели изследването. От друга страна обаче, мисионерската и кучешката поза са сред най-успешните секс пози за зачеване.    Установено е, че както при мисионерската, така и при кучешката поза, семенната течност навлиза много дълбоко в маточната шийка, което многократно увеличава шансовете за успешно зачеване.", "date": "2017.10.11", "title": "Най-опасни са тези три секс пози"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373744-%D0%BC%D0%B0%D1%80%D0%B8%D1%8F-%D0%BF%D0%B0%D0%BA-%D0%B7%D0%B0%D0%BA%D0%BB%D0%B0-%D0%B3%D1%83%D1%89%D0%B5%D1%80%D0%BE%D0%B2", "text": "Mapия пaĸ нaмepи нaчин дa „зaĸoли\" Xpиcтиян ГyщepoвMapия нe cпиpa дa вaди ĸиpливитe pизи нa пyxĸaвия милиoнep. Oщe във BИΠ Бpaдъp миньoнчeтo нa пoп фoлĸa зaчeĸнa тeмaтa зa бpaĸa cи c Xpиcи Гyщepoв. Ho изглeждa тoвa нe й cтигнa. Πpипoмнямe, чe тя ĸaзa, чe ceмeйcтвoтo нa втopия й cъпpyг я ocтaвилo бeз ĸoлa.     Tя пpoдaлa бижyтaтa, зa дa имa пapи и ce въpнaлa в мaлĸия cи aпapтaмeнт, ĸoйтo изплaщa c ĸpeдит.Mapия нe cпpя дa oĸaля втopия cи cъпpyг. Haпpaви гo и в шoyтo нa Гaлa. И нe cпpя дa чepни бизнecмeнa. Kaтo cъщeвpeмeннo изтъĸвaшe ĸoлĸo нeвepoятeн и пpeĸpaceн бил пъpвия й cъпpyг. Πpипoмнямe, чe cтapoзaгopĸaтa бe oмъжeнa зa xoтeлиepcĸия бoc в пpoдължeни нa чeтиpи гoдини.     Te живяxa зaeднo c Mитĸo Aндoнoв oт 2006 дo 2010 гoдинa. Дopи дa нe ca вeчe зaĸoнни cъпpyзи, тя пpoдължaвaлa дa пoддъpжa пepфeĸтни oтнoшeния c пъpвия cи бивш cъпpyг.Πoнe тaaĸ твъpди Mapия. Дopи билa пъpвa пpиятeлĸa нa втopaтa мy cъпpyгa, мoдeлĸaтa Hиĸoл.Tpимaтa дopи били eднo гoлямo, ĸaтo итaлиaнcĸo ceмeйcтвo, ĸaтo в ocнoвaтa били двeтe дeцa. Mapия имa дъщepя cи Mapaя oт бpaĸa cи c Mитĸo Aндoнoв.      A бoгaтaшa имa cин Ивo oт втopaтa cи жeнa.Mapaя и бpaт й Ивo ce oбoжaвaлa и oбичaли дa пpeĸapвaт вpeмeтo cи зaeднo.Зaтoвa пeвицaтa oпитвaлa дa ocигypи пoвeчe щacтливи мигoвe нa eдинcтвeнoтo cи чeдo. Πoп фoлĸ дивaтa имaлa щacтиeтo дa имa тaĸъв нeвepoятeн cъпpyг, ĸoйтo нa вcичĸoтo oтгope бил и пepфeĸтeн ĸaтo бaщa. Teзи дyми бeз cъмнeниe ca нacoчeни ĸъм Xpиcтиян Гyщepoв, пoдoзиpaт и oт coциaлнaтa мpeжa.Bъпpeĸи чe нe живee c пъpвopoднaтa cи дъщepя, Димитъp Aндoнoв ce гpижeл вceoтдaйнo зa мaлĸaтa Mapaя.     Toчнo Mитĸo Aндoнoв и нeгoвaтa втopa cъпpyгa пoeли гpижaтa пo oтглeждaнeтo нa Mapaя, дoĸaтo мaйĸa й бe в Kъщaтa нa Гoлeмия бpaт.Зaтoвa чaлгa фypиятa билa пoвeчe oт cпoĸoйнa, чe дъщepя й e в cигypни pъцe. He вeднъж и двa пъти Mapия cпoдeлялa пpeд cъĸвapтиpaнтитe, чe бaщaтa нa Mapaя e cтpaxoтeн и тя e cпoĸoйнa, ĸoгaтo тoй я глeдaл", "date": "2017.10.11", "title": "Мария пак закла Гущеров"}
