{"url": "http://www.classa.bg/%D1%81%D0%B2%D1%8F%D1%82/item/392550-%D0%B2-%D0%B5%D1%81-%D1%82%D0%B5%D1%87%D0%B5-%D0%BA%D0%B0%D0%BC%D0%BF%D0%B0%D0%BD%D0%B8%D1%8F-%D0%B7%D0%B0-%D0%BB%D0%B5%D0%B3%D0%B0%D0%BB%D0%B8%D0%B7%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%BA%D1%80%D1%8A%D0%B2%D0%BE%D1%81%D0%BC%D0%B5%D1%88%D0%B5%D0%BD%D0%B8%D0%B5%D1%82%D0%BE", "text": "Кампанията за легализиране на инцеста (кръвосмешение) – сексуални връзки между роднини в рамките на Евросъюза продължава да тече с пълни сили                   Евродепутатите се заеха да осигурят толерантност и законнова свобода и на любителите на кръвосмешението в рамките на Европа и съюза. Евродепутатите се занимават с това как да осигурят още по-голяма „политика на свободата“ и за хората, които осъществяват полови контакти със свои близки роднини.      Инцестни се наричат интимните отношения между членовете на едно и също семейство, например, между родители и деца, между сиблинги и пр. Среща се и определение за инцест, като „кръвнородствено кръвосмешение” (инцест от първи род).  Терминът произхожда от латинската дума   и означава „нечист”.  Под инцест в тесен смисъл на думата се разбира като сексуален акт, а в по-широк – грубо отклонение в сексуалното поведение на членове от едно и също семейство.      Борбата за въвеждане на новите европейски „ценности“ бележи успех след успех. След въвеждането на еднополовия брак и разрешаването на еднополови двойки да осиновяват деца, въвеждането на т.нар. „трети пол“, с който интерсексуални и травестите могат да се самоопределят идва ред да се осигури „толерантност“ и за инцестите.   В Дания, Швеция и Унгария кампанията е най-яростна. Във вестници и телевизии се забелязва началото на кампания инцестът или кръвосмешението да бъде представен като „европейска джендър-норма“. Въвежда се понятието „инцестофобия“, а всички „инцестофоби“, тоест хората, които отхвърлят и не приемат секса между деца и родители, да бъдат наказвани по съдебен път.   Документ 1 2010 година, ШВЕЦИЯ   Депутатката в Риксдага (Шведския парламент) от социал-демократическата партия Моника Грьон смята, че кръвосмешението трябва да бъде легализирано. Според нея майка и син, баща и дъщеря, братя и сестри, дядовци, баби и внуци трябва да имат законното право да правят секс помежду си и това им право да бъде недвусмислено закрепено по юридически път:      Документ 2, 2012 година, ДАНИЯ   Датският политик Перниле Шкипер настоява в Дания кръвосмешението да бъде признато за „джендърна норма“; според нея сексуалните връзки между бащи и дъщери, майки и синове, братя и сестри трябва да бъдат узаконени:       Документ 3, 2013 година, ШВЕЙЦАРИЯ   Парламентът обсъжда легализиранато на кръвосмешението в Швейцария  Видеодебати:    Документ 4 Metrobloggen.se   Борбата срещу „инцестофобите“ е важна насока в програмата на европейските неолиберали. Из програмна статия на неолибералите в Скандинавия:  „Легализацията на инцеста е завоевание на победилата в Скандинавия либерална революция“.      ", "date": "2019.02.11", "title": "В ЕС тече кампания за легализирането на кръвосмешението"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/392545-%D1%84%D0%B8%D0%BB%D0%BC%D1%8A%D1%82-%D0%B3%D0%B5%D1%88%D0%B5%D0%B2-%D0%B2-%D1%82%D1%8A%D1%80%D1%81%D0%B5%D0%BD%D0%B5-%D0%BD%D0%B0-%D0%B8%D1%81%D1%82%D0%B8%D0%BD%D0%B0%D1%82%D0%B0-%D0%B7%D0%B0-%D0%BB%D0%B5%D0%B3%D0%B5%D0%BD%D0%B4%D0%B0%D1%80%D0%BD%D0%B8%D1%8F-%D1%82%D0%BE%D0%BF-%D0%BF%D0%BE%D0%BB%D0%B8%D1%86%D0%B0%D0%B9", "text": "Няма съмнение, че кинолентата, чиято премиера предстои, ще разбуни духовете \r\n       Филмът на Васил Барков „Гешев“ ще възбуди духовете. Това е вън от всякакво съмнение.  И тъй като чакам появата му от три години и съм в течение на всички трудности около реализацията му, съм щастлив , че той вече е факт и може да се гледа, обсъжда и осмисля както от специалисти и киномани, така и от обикновени зрители. \r\n       \r\n  Ще отбележа дебело, че респектира и впечатлява желанието на екипа – сценаристът Марин Дамянов, операторът Красимир Андонов, композиторът Калин Николов и продуцентът Пенко Русев , да бъде максимално обективен, точен и пунктуален при поднасяне на фактите около биографията, дейността и личността на Никола Христов Гешев, за когото със сигурност знаем само рождената му дата – 13/26  април 1896 г., но не и кога и къде е починал.  Недоумението ми от бавната работа по реализацията на  проекта се изясни след като видях с каква огромна  проучвателна работа са се занимавали хората на  Барков. Той е добър профгесионалист, познат от игралните филми „Славата на България“ (2004), „Кратка история“ (2006) и „Последното пътуване“ (2008), както и от продукции на тв СКАТ като „Д – р Кръстьо Раковски – държавник, политик , дипломат“ от 21 март 2015 г.  Животът на Гешев е възстановен с педантична точност от рождението му, съвпаднало с възстановяване на отношенията ни с Русия  - 2 февруари 1896 г.и с коронацията на Николай II за руски император – 9 май с.г., следването му в Рим, където не успява да завърши право, връщането му в София и постъпването му в полицията.  Всъщност делото на Гешев е пряко обвързано с работата му като полицай – това е и смисълът на живота му.  И все пак ми бе любопитно да видя заповедта му за назначаване на работа – под № 288 от 1 август 1925 г.на длъжността „агент V категория“ до израстването му като шеф на Отдел „А“  -  политическата полиция, свързано и с чувствителното увеличение на заплатата му до 5610 лева, считано  от 15 декември 1941 г.  С интерес слушах завещанието на майка му – Райна Гешева, от 21 декември 1926 г. и доклада му от 12 юни 1930 г., за една от неговите първи успешни акции – залавянето на два сандъка  - с машина за печатане и листовки с нелегална литература, намерени в дома на Димитър Братанов.  След нея са  и най-крупните му успехи – обезвреждането на ЦВК на БРП (к) на 8 април 1942 г., както и залавянето на групата на Александър Пеев, известна като „Боевой“ на 15 април 1943 г.  Постепенно , неусетно и съвсем естествено започна да се разкрива сложния и противоречив образ на този суперполицай. Човек интелигентен, взискателен, упорит, встрастен в работата си, който до 1944 г. няма личен живот и все пак намира време за съпруга – Веселина ,  с която изживява кратък, но страстен романс в навечерието на преврата от 9 септември 1944 г.  Сценарист, продуцент и режисьор са търсили най- адекватния подход към разкриването на личността на Гешев.  Първоначалният вариант на сценария – с двама спорещи – единият , от които лансира всеизвестните факти, а другият набляга на мълвите и легендите – отпада. Търси се комплексният подход. Залага се на езика на документите, на документалните кинокадри, на интервюта с интересни събеседници, които внасят допълнителна яснота към живота и делото на Гешев, а в добавка са използвани и игрални сцени, режисирани с вещина от Васил Барков, в които с тежката и неблагодарна задача да изиграе прочутия полицай се заема продуцентът Пенко Русев.  Разбрах, че това е било режисьорско хрумване, което се оказва колкото дръзко и хазартно, толкова и плодотворно.  Пенко Русев не крие, че ключът към образа на Гешев се явява неговият клетвен лист, който попълва при постъпването си на работа в полицията на 1 август 1925 г.,  пазен като реликва , подпечатан , но и с подписа на осъществилия клетвата протойерей Д.Василев, стриктно спазващ основната си задача - да пази сигурността на царя и родината .  Русев се стреми да разкрие сложността и многообразието на Гешев, да изтъкне силата на характера му ,неговата воля, но също професионализъм, галантност, когато е необходима – при разпита на госпожа Леви – Александрова – Свилена Врангова, на която поднася цветя за рождения й ден, при стартиралата интимна връзка с Веселина Гешева – Веселина Господинова, с която танцува пълен със страст и копнеж танц, неконформизъм, нежелание да му се месят в работата отговорни фактори  - разказана е – от сина на Кирил Милев  – д – р Росен Милев  прелюбопитната история, при която министъра на търговията, промишлеността и труда  Никола Захариев измъква от ареста баща му инж.Кирил Милев, което предизвиква гнева на полицая, тъй като инцидентът е станал в негово отсъствие и с какви усилия след преврата на 9 септември инженерът се мъчи да спаси с риск от провал на своята кариера благодетеля си и как това се оказва невъзможно…  Гешев е разкрит в неговата пълнота и дълбочина като човек и професионалист, с неговите качества и привички – да се вози до работното си място в трамвай и без охрана, да не търпи вмешателство в делата си и да не се обвързва политически през всичките 19 години, в които работи в Дирекция на полицията.  Сравнявах работата на Пенко Русев с постигнатото преди него. Има добри постижения при изграждането образа на Гешев  - при това в сериозни продукции от големи актьори, от които най – малкото очакваме да ги видим в подобно амплоа.  Споменавам Васил Михайлов – „Петимата от РМС“ (1977) на Владислав Икономов и Георги Георгиев – Гец в „Сами сред вълци“ (1979) на Зако Хеския.  Смятам, че Пенко Русев се доближава до класическата матрица, оставена от Георги Черкелов – Велински – Гешев от популярния сериал „На всеки километър“ (1969 – 1972) на Неделчо Чернев и Любомир Шарланджиев и това е като че ли най – големият комплимент, който може да се отправи за неговата творческа дейност.  Допадна ми подборът и интервютата с поканените участници – не се прекалява с броя им, а и всеки от тях – акад. Георги Марков, Анна Гешева, внучката на брата на Никола Гешев – Емануил – тя произнася и съкровената фраза на финала – „Смятам, че не са заслужавали (братя Гешеви   - б.м.) съдбата си!“, доктор Росен Милев, Иван Бутовски – откроява някакъв важен щрих към портрета на Гешев, казва нещо важно, смислено и ценно, което обогатява представата ни за него.  Освен всичко друго, във филма има кадри, снимани от морския бряг в Одеса – те всъщност представят изгнаника Гешев, както и от малко познатата, да не кажа неизвестна творба за родните подводничари, снимана в някогашен СССР  „Сириус – звездата на братството“ (1984) на реж.Андрей Доброволский.  „Гешев“ на Васил Барков приключва логично с прекратяването на разработката „Овен“ на 30 август – 1 септември 1960 г. ДС не успява да си изпълни задачата – да разкрие и залови Никола Гешев и да го върне в България, където го чака смъртна присъда , издадена вече от Народния съд и където неговите роднини са малтретирани, въдворявани и преследвани без всякакво законно основание.  Продуцент, консултанти – доц. Любомир Христов, проф. Дочо Боджаков, Константин Бонев  и режисьор играят на сигурно – поднасят последния важен за повествованието документ – ясно е, че са работили ползотворно с ДА „Архиви“ и с Комисията по разкриване досиетата, въпреки че са можели поне да отбележат, че финансиране за издирването му се осигурява чак до 1979 г. Пазят се от произволни трактовки и волни интерпретации за съдбата му след 9 септември 1944 г.  Съгласни са обаче, че се измъква жив от България с мотопед , успява да пресече невредим турската граница и дори е забелязан в истанбулско  на следващата година. Цитира се признание на монсеньор  Георги  Алдъров  и Павел Павлов, че Ванче Михайлов го е приютил  в Рим за два дни – тоест разчита се на достоверни , проверени факти и данни.  Каква е бъдещата съдба на Гешев авторите на филма отказват да гадаят. Ясно е, че не приемат утвърденото напоследък схващане, че умира в Мюнхен през 1984 г. и не го лансират публично. Това означава само едно – но то е вече моя хипотеза, че Гешев от Турция е прихванат и продължава да сътрудничи на една от победителките във Втората световна война.  Защо да не е последвал съдбата на фелдмаршал Фридрих Паулус например? Имал е с какво да впечатли колегите си от КГБ – напуска България с два куфара, пълни с документи и микрофилми, а и с толкова тайни за тогавашните ни управници, вкл.Трайчо Костов и Тодор Живков.  Защо да се учудваме, че първият е обесен на 16 декември 1949 г., а вторият бе толкова послушен пред Москва между 2 април 1956 и 10 ноември 1989 г.?  Пенко Русев и Васил Барков са си свършили добре работата. Новите изследователи и търсачи на скрити тайни  за родния полицай №1 ще са им благодарни, тъй като са осигурили солиден фундамент, от който може да се продължи напред в толкова трудната и привлекателна тема „Никола Гешев“.  А това не е никак малко, нали? \r\n \r\n \r\n", "date": "2019.02.11", "title": "Филмът \"Гешев\" в търсене на истината за легендарния топ полицай"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392546-%D0%BA%D0%BE%D0%B9-%D0%B3%D0%BE%D0%B2%D0%BE%D1%80%D0%B8-%D1%81-%D0%B3%D0%BB%D0%B0%D1%81%D0%B0-%D0%BD%D0%B0-%D1%80%D0%B5%D1%88%D0%B5%D1%82%D0%BD%D0%B8%D0%BA%D0%BE%D0%B2", "text": "Мистериозният оракул на българо-руските отношения беше впрегнат в поредното активно мероприятие на ГЕРБ в мазната им борба срещу Румен Радев. А бившият кагебеец – настоящ клерикал и антикомунист, изглежда няма нищо против да си разменя къси пасове с българските русофоби     От няколко дни пропагандната машина на ГЕРБ е вдигната по бойна тревога. Паролата е „Импийчмънт“, а повод – позицията на президента Румен Радев  , в която се призовава за ненамеса във вътрешните работи на една суверенна страна и придържане към принципите на международното право. Подобни бесни атаки по повод изявления и действия на държавния глава не за първи път заливат медиите, а внимателното проследяване на хронологията и характера им, издава добра координация. И подсказва, че управляващите не залагат на импровизации. Отговорник, по всичко личи, е Цветан Цветанов, който лично завежда „президентския“ ресор. Едва ли има някой, който да не е забелязал почти мигновената му поява в медиите след всяка изява на Радев.     Във вентилатора за разпръскване на идентични коментари, опорки и призиви са включени не само утвърдени медийни бухалки ( ), но и голям брой еднолични сайтове, включително  , уж независими блогъри, „анализатори“, „инфлуенсъри“. Прави впечатление, че в особено важни случаи като сегашния се ползват и медии, които на пръв поглед са „враждебни“ към властта, но практически я обслужват във важни моменти, особено на споделен геополитически интерес ( ). Отделно гвардия от „тролове“ денонощно обгрижва партийната линия на ГЕРБ в социалните мрежи и интернет форуми. За да излезем от теоретичните постановки, нека вземем за пример последната организирана компроматна кампания срещу президента. В няколко издания едновременно се появиха еднотипни публикации със сходно съдържание и внушение: Румен Радев плаче за импийчмънт, той е руски „агент“, защото повтаря позициите на Решетников. Каква е технологията на манипулацията? На 6 февруари Леонид Решетников, пенсиониран кагебеец и настоящ зам.-председател на Общество   – руска клерикална, антикомунистическа и промонархическа неправителствена организация, оглавявана от олигарха Константин Малофеев, се появява не къде да е, а в най-близката до ГЕРБ телевизия „Европа“, и по-точно в предаването на Георги Коритаров, където казва буквално две изречения по адрес на президента Радев: че позицията му по Венецуела е разумна и че българският държавен глава не е единственият, който споделя подобно виждане –  същото говорели и президентите на Чехия и Унгария. Толкоз. Това се случва два дни, след като президентът Радев е огласил позицията си – тоест Решетников по-скоро върви след събитията, отколкото да ги предопределя. Ако приемем логиката на пропагандистите на ГЕРБ, че той е внушил позицията, най-малкото абсурдно е да се развява по телевизиите. Пък и що за хрумване е да избереш тъкмо тази телевизия. Странен човек е този пенсиониран генерал, представян често в български медии като някакъв загадъчен и проницателен оракул на руската политика спрямо България: вместо като истински „сив кардинал“ да се стреми да остане в сянка, се навира пред микрофоните, и то – не щеш ли – на официоза на ГЕРБ! Евроатлантическата ни власт, която уж се бори с някакви руски хибридни намеси, кой знае защо не възразява срещу шоуто на въпросния генерал. А дали не е и негов копродуцент? И дали всъщност ГЕРБ не е в съдружие с Решетников, легендирайки го медийно за пред хората, които не познават политическата кухня и манипулативните техники на властта, като „човек на БСП и на Радев“? Разбира се, със съгласието на чекиста… Така или иначе, тези думи стават повод за изписването на куп „анализи“ в присъдружните на властта медии за това как Радев и Решетников говорят в един глас, значи Радев е човек на Кремъл. Впрочем, дали   с руския патриарх Кирил, който миналата година злоупотреби с гостоприемството на българската държава и в частност на държавния глава, устройвайки собствено шоу в президентството, което също бе  ? Да припомним събитията: На Трети март 2018 г. се чества тържествено 140-та годишнина от Освобождението на България. На официално посещение у нас по покана на БПЦ пристига патриарх Кирил, устроени са му тържествени аудиенции при премиера и при президента. Междувременно Бойко Борисов изпраща благодарствени писма до премиерите на Полша, Украйна и Молдова задето тези страни са участвали в освобождението на България. Главата на руската църква реагира остро срещу „неправилната историческа интерпретация на събитията“ с аргумента, че Освободителната война е водена от Руската империя „и никакви полски, украински или литовски войски не е имало“. Той обаче прави това не по време на срещата си с Борисов, която според официалните съобщения е преминала задушевно, а тъкмо при визитата си в президентството. По време на честванията Радев  не благодари на други държави  и се изразява максимално коректно, заявявайки, че „по бранните полета на Руско-турската освободителна война загинаха воини от много  народи : руснаци, румънци, финландци, украинци, белоруси, поляци, литовци, сърби и черногорци“. Сценката с потропването по масата, устроена от патриарха пред руски телевизионни екипи в президентството, които веднага след тирадата му спират да снимат, става причина за искания от ГЕРБ за публикуване на цялата стенограма от разговора, за да се разсеели всякакви съмнения дали националната ни позиция е била една при премиера, а друга при държавния глава. Като тълкувател на казаните „с пастирска любов“ думи отнякъде отново изскача вездесъщият Решетников: „Светейшият явно се държеше с последни сили, очакваше поне някой да се изкаже нормално, без глупости. Последният беше Радев, уж „проруски“. Но и той по същия начин. Е, наложи му се на Радев да изслуша за огорчението на Патриарха“. Обърнете внимание на лукавия израз „уж проруски“. С него Решетников забърка едновременно две интриги. Едната – насочена към многобройния русофилски електорат в България, с внушение, че Радев не е техният човек. Втората – към русофобския медиен коментариат, който получи повод да развихри отново въображението си около „руска връзка“ в избора на Радев. Какъв по-голям подарък за ГЕРБ? Такива жестове едва ли се правят безвъзмездно. Зад тях стоят, ако не взаимно привличане, то със сигурност въпроси от взаимен интерес. За решаването им тези кръгове се нуждаят от партниране с българската власт. В замяна вероятно са готови да ѝ услужат с деликатни мисии – да ги наречем медийни „мокри поръчки“ – срещу нейните опоненти („Абе, Решетников, иди да кажеш две добри думи за Радев в нашата телевизия, а после ние ще го отиграем като голям скандал“). Така и стана. Същият ефект изиграха и сегашните „послания“ на Решетников, който този път великодушно уж похвали позицията на Радев за Венецуела. Двете изречения задействаха добре дирижирана кампания по манипулиране на общественото мнение. От една страна те дадоха повод на ГЕРБ да атакува Радев, който се очертава като техен най-силен противник в момента. От друга – за пореден път инсинуираха близост между прословутия Решетников и президента, каквато по нищо не личи да съществува, но е камък на шията, който може да бъде дърпан при всеки удобен за управляващите повод. Последваха хорови статии в „Медиапул“, „Дневник“, в Дир.бг, „Клуб Z“, „24 часа“, в „168 часа“ и в други знайни и незнайни онлайн издания. Медиите станаха рупори на властта с призиви за импийчмънт и участници в едно активно мероприятие, което по всичко личи е сглобено от ГЕРБ. Най-жалкото е, че го направиха, съзнавайки напълно съучастието си в манипулацията. А може би най-парадоксалното в ситуацията е, че в резултат от намесата на великоруския „патриот“ отново беше отключена и русофобската патология на уж независими анализатори. Горе бизнесът си е бизнес, долу – агитките нека си избождат очите. Ако не беше жалко, можеше дори да мине за смешно.    ", "date": "2019.02.11", "title": "Кой говори с гласа на Решетников?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/392547-%D0%BF%D1%83%D0%B1%D0%BB%D0%B8%D1%87%D0%BD%D0%B0%D1%82%D0%B0-%D0%BF%D1%80%D0%BE%D1%81%D1%82%D0%B8%D1%82%D1%83%D1%86%D0%B8%D1%8F-%D0%BD%D1%8F%D0%BC%D0%B0-%D1%81%D0%BF%D0%B8%D1%80%D0%BA%D0%B0", "text": "Този мръснишки преход има един преломен момент: Когато през 1999 г. Костов поръча компрометиращ доклад срещу мен на готовото на всякакво фелацио джудже Атанасов. Не съм важен аз в случая. Важна е официалната злоупотреба със службите за политически цели. Което днес е практика. Там някъде се корени и връзката на службите с организираната престъпност, която сега е на власт.  Поръчката беше изпълнена, но даже Костов публично заяви, от срам, види се, че не вярва в написаното.  Докладът заживя собствен живот с абсурдни твърдения, в които само името ми беше изписано вярно.  Придоби публичност, благодарение на Митьо Гестапото и уж случайно изтекла поверителна информация. Лично бях свидетел на контактите на джуджето с тогавашни, уж, противници от ДС.    Но истинската роля на злоупотребата със службите се прояви благодарение на един посредствен пловдивски бракоразводен адвокат, който случайно стана президент. И неслучайно се кандидатирах, за да покажа какъв мерзавец е.  Имаше дело срещу джуджето за злоупотреба със служебно положение. Затова, че без никакви данни е фабрикувал клеветнически твърдения.  По делото има официално писмо от тогавашния шеф на НСС (службата за сигурност), че Атанасов им е носил листчета с клевети, които да вмъкнат в доклада. Няма СРС, няма разработка, няма никакви данни.  Иван Драшков се казва. Колкото пъти ме види, все вика: “Господин министър, имам голям грях към вас”. Пред съда същият Драшков се отрече от официалното си писмо. Това направи и Цветлин Йовчев, един от библиотекарите и писачите под диктовка на джуджето.  После някой го направи министър. Май някой глупак го направи. Драшков, Йовчев, Писанчев…, какво падение!  И все кандидатури на ДПС, видиш ли. Кой на кого е агент…  Сега същият Йовчев седнал да се появява отново в публичното пространство. Публичната проституция няма спирка.  Това е историята на част от мръсния преход, която няма да намерят децата в учебниците по история.  А би трябвало. За да не се повтаря никога повече.  Но, като гледам отговорникът за безопасните игли и конците на личните карти от мое време – Цвъко -, който сега определя какъв самолет да купим, нямам надежда…  ", "date": "2019.02.11", "title": "Публичната проституция няма спирка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/392548-%D1%81%D1%82%D0%B5%D1%84%D0%B0%D0%BD-%D1%82%D0%B0%D1%84%D1%80%D0%BE%D0%B2-%D0%B5-%D0%BD%D0%BE%D0%BC%D0%B8%D0%BD%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%B4%D0%B0,-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B0-%D0%B2%D0%BE%D0%B4%D0%B0%D1%87-%D0%BD%D0%B0-%D0%B5%D0%B2%D1%80%D0%BE%D0%BB%D0%B8%D1%81%D1%82%D0%B0%D1%82%D0%B0-%D0%BD%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%87%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Дипломатът Стефан Тафров спечели вътрешнопартийното гласуване на партия \"Да, България\" за номинации за листата за евродепутати на обединението Демократична България. Това показват резултатите от електронния вот на политическата формация. В електронното гласуване на \"Да, България\", което се проведе от 4 до 10 февруари през мобилно приложение, гласуваха 5898 души.     По време на специален брифинг на партията лидерът Христо Иванов на няколко път повтори, че идеята на това гласуване е преди всичко да даде по-силен старт на кампанията за европейските избори, но не означава, че задължително Стефан Тафров задължително ще води кампанията на Демократична България. Иванов изтъкна, че коалиционната листа ще се подреди по такъв начин, че да привлече максимален брой хора от демократичната общност, които да припознаят листата. \"Нашата цел е да изградим един качествено нов коминикационен канал и канал за двустранен диалог между нас и ядрото на нашите съмишленици от демократичната общност. Нещо, което тепърва ще разработваме. От тази гледна точка за нас значителен успех е обстоятелството, че над 15 хил. души изтеглиха и сложиха на своите телефони това приложение\", заяви още Иванов. ДСБ, която е коалиционен партньор на \"Да, България\" в \"Демократична България\", вече номинира за водач на листата Светослав Малинов. Все още не е ясно кой ще води листата на коалицията. Стефан Тафров отрече да има напрежение между него и Малинов, а Христо Иванов коментира, че тепърва предстои да бъде подредена листата на \"Демократична България\". \"Ние не планираме да влизаме в режим на доказване коя партия е по-влиятелна и коя има по-голяма тежест по някакви такива символни критерии. Единственото нещо, което ще ни води, това е как тази листа да бъде подредена така, че да произведе максимален електорален резултат и да привлече максимално доверие\", заяви Иванов, но не изключи в подредбата на листата да има и прагматични съображения. По негови думи основната цел и въпрос на отговорност - \"и наша, и на всички други политически сили, които се заявяват като представители на демократичната общност, е тази листа да бъде единна за всички представители на демократичната общност, за да не се стигне до разпиляване на гласове. Иванов също така определи, че на фона на всички социологически данни досега листата на Демократична България трябва да бъде \"гравитационен център, около който трябва да се структурира\" цялото демократично пространство, но призна, че ще се търси и подкрепата за тази листа от другите партии в дясното пространство.", "date": "2019.02.11", "title": "Стефан Тафров е номинацията на \"Да, България\" за водач на евролистата на \"Демократична България\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/392549-%D1%86%D0%B0%D1%86%D0%B0%D1%80%D0%BE%D0%B2-%D0%B7%D0%B0%D0%BC%D0%B5%D1%81%D0%B5%D0%BD%D0%B8%D1%8F%D1%82-%D0%B0%D0%B3%D0%B5%D0%BD%D1%82-%D0%BD%D0%B0-%D0%B3%D1%80%D1%83-%D0%B2-%D1%81%D0%BB%D1%83%D1%87%D0%B0%D1%8F-%D1%81%D0%BA%D1%80%D0%B8%D0%BF%D0%B0%D0%BB-%D0%B5-%D0%B1%D0%B8%D0%BB-%D1%82%D1%80%D0%B8-%D0%BF%D1%8A%D1%82%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Според главния прокурор Сотир Цацаров замесеният в случая \"Скрипал\" агент на ГРУ е бил на българска територия три пъти. Това каза Цацаров след среща с премиера Бойко Борисов. В понеделник сутрин Борисов се е срещнал и с посланика на Великобритания в България - Ема Хопкинс и вътрешния министър Младен Маринов.     Дискусията е била във връзка с информацията, че един от замесен в атентата срешу Сергей Скрипал е бил в България по време на отравянето на бизнесмена Емилиян Гебрев. След срещата посланик Хопкинс подчерта, че всякакви подозрения за намеса на руски служби в Европа се посреща изключително сериозно. Тя допълни, че по тези въпроси ще продължи да се работи дори и след Брекзит. От своя страна вътрешният министър Младен Маринов каза, че още след информацията, че Гебрев е настанен във ВМА, СДВР е предприела всички необходими действия и че се работи по всички версии и обстоятелства.     Припомняме, че на 28 април 2015-а Гербев се е почувствал зле след вечеря със свои партньори от Полша и е откаран във Военномедицинска академия. Три дена по-късно синът на бизнесмена е приет със същите симптоми. На 30 април в такова състояние изпада и директорът на производството в ЕМКО. Иззети са проби от дома на Гебрев, от превозните средства, от офиса на фирмата и т.н. Разпитани са и множество свидетели, уточнява Цацаров. Заключенията от експертизите показват, че в кафе от кафе-машината пред дома на Гебрев, както и в пробите от сина му има хлорпирифос - силно токсичен инсектицид, който се използва за борба с вредителите. През 2016-а обаче производството е спряно поради липса на доказателства и защото няма разкрит извършител.     През 2018-а Цацаров получава писмо от Гебрев, според което отровата, използвана срещу него, е българският вариант на \"новичок\" - веществото, използвано срещу Скрипал и дъщеря му Юлия. Затова Гебрев настоява работата по неговия случай да бъде възобновена. Междувременно британските власти издирват трима служители от руските служби, които са обявени за замесени в аферата \"Скрипал\". Единият от тях е Сергей Федотов, който по информация на Сотир Цацаров е влизал три пъти в България за периода февруари - май 2015-а година.", "date": "2019.02.11", "title": "Цацаров: Замесеният агент на ГРУ в случая \"Скрипал\" е бил три пъти в България"}
{"url": "http://www.classa.bg/%D1%81%D0%B2%D1%8F%D1%82/item/392541-%D1%80%D1%83%D1%81%D0%B8%D1%8F-%D0%B8-%D0%B5%D1%81-%D0%BE%D0%B1%D0%BC%D0%B8%D1%81%D0%BB%D1%8F%D1%82-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B5%D0%B2%D1%80%D0%BE-%D0%B2-%D0%B4%D0%B2%D1%83%D1%81%D1%82%D1%80%D0%B0%D0%BD%D0%BD%D0%B8%D1%82%D0%B5-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8-%D0%B4%D0%B5%D0%B9%D0%BD%D0%BE%D1%81%D1%82%D0%B8", "text": "От ЕС се чуват \"силни гласове, включително на ниво Европейска комисия, за удобството да се премине към плащания в евро\" в икономическата дейност с Русия. Руският заместник-министър на външните работи Александър Панкин заяви в интервю, че Москва \"също обмисля тази възможност\". По повод възможността тази промяна да влезе в сила през 2019 г., особено в областта на търговията с петрол и газ, дипломатът призна, че е много трудно да се узнае дали мярката ще се оформи тази година, защото отношенията на Русия с Европейския съюз \"не са в тяхната най-добра форма\", въпреки че посочи, че се позовава на ЕС като на международна организация, а не на страните, които го съставляват. Във всеки случай, заместник-министърът подчерта, че това е \"обещаваща посока\". На 10 януари Централната банка на Русия обяви значително намаляване на обема на международните си резерви в американска валута, като прехвърли близо 100 млрд. долара в китайски юани, евро и японски йени. Русия открито заяви, че наказателни мерки и натиск от САЩ я принуждават да търси алтернативни резервни валути на американската валута, за да гарантира икономическата сигурност на страната. Този тип мерки бяха приети и от други страни като Китай и Иран, с цел да се оспори хегемонията на долара в световната търговия. От своя страна, през декември Европейската комисия прие препоръка „да насърчава по-широко използване на еврото в международните енергийни споразумения и сделки\". Агенцията отбелязва - фактът, че европейските компании продължават да търгуват с долари на ключови стратегически пазари, често дори помежду си, \"излага пазарите на валутни и политически рискове, като например едностранни решения, които пряко засягат сделките, деноминирани в долари \".", "date": "2019.02.11", "title": "Русия и ЕС обмислят използването на евро в двустранните икономически дейности"}
{"url": "http://www.classa.bg/%D1%81%D0%B2%D1%8F%D1%82/item/392542-%D1%80%D0%BE%D0%B9%D1%82%D0%B5%D1%80%D1%81-pdvsa-%D0%BF%D1%80%D0%B5%D1%85%D0%B2%D1%8A%D1%80%D0%BB%D1%8F-%D1%81%D0%BC%D0%B5%D1%82%D0%BA%D0%B8%D1%82%D0%B5-%D0%BD%D0%B0-%D1%81%D0%B2%D0%BE%D0%B8%D1%82%D0%B5-%D1%81%D0%BC%D0%B5%D1%81%D0%B5%D0%BD%D0%B8-%D0%BF%D1%80%D0%B5%D0%B4%D0%BF%D1%80%D0%B8%D1%8F%D1%82%D0%B8%D1%8F-%D0%B2-%D1%80%D1%83%D1%81%D0%BA%D0%B0-%D0%B1%D0%B0%D0%BD%D0%BA%D0%B0", "text": "Венецуелската държавна петролна компания PDVSA прехвърля банковите сметки на смесените си петролни компании към руска банка и съветва клиентите на тези компании да депозират приходите от продажби в отворената наскоро сметка в Газпромбанк, съобщава Ройтерс, чрез получен от няколко източника вътрешен документ на компанията. \"Бихме искали да дадем официални сведения за новите банкови инструкции за извършване на плащания в щатски долари или евро\", цитира агенцията писмо от 8 февруари, подписано от вицепрезидента по финанси на петролната компания PDVSA, Фернандо де Кинтал, който контролира нейните съвместни предприятия. Мярката идва след новия кръг от санкции на САЩ, наложени на 28 януари, които се стремят да блокират достъпа на правителството на Николас Мадуро до приходите на Венецуела от петрола. Оттогава PDVSA призовава чуждестранните партньори на своите съвместни предприятия в Orinoco Oil Belt, където се извършва добивът на суров петрол, да решат дали ще продължат да участват в съвместните проекти. Два източника потвърдиха пред Ройтерс, че знаят за конкретно преговори на партньори като норвежката петролна компания Equinor, US Chevron и Total SA, Франция. Дори след първия кръг санкции през 2017 г. съвместните предприятия на венецуелската петролна компания успяха да запазят банковите си сметки в САЩ и Европа, за да получават доход от износа на суров нефт и да прехвърлят пари по сметките си в Китай. PDVSA също ще предприеме стъпки за отстраняване на двама американци от борда на директорите в американския си филиал, Citgo Petroleum Corp., според източници на агенцията. Citgo, чиито активи са блокирани по заповед на правителството на САЩ, е в погледа на самопровъзгласилия се президент на Венецуела Хуан Гуайдо, който също обеща да назначи нов директор на дъщерното дружество. Освен това беше обявено, че PDVSA ще да нареди да спре производството на изключително тежък петрол в Petrocedeño, едно от съвместните му предприятия, което произвежда около 200 000 барела на ден тежък петрол, извлечен от пояса Orinoco.", "date": "2019.02.11", "title": "Ройтерс:PDVSA прехвърля сметките на своите смесени предприятия в руска банка"}
{"url": "http://www.classa.bg/%D1%81%D0%B2%D1%8F%D1%82/item/392543-%D0%B8%D1%80%D0%B0%D0%BD-%D0%BF%D0%BE%D0%BA%D0%B0%D0%B7%D0%B0-%D1%82%D0%B0%D0%B5%D0%BD-%D0%BF%D0%BE%D0%B4%D0%B7%D0%B5%D0%BC%D0%B5%D0%BD-%D0%BA%D0%BE%D0%BC%D0%BF%D0%BB%D0%B5%D0%BA%D1%81-%D0%B8-%D0%BD%D0%BE%D0%B2%D0%B0-%D0%B1%D0%B0%D0%BB%D0%B8%D1%81%D1%82%D0%B8%D1%87%D0%BD%D0%B0-%D1%80%D0%B0%D0%BA%D0%B5%D1%82%D0%B0", "text": "Ислямският революционен гвардейски корпус на Иран показа новата балистична ракета земя-земя Дезфулl, с обхват от 1000 километра, чиято бойна глава тежи почти половин тон, съобщава агенция Fars News. Това се случи на церемония, проведена в подземна ракетна фабрика, чието местоположение не бе разкрито. Според иранските медии този таен комплекс е описан като \"подземен град за производство на ракети\". Той добави още, че Дезфул е версия на ракетата \"Золфагар\", чийто обхват е 700 километра, но разрушителната сила на новия снаряд е \"два пъти по-висока\". \"Представянето на тази подземна инсталация за производство на ракети е отговор за западняците, които смятат, че могат чрез санкции и заплахи да ни попречат да постигнем целите си \", заяви командирът на Ислямския революционен гвардейски корпус, Мохамед Али Джафари, по време на церемонията.", "date": "2019.02.11", "title": "Иран показа таен подземен комплекс и нова балистична ракета"}
{"url": "http://www.classa.bg/%D1%81%D0%B2%D1%8F%D1%82/item/392544-%D1%81%D0%B0%D1%89-%D0%BE%D0%B1%D0%B2%D0%B8%D0%BD%D1%8F%D0%B2%D0%B0%D1%82-%D0%BA%D0%B8%D1%82%D0%B0%D0%B9-%D0%B2-%D0%BF%D0%BE%D0%B4%D0%B3%D0%BE%D1%82%D0%BE%D0%B2%D0%BA%D0%B0%D1%82%D0%B0-%D0%B7%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B2%D0%BE%D0%B9%D0%BD%D0%B0-%D0%BA%D0%B0%D0%BA%D0%B2%D0%BE-%D0%BE%D0%B1%D1%89%D0%BE-%D0%B8%D0%BC%D0%B0-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0", "text": "Само преди две седмици републикански сенатор обвини Китай, че се подготвя за нова екуменическа конфронтация: \"Сякаш се готви за Третата световна война\", каза сенаторът от Оклахома Джеймс Инхофе на изслушване в Сената за предизвикателствата от Китай и Русия. - Говорим с нашите съюзници и се питаме на чия страна ще бъдат - добави той.   Въпреки това, както в повечето изявления на Вашингтон относно Китай, ролята на САЩ в създаването на такъв сценарий е напълно пренебрегната, казва Дариус Шахтамасеби, адвокат и политически анализатор от Нова Зеландия, в своя статия. Според специалиста, изявлението на Инхофе създава впечатлението, че САЩ само наблюдават как Китай увеличава военното си присъствие в Южнокитайско море, превръщайки изкуствените острови в техни платформи за изстрелване на потенциални ракети. Това е смешна идея, казва Шахтамасеби, като взема предвид „списъка на постиженията\" на САЩ. Разширяването на НАТО по границите на Русия и заплахите за война на съюзници близо до Китай - включително Иран и Северна Корея - са само част от тях. Венецуела присъства и в този списък като един от основните съюзници на Пекин в Иберо-Америка. В епохата на Уго Чавес, от 1999 до 2009 г., китайско-венецуелската търговия нарастна с впечатляващи темпове, увеличавайки се до 15 пъти и превръщайки тази латиноамериканска държава във втория по големина търговски партньор на азиатския гигант. Също така по това време Венецуела стана най-голямата инвестиционна дестинация на континента и до днес остава един от основните политически съюзници на Пекин. \"Ако сте малка нация без ядрени доставки или без подкрепата на голяма ядрена сила, ще откриете, че американската армия е на прага ви\", казва анализаторът, припомняйки нахлуването на САЩ в Ирак, Сирия, Либия и Йемен. Афганистан, Пакистан, Сомалия и Филипините. \"Но ако имате влияние върху световната сцена, както в случая с азиатския гигант, ще откриете, че американската армия е точно до вас, гледайки през прозореца, докато американските санкции опустошават икономиката ви.\" Така, САЩ понастоящем използват антикитайските мита, изявления на дипломати и разузнавателни агенти срещу Китай, за необходимостта Китай да се държи \"като нормална държава в търговията\" и обвинения за предполагаема кражба на интелектуална собственост и шпионаж, твърди той. И въпреки че САЩ се оплакват, че \"не са в състояние да направят всичко, което трябва в Европа и Тихия океан, за да се изправят пред китайската заплаха\", заслужава да се спомене, че при една китайска военна база в чужбина (намираща се в Джибути, Рога на Африка), Вашингтон има около 800 такива, разположени по цялата планета и не показва признаци на намален военен капацитет или ядрени доставки, казва Шахтамасеби. Също така си струва да се спомене и новата стратегия на САЩ за противоракетна отбрана. която практически се основава на концепции за геополитическа конфронтация с Китай и Русия. Ако Вашингтон отказва да приеме претенциите на Пекин за островите от Южнокитайско море, поради страх от военното си присъствие в океана, \"тогава трябва да отхвърли и собствените си претенции за водните пътища на голяма част от планетата и да върне всички свои военни бази у дома\", заключава експертът.", "date": "2019.02.11", "title": "САЩ обвиняват Китай в подготовката за световна война - какво общо има Венецуела?"}
{"url": "http://www.classa.bg/%D1%81%D0%B2%D1%8F%D1%82/item/392540-%D1%80%D1%8A%D0%BA%D0%BE%D0%B2%D0%BE%D0%B4%D0%B8%D1%82%D0%B5%D0%BB%D1%8F%D1%82-%D0%BD%D0%B0-%D0%BD%D0%B0%D1%81%D0%B0-%D1%82%D0%BE%D0%B7%D0%B8-%D0%BF%D1%8A%D1%82-%D1%89%D0%B5-%D0%BE%D1%81%D1%82%D0%B0%D0%BD%D0%B5%D0%BC-%D0%BD%D0%B0-%D0%BB%D1%83%D0%BD%D0%B0%D1%82%D0%B0", "text": "Администраторът на НАСА, Джим Брайденстайн съобщи, че иска докато той отговаря за космическата агенция, хората отново да стъпят на Луната и да излязат извън орбитата на Земята за първи път от 1972 г. В статията си за портала Ozy, Брайденстайн заяви, че НАСА търси съдействие и помощ от американски компании за разработване на модули за спускане и системи за многократна употреба, за транспортиране на астронавти до Луната и обратно. Ръководителят на НАСА подчерта, че плановете за връщане на Луната не означават повтаряне на случилото се преди 50 години: \"Отиваме на Луната с нови технологии и иновативни системи, за да изследваме повече места на повърхността, отколкото сме си мислели за възможно. Този път, когато отидем на Луната, ще останем\". В търсене на \"устойчиво присъствие на хора извън орбитата на Земята\", НАСА иска да построи постоянен пост на лунна орбита, който може да се нарече Портал. Той ще гарантира безопасното преминаване на астронавтите към Луната и обратно към Земята. Порталът ще бъде основа за първия повторно използваем модул за спускане на Луната, който ще отвори повече бизнес възможности, необходими за дългосрочно изследване на космоса. За да се достигне до лунната база и обратно до Земята, се предлага да се използва SLS (космическа изстрелваща система) и космически кораб Orion, и двата елемента в етап на разработване. Брайденстайн покани представители на частни компании и други потенциални партньори в централата на НАСА следващата седмица, за да обсъдят модулите за прилуняване и посочи, че агенцията вече работи с девет национални компании, за да изпраща като търговски товар нови инструменти и научно оборудване. на лунната повърхност. НАСА има за цел да изпрати астронавти на Луната през следващото десетилетие, докато първата мисия на търговско доставяне на техническо оборудване е насрочена за края на 2020 г. \"Може да съм пропуснал първото човешко приземяване на Луната, но работя за следващото, заедно с останалия свят\", заключи Брайденстайн.", "date": "2019.02.11", "title": "Ръководителят на НАСА: \"Този път ще останем на Луната\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392536-%D1%81-%D0%B1%D0%B5%D0%BB%D0%B8-%D0%BA%D0%B0%D1%85%D1%8A%D1%80%D0%B8-%D0%B8-%D0%B8%D0%B7%D1%82%D1%8A%D1%80%D0%BA%D0%B0%D0%BD%D0%B8-%D0%B4%D1%8A%D0%BD%D0%BA%D0%B8", "text": "Бая расово напрежение ни се събра тези дни. Не става дума за Каракачанов и стратегията му. Там само побелелите му коалиционни партньори се възбудиха. Започне ли едновременно да се говори за цигани и роми, значи идват избори; тая двойна риторика винаги се пази черни дни. Лиъм Нийсън обаче го загази, понеже искал да мъсти на „черно копеле\", а и Адидас изтеглили някакви бели чепици заради расизъм и ние веднага се размърдахме, защото така не бива. Да обвиниш бели маратонки в расизъм, е толкова нелепо, че чак става за тема на сутрешен блок. Маратонки?! Утре какво ще е - бялото вино, бялата роза, белия дроб, бельото?  Може би бельото не беше съвсем добър пример, конкретно в нашия случай. Но така де, ако белият цвят вече е расизъм, то нещата стават толкова лесни за интерпретация. Какво ли ще кажат сега RUN DMC с техните бели адидаски навремето? Това бяха едни рапъри, преди хип-хоп наградите да станат неотличими от гей прайда. Ние, понеже сме справедливи като Нийсън и имахме най-малко едни бели адидаски още по времето на соца, се юрнахме да браним расата, към която по случайност принадлежим. Иначе леденото хоро ни се струва тъпотия, ама можем да му се назландисваме, понеже си е наше. Тук по-сериозни неща ни изглеждат заложени, а геополитиката винаги ни е привличала като мухи на... по-добре да кажем мед.     Обаче темата за расизма по нашите ширини е такъв малоумен кликбейт, че Ванга и нейните предсказания за разпада на НАТО са направо дисертация.  Всъщност така се става расист – с полвинчата информация отвъд Океана, която да те нахъса. Така се гласува и за Обединените патриоти, но това е съвсем различна тема. Да не я отваряме, сега дискутираме света, не нашата си паничка. Дайте да разплетем най-напред това с маратонките. Значи, вие мислите, че Адидас си правят белите гуменетки като невинни овчици, а легионът на мрака най-после се светна, че може да ги захапе по тая линия. Малко по-различна е ситуацията. Адидас са концерн, който търси преди всичко печалба и чак после останалото. Затова когато пускат новия си модел маратонки, обвързват премиерата им с текущия т.нар. Месец за почит към историята на чернокожите. Разбираемо е, черните братя също са си съвсем спонтанни клиенти. И брандовете \"умират\" да засвидетелстват уважение към историята на афроамериканците, просто маркетинг отделите им не схващат как. И така - серията, насочена почти изцяло към тъмнокожите клиенти, е наречена \"Uncaged\" (\"освободени от клетката\"). Един от моделите е чисто бял и изцяло памучен, аll white / cotton - всичко това доведе до асоциации с робството, памуковите плантации, расовата сегрегация и т.н. И когато този и онзи измрънка из интернет, фирмата побърза да не дразни допълнително афроамериканските си потребители и изтегли серията от пазара. И стана тя каквато стана. Една недомислена маркетингова стратегия се оказа гаф. Вие сте забравили, но през 2012 година, когато времената бяха други, те пак спряха продажбата на обувки -  . Да се обидиш, в случая не е напълно нелогично. И ние скачаме редовно за подобни казуси. Представете си да решат от фирмата да отпразнуват Освобождението ни със серия червени спортни фесове. Та като отворихме дума за тъпи реклами: Лиъм Нийсън също изтресе наивното си признание (че някога е желал да отмъсти на произволно \"черно копеле\" заради изнасилването на своя близка) като част от промотирането на новия си филм. Никой насила не го е карал да се обяснява как обикалял улиците преди години като назлобен мачо. Изнасилвачът на приятелката му сигурно не е висял да го чака. Обаче нали темата на филма му \"Cold Pursuit\" (както и на още три преди него) е отмъщение - трябва да се покаже, че това не е само роля, а вътрешна нагласа. Преосмислил си един вид отношението към мъстта вече, за разлика от това към тъпите роли. Актьори, какво да ги правиш. Не се ли научихте, че репликите остават в главата на публиката, уж имахте набор от много специфични умения. Откакто сме в социалните мрежи и всяко мнение изглежда като експертиза, светът очевидно стана твърде чувствителен към рекламите. А и те вече държат да ни учат на политически адженди и лайфстайл от друго ниво, все едно не става дума за обикновени продукти.  . Ножчета, обувки, филми - дебатираме като обезумели за глупости, които сами си превръщаме в приоритети, точно защото ги дебатираме. Пазарният шамар не е чак толкова лошо нещо, когато рекламистите са тъпанари. Та мисълта ми е - не се връзвайте и вие чак толкова на рекламите на расизъм, които използват нечие мрънкане, за да го превърнат в голямо нещо. Че всички изглеждаме като тия бели маратонки на Адидас - уж някаква дълбока психологическа нагласа държим да докоснем, а всъщност сме само синтетика и подметки.", "date": "2019.02.11", "title": "С бели кахъри и изтъркани дънки"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/392537-%D0%BF%D1%80%D0%BE%D0%B1%D0%BB%D0%B5%D0%BC%D0%B8%D1%82%D0%B5-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B5-%D1%81%D0%B0-%D0%BF%D1%83%D1%82%D0%B8%D0%BD,-%D0%B2%D0%BE%D0%BB%D0%B3%D0%B8%D0%BD-%D0%B8-%D0%BC%D0%B0%D0%B4%D1%83%D1%80%D0%BE%E2%80%A6-%D0%B7%D0%B0%D1%89%D0%BE-%D0%B4%D0%B5%D1%81%D0%BD%D0%B8%D1%82%D0%B5-%D0%B8%D0%B7%D0%BF%D0%B0%D0%B4%D0%B0%D1%82", "text": "  БСП се тресе от вътрешни борби и интриги, но запазва целостта си и е главният конкурент на ГЕРБ на предстоящите избори за европейски парламент. И като нищо може да вкара толкова евродепутати, колкото и ГЕРБ. Какво се случва с останалите партии? Т. нар. „патреоти” ако се обединят, може да имат представител. Но това изглежда малко вероятно, след нападките и обидите, които си размениха Сидеров и Симеонов. Т. нар. насипно дясно обаче, дали ще се обедини или не, упорито се стреми да остане без представител в европарламента. Причините са прости, но непреодолими. техни представители или обикновени симпатизанти из социалните мрежи, се свеждат до еднозначни коментари срещу президента Радев или Корнелия Нинова, с повод и без повод, също толкова еднозначно по „жизненоважни” проблеми като Мадуро във Венецуела, правилният избор на изтребители Ф16, Истанбулската конвенция и др. подобни. Меркел и Макрон са божества… Какво е сбъркано тук? За тях почти не съществуват реалните вътрешни проблеми на България. Ограничават ги до Пеевски и защита на Лозан Панов. Борисов е по-малък дразнител, а мнозина негласно го приемат, защото той може да „бие” БСП.     Главните врагове и източник на негодувание са Радев, Путин, Волгин, ДС, „комунистите” и евентуално плочките по „Граф Игнатиев”. При разразилия се скандал с министъра на културата Банов, условно наречените „либерални медии” и симпатизантите на „насипното дясно” застанаха в негова подкрепа. Йончева е „комунистка”. Освен това приемат и обвиненията срещу нея, че си е имала работа с КТБ. При толкова хора от ГЕРБ свързани с КТБ, по онова време банката на властта, сега се превръща в обвинение това, че Йончева е взела пари от КТБ, за да прави филми за една телевизия, която към онзи момент подкрепяше Борисов. очевидно се е стеснила. Това очевидно са хора, които имат достатъчно доходи, за да се вълнуват повече от либерални и европейски проблеми, отколкото от бедността и стагнацията в икономиката в България, корупцията (за тях тя съществува само по политически признак, главните й носители са Пеевски или са свързани с ДС и комунистите). Докато управляващите обясняват колко всичко е розово, как страната никога не е била по-добре (това го казват буквално Борисов и говорителите му), чужди инвеститори се изнасят от България, преките чужди инвестиции през последните три години са спаднали катастрофално, българи продължават да емигрират поради ниски доходи у нас, голяма част от населението работи сезонна работа в други страни, за да се издържа. Като кажеш на някой от т. нар. десни, че сега две трети от доматите са вносни, а в миналото България е била от най-големите износители на плодове и зеленчуци в Европа, или, че преди 1989 г. е имало 10-11 млн. овце, а сега има 1,2 млн., ще ти отговорят „ти си комунист”, изпитваш носталгия по соца… Ето затова няма да вкарат хора на изборите за европарламент и най-вероятно пак ще изтекат в канала и на парламентарните избори. Защото българинът очаква в европарламента някой да му защитава интереса, а не да му размахва поучително пръст, че не слушаме Брюксел, да го назидава да не си позволява „антиевропейско говорене”. И да му набива като главен въпрос как трябва да принадлежим към ЕС и НАТО, при положение, че България е член на ЕС от 2007 г. и на НАТО от 2004 г. Тоест, от времето, когато президент беше „руският агент” Първанов и управляваше омразната тройна коалиция с премиер Станишев. То е като някакъв вид религиозна принадлежност – аз съм „десен”, против „комунистите”, аз съм единствен носител на европейските ценности. Като не ти стигат идеи и достойнства, непрекъснато говориш за опасността от Путин, представяш се като бранител на европейската интеграция и единствен неин говорител, и т. н. Това не стига да се задържиш на политическата сцена. Затова и т. нар. насипно дясно изпада от парламента. Така постепенно партията ГЕРБ се установи като единствената дясна парламентарна партия, която погълна електората на някогашното СДС. И продължава да асимилира хора от десните. На следващите избори със сигурност ще има още имена от тях, включени в листите на ГЕРБ.  Същевременно ГЕРБ се окопава в държавата. В малките населени места най-големият работодател е държавата и общината, тоест ГЕРБ. Дори обикновен служител в техническа служба в община се назначава с партийна протекция или решение от местните партийци. И поради липса на друга опозиция, ще дойде момент БСП да победи ГЕРБ на изборите. Насипното дясно й съдейства в тази посока.   (Виж   за т. нар. насипно дясно)", "date": "2019.02.11", "title": "Проблемите на България не са Путин, Волгин и Мадуро… Защо десните изпадат?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392538-%D0%BC%D0%BE%D1%86%D0%B0%D1%80%D1%82-%D1%81-%D0%BA%D0%B8%D1%81%D0%B5%D0%BB%D0%BE-%D0%B7%D0%B5%D0%BB%D0%B5", "text": "Една от основните функции на вестниците е да информират.      Нещо като хартийката, която ни подмушват в болницата, преди да ни отрежат апендикса. Като попитате какво пише на нея, отговарят ви – информирано съгласие. Съгласие да ви отрежат каквото си харесат и което може после да бъде засилено по клинична пътека.  Какво е общото между двете? Ами – като прочетете седмичната преса, съвсем информирано ще се съгласите, че ви вземат за идиот.  Но – да започнем с добрите новини – след новата Коледа, Новата година, старата Коледа, серията именни дни и новия Трифон Зарезан, ето ни и пред поредната Нова година – китайската. Не знам как е ЧНГ на китайски, но пък „СТАНДАРТ” се е погрижил да ни информира, че през тая година „Прасето ни кара да се погрижим за красотата си”.    Било годината на свинята.    Свинска є работа.  Като сме заговорили за тия работи, въпросните, няма как да подминем замерването с миризливи неща от страна на двете политически сили – метне едната, отвърне другата, докато пейзажът съвсем се оцапа и усмърди. Отваряме „24 ЧАСА” и започваме да се прозяваме на вече баналното заглавие „Елена Йончева вади скандални записи с министър Банов”… И изведнъж прозявката ни секва – защото втората част от заглавието е по-пленяваща: „Мъжка двойка зад аферата”.  Въх! Въй!  Слагаме очила, продължаваме със ситния текст, за да се информираме, че това „установи разследване на „24 часа”. И по-нататък – вместо пикантерия се премятат вече омръзналите ни дела, документи, записи и попръжни.  Дайте повече жълтичко, стига кафеникави изпълнения! Ако има и записи – още по-добре, за какво са ни тия нови технологии, ако не ги използваме!  Дори църквата вече си служи с тях, за да бъде в крак с времето – „Антихристът идва през смартфона” – убедено предупреждава в „ТРУД” руският патриарх Кирил. За записи не става дума, а за това, че „Антихристът ще е човек, който ще застане начело на световната интернет мрежа и ще контролира човечеството”.  Католическата църква е по-оптимистично настроена – според „24 ЧАСА” „Папата сравни Девата с инфлуенсърите”. В туитче папа Франциск написал, че „без социални мрежи Дева Мария е станала първият инфлуенсър – „инфлуенсър на бога”. Думичката „Бог” е с малка буква в антрефиленцето – явно коректорката е повлияна от антихриста в смартфона си.      Потресени от тези разкрития, отваряме „ТЕЛЕГРАФ”, за да се разтушим със светските клюкици – и откриваме, че „Кръщават жаба на Моцарт”. Има снимка и на Моцарт, и на жабата – не си приличат. Любознателният читател, който за Моцарт знае само, че е писал малки нощни музики, с ужас ще научи, че са „необходими 202 часа, за да се изслуша цялата музика” и, преценил, че няма толкова време за губене, ще се опита да научи нещо полезно – например, че геният „обичал да похапва кисело зеле с кнедли от черен дроб”. Потърсихме рецептата – няма я, може би е изгубена или маскирана сред партитурите.  Сигурно и списователят я е подирил, но безуспешно, защото я няма. В замяна на това е открил, че Моцарт бил композирал шестгласен канон, озаглавен „Целуни ме отзад”.  Е, след като сме изчели всичко това, съвсем информирано можем да се съгласим с мнението на великия композитор, пророчески предвидил преди векове появата на новата българска журналистика.", "date": "2019.02.11", "title": "Моцарт с кисело зеле"}
{"url": "http://www.classa.bg/%D1%81%D0%B2%D1%8F%D1%82/item/392539-%D0%BE%D0%B1%D1%8F%D0%B2%D0%B8%D1%85%D0%B0-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-%D0%BD%D0%B0-%D1%80%D1%83%D1%81%D0%BA%D0%B8-%D0%B0%D1%80%D1%85%D0%B8%D0%BF%D0%B5%D0%BB%D0%B0%D0%B3,-%D0%B7%D0%B0%D1%80%D0%B0%D0%B4%D0%B8-%D0%BD%D0%B0%D1%85%D0%BB%D1%83%D0%B2%D0%B0%D0%BD%D0%B5-%D0%BD%D0%B0-%D0%BF%D0%BE%D0%BB%D1%8F%D1%80%D0%BD%D0%B8-%D0%BC%D0%B5%D1%87%D0%BA%D0%B8", "text": "Властите на руския архипелаг Новая Земля, разположен в Северния ледовит океан, обявиха извънредно положение, заради масовото нахлуване на полярни мечки в населените места, съобщава агенция Интерфакс.   Според изявление на властите, цитирани от агенцията, \"От декември 2018 г. има голямо натрупване на полярни мечки около населените места. Например, в района на град Белушая Губа, имаше 52 животни. Постоянно има между 6 и 10 полярни мечки\". В допълнение, в документа се отбелязва, че има случаи на \"агресивно поведение\" на животните, които нападат хора, влизат в домове и други сгради. \"Хората са уплашени, страхуват се да напуснат дома си, засегнати са ежедневните дейности, а родителите се страхуват да изпратят децата си в училища и детски градини\", се казва в изявлението. Росприроднадзор, Федералната служба за контрол на използването на природните ресурси, отказа разрешение да се стреля по най-агресивните екземпляри и специалистите се надяват да разрешат тази ситуация без използването на оръжие.", "date": "2019.02.11", "title": "Обявиха извънредно положение  на руски архипелаг, заради нахлуване на полярни мечки"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/392530-%D0%BA%D0%B0%D0%BA%D0%B2%D0%BE-%D1%81%D1%82%D0%B0%D0%B2%D0%B0-%D1%81-%D1%82%D0%B5%D1%81%D0%BB%D0%B0%D1%82%D0%B0-%D0%BD%D0%B0-%D0%BC%D1%8A%D1%81%D0%BA-%D0%B8-%D1%81%D1%82%D0%B0%D1%80%D0%BC%D0%B0%D0%BD-%D0%B7%D0%B0%D0%B4-%D0%B2%D0%BE%D0%BB%D0%B0%D0%BD%D0%B0,-%D0%BA%D0%BE%D0%B8%D1%82%D0%BE-%D0%B1%D1%8F%D1%85%D0%B0-%D0%B8%D0%B7%D1%81%D1%82%D1%80%D0%B5%D0%BB%D1%8F%D0%BD%D0%B8-%D0%B2-%D0%BA%D0%BE%D1%81%D0%BC%D0%BE%D1%81%D0%B0", "text": "Преди една година (на 6 февруари 2018) манекен, облечен в скафандър, наречен Старман (Starman), беше изстрелян в космоса на борда на черешово-червения роудстър на Тесла, предоставен от собственика на Тесла и основател на SpaceX, Илън Мъск. Манекенът и неговата кола бяха първият товар на борда, при първото пътуване на тежката ракетата на SpaceX, Falcon Heavy. През последните 12 месеца колата и „шофьорът“ са пътували повече от 760 милиона километра около слънцето. Понастоящем те се движат след Марс в елиптична орбита, която има продължителност около 557 земни дни, според сайта за проследяване  .     Според ръководството на whereisroadster.com, роудстърът на Starman е надвишил гаранцията си от 36 000 мили (58 000 км) около 13 000 пъти през последната година. Тези цифри обаче може да са малко остарели; Според  , текущата гаранция на роудстъра е четири години или 80 000 км. Така че, ако приемем, че Старман ще следва курса си и през 2019 г., той би надхвърлил гаранцията си около 9 500 пъти. Докато пътува из космоса в открития си червен кабриолет, Старман се сблъсква с безкраен поток от микрометеорити, слънчева радиация и космически лъчи, които постепенно ще го разкъсват на малки парченца. „Гигантската енергия на звездната радиация ще намали връзките въглерод-въглерод, които съставляват по-голямата част от пластмасовите и други компоненти на колата“, казва химикът Уилям Карол пред  . „Биологичните материали от които са направени кожените седалки на колата, гумите и боите, най-вероятно вече са изчезнали. Тези органични материали, в тази среда, не биха оцелели и година“, допълва Карол. След един милион години от колата ще е останала голата алуминиева рамка, но има вероятност тя да продължава да се движи около Слънцето. Според SpaceX, Старман и неговият роудстър могат да обикалят Слънчевата система около 1 милиард години. Проучване, публикувано през 2018 г. в изданието  , предвижда малко по-кратък живот за манекена-космонавт. Според авторите на проучването, колата вероятно ще се срине в атмасферятя на Земята или на Венера някъде в рамките на следващите няколко десетки милиона години. Въпреки това, има само 6% шанс колата да се сблъска със Земята през следващите 1 милион години и само с 2,5% шанс да удари Венера в същия период от време. Засега, Старман и неговият роудстър са на около 262 милиона км отвъд Марс и всеки следващ час изминават по няколко хиляди км. Това наистина е дълъг път за една година, а пътуването едва е започнало.", "date": "2019.02.11", "title": "Какво става с теслата на Мъск и Старман зад волана, които бяха изстреляни в космоса?"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/392531-%D0%BC%D0%BE%D0%B7%D1%8A%D0%BA%D1%8A%D1%82-%D0%BD%D0%B0-%D0%B6%D0%B5%D0%BD%D0%B0%D1%82%D0%B0-%D0%B5-%D0%BC%D0%B5%D1%82%D0%B0%D0%B1%D0%BE%D0%BB%D0%B8%D1%82%D0%BD%D0%BE-%D0%BF%D0%BE-%D0%BC%D0%BB%D0%B0%D0%B4-%D0%BE%D1%82-%D1%82%D0%BE%D0%B7%D0%B8-%D0%BD%D0%B0-%D0%BC%D1%8A%D0%B6%D0%B0", "text": "Чували сте израза „да имаш младо сърце“, но какво да кажем за „младите в мозъка“? Ново проучване показва, че мозъците на жените са биологично по-млади с около 3 години, от мъжете на същата възраст. Изследователите са анализирали сканирането на мозъка на повече от 200 възрастни, като по-конкретно разглеждат метаболизма на мозъка, който се променя с възрастта.     Те установили, че на базата на тези метаболитни нива, женските мозъци се представят като около три години по-млади, отколкото мъжките мозъци от същата хронологична възраст. Резултатите все още трябва да бъдат потвърдени в последващи проучвания. Но ако е вярно, изследователите предполагат, че наличието на метаболитно „по-млад“ мозък може да осигури на жените „известна степен на устойчивост към промените, свързани със стареенето“ в мозъка.     Това на свой ред може да помогне да се обясни защо жените са склонни да изпитват по-малко спад в способностите си за мислене докато остаряват, пишат учените в изследване, публикувано на 4 февруари в списанието  . „Това, което не знаем е, какво означава тази разлика“, заявява старши авторът на изследването д-р Ману Гоял, асистент по радиология в Университета по медицина „Вашингтон“, в Сейнт Луис. Възможно е обаче това да обясни защо „жените не изпитват толкова силни когнитивни упадъци, като мъжете, в по-късните години, … защото техните мозъци са ефективно по-млади“, обяснява д-р Гоял. Основният източник на гориво за мозъка е захарта или глюкозата, но начинът по който мозъкът използва глюкозата се мени с възрастта. Когато хората са по-млади, те отделят повече глюкоза за метаболитния процес, наречен „аеробна гликолиза“, за която се смята, че помага за развитието и узряването на мозъка, включително за растежа на мозъчните клетки. Но тъй като хората стареят, мозъкът им изпитва намаляване на аеробната гликолиза, която достига много ниски нива до момента, в който те са на възраст около и над 60 години. Но малко се знае за това, по какъв начин мозъчният метаболизъм се различава между мъжете и жените. В новото проучване учените анализирали сканиране на мозъчни образи на 121 жени и 84 мъже, на възраст от 20 до 82 години. Те обучили машинен алгоритъм, за да намерят връзка между възрастта на хората и техния мозъчен метаболизъм. Така открили, че алгоритъмът би могъл да предвиди точно хронологичната възраст на даден човек въз основа на „метаболитната възраст“ на мозъка му. След това те обучили машинния алгоритъм, използвайки само данни за метаболизма на мозъка на възрастни хора. След това учените поставили задача на този алгоритъм да изчисли метаболитната възраст на жените и на мъжете по отделно. Така открили, че алгоритъмът дава мозъчно-метаболитни възрасти за жените с 3.8 години по-млади от реалната им биологична възраст. При същата процедура с мъжете, алгоритъмът съобщава, че мозъците им са с около 2.4 години по-възрастни от реалните им хронологични възрасти. Интересното е, че разликата между мъжката и женската възраст на мозъка е била забележима дори при младите хора на 20 години. „Мозъците на мъжете започват зряла възраст с около три години по-възрастни от жените и това продължава през целия живот“, казва Гоял. Изследователите отбелязват, че относителната „метаболитна младост“ на женските мозъци също е в унисон с малко по-дългия живот на жените в сравнение с мъжете. Въпреки това, Гоял отбеляза, че разликата между мъжката и женската мозъчна възраст е сравнително малка в сравнение с други добре познати полови различия, като например височината на тялото. Сега са нужни повече изследвания, за да се разбере по-добре, дали тази разлика във възрастта на мозъка влияе на риска от свързано с възрастта заболяване на мозъка, като болестта на Алцхаймер, например. Гоял казва, че изследователите в момента работят по друго проучване, за да проверят дали откритието за разликата в метаболитната възраст на мозъка на жените и мъжете играе роля за относително по-умерения когнитивен упадък при жените в по-висока възраст в сравнение с  този при мъжете.", "date": "2019.02.11", "title": "Мозъкът на жената е метаболитно по-млад от този на мъжа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/392532-%D1%81%D0%B2-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D0%B2%D0%BB%D0%B0%D1%81%D0%B8%D0%B9,-%D0%B5%D0%BF%D0%B8%D1%81%D0%BA%D0%BE%D0%BF-%D1%81%D0%B5%D0%B2%D0%B0%D1%81%D1%82%D0%B8%D0%B9%D1%81%D0%BA%D0%B8", "text": "  Свети Власий бил епископ в  . Когато при Диоклетиан  (царувал 284-305 г. бел.ред.)  избухнало жестоко гонение против християните, епископът увещавал към търпение страдащите, посещавал затворените в тъмница и ги утешавал с думи на любов и вяра. Във време на туй гонение мнозина от севастийските християни претърпели мъчения; мнозина избягали по пустини и гори, като очеквали там прекратяването на бедствието. Тогава и Власий, като видял, че в градовете почти не останали християни, заминал и се поселил в една пещера на планината Аргеос. Там прекарвал дните в молитва, труд и строго въздържание. Само пустинните диви зверове споделяли самотата на праведника; те се приближавали до него, спирали при входа на пещерата, когато той стоял на молитва; и Власий, като излизал, милвал ги, турял върху тях ръцете си и дори лекувал техните болести и рани. В тая отдалечена пещера се е криел Власий не само във време на Диоклетиановото гонение, но и в началото на Ликиниевото.     В царуването на Ликиний войниците, пратени от областния управител да ловят в пустинята диви зверове, които били нужни за арените при измъчването на християните, дошли веднъж до планината Аргеос. В пещерата, където живеел св. Власий, те видели множество зверове, и като дошли по-близо, намерили и стареца, който стоял на молитва. Без да кажат на светеца нито дума, те се върнали при управителя и му съобщили за онова, що видели. Управителят ги пратил отново в пустинята, за да доведат при него криещите се там християни. Войниците отишли и съобщили на Власий за заповедта на управителя. Власий, като ги изслушал спокойно, казал: \"Добре, деца мои, да вървим! Господ си е спомнил за мене. Той тая нощ ми се яви три пъти и ми каза: Стани и Ми принеси жертва, по обичая от твоето свещенство!\" Власий тръгнал с войниците и по пътя обърнал мнозина от спътниците си към истинския Бог, като им обяснявал с кротост и любов закона Господен и чрез Божията сила правел чудеса. Множество народ се стичал към него по пътя, носейки болни и молейки го да им помогне. Власий, добър и милосърден към всички, оказвал помощ не само на людете, но и на животните. (У нас св. Власий се почита като покровител на животните). Когато довели св. Власий на съд в Севастия, управителят се стараел отначало чрез ласкави увещания да го склони да се отрече, но Власий му отговорил решително, че няма да се поклони на идолите. Тогава управителят заповядал жестоко да го бият. Власий с твърдост понесъл изтезанията и казал на управителя: - Напразно ти мислиш чрез мъчения да ме отклониш от християнската вяра. Аз имам Иисуса Христа, Който ме укрепява. Прави с мен, каквото искаш! След известно време отново довели Власий при управителя. - Ако не принесеш жертва на боговете, ще загинеш в жестоки мъки – казал му управителят. - Боговете, които не са сътворили небето и земята, да загинат – отговорил Власий. – А смъртта, с която ти ме застрашаваш, ще ми донесе вечен живот. Управителят, като видял неговата непреклонност, заповядал отново да го мъчат. Окачили го на дърво и стъргали тялото му с железни куки, но светецът твърдо понасял мъченията и говорел на управителя: - Мислиш ли ти чрез страдания да уплашиш мене, който имам за помощник Иисуса Христа? Не се боя от видимите мъки, понеже гледам на бъдещите блага, обещани от Господа на любещите го. Управителят наредил да снемат мъченика от дървото и да го отведат в тъмницата. Когато го водели, подир него вървели седем благочестиви жени, които с благоговение събирали падащите от раните му капки кръв. Слугите на управителя, като видели това, хванали ги и ги завели в съда, като казали: \"И те са християнки\". Управителят им заповядал да принесат жертва на боговете. Благочестивите жени, за да дадат на идолопоклониците спасителен урок за пустотата на идолите, се престорили готови да изпълнят повелята на управителя и го помолили да им позволи първом да се умият в близкото езеро и да вземат със себе си идолите, за да им се поклонят там. Пускайки ги под стража, управителят им дал и идолите. А те ги взели и ги хвърлили в езерото. За тая тяхна дързост те били подложени на ужасни мъчения, за да се отрекат от вярата. Като видял, че те се непоколебими в своята вяра, управителят заповядал да ги посекат с меч. Трети път довели Власий на съд. Той продължавал да проявява същата непоколебима твърдост. - Терзай тялото ми, както искаш – казал той на управителя, - а над душата ми е властен само един Бог. - Ще ти помогне ли твоят Христос, ако аз заповядам да те хвърлят в езерото – казал управителят. - И във водата ще се прояви силата на моя Бог – отговорил Власий. Управителят изпълнил своята заплаха, но Власий, хвърлен в езерото, тръгнал по водата като по сухо. Като стигнал до средата на езерото, той седнал и се обърнал към войниците, като ги поканил да направят същото чрез силата на техните богове. Шестдесет и осем войници, като призовали боговете си, се решили да се хвърлят, но потънали в езерото. Ангел Господен се явил на светеца и му казал: \"Ти, който си изпълнен с благост, служителю Божий, излез от водата и приеми приготвения за тебе от Бога венец!\" С лице, озарено от чудна светлина, свещеномъченикът дошъл на брега. Управителят го обвинил за смъртта на 68-те войници и го осъдил на смърт. На мястото на наказанието светецът отначало се помолил за целия свят и за тия, които след смъртта му ще почитат неговата памет. Като получил от Христа обещание, че молбата му ще бъде изпълнена, Власий навел глава под меча в 316 година.", "date": "2019.02.11", "title": "Св. свещеномъченик Власий, епископ Севастийски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/392533-11-%D1%84%D0%B5%D0%B2%D1%80%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "660 г. пр.н.е. - Първият японски император се възкача на престола - денят се определя като начало на японската държава и се чества като национален празник.     1211 г. - Цар Борил свиква в Търново църковен събор срещу богомилите.   1809 г. - Американецът Робърт Фултън патентова парахода.   1826 г. - Основан е Лондонският университетски колеж.   1869 г. - В Канада се състои последната за тази страна публична екзекуция.   1919 г. - В Германия е проведен избор на първия райхспрезидент (Фридрих Еберт).   1922 г. - Канадецът Фредерик Грант Бантинг обявява откриването на инсулина   1929 г. - Италия и Ватиканът подписват Латеранските споразумения, съгласно които Папската държава става независима.     1943 г. - Втората световна война: Генерал Дуайт Айзенхауър е определен за командващ на обединените антихитлеристки сили на Западния фронт.     1953 г. - Съветският съюз къса дипломатически отношения с Израел.   1964 г. - Република Китай (т.е. Тайван) къса дипломатически отношения с Франция.   1975 г. - Маргарет Тачър става първата жена, избрана за лидер на Консервативната партия на Великобритания.     1978 г. - Цензура: В Китай е отменена забраната за творбите на Аристотел, Шекспир и Дикенс.   1979 г. - В Иран побеждава Ислямската революция, ръководена от аятоллах Хомейни.   1989 г. - В Пловдив е създаден независимия синдикат „Подкрепа\" с председател д-р Константин Тренчев.   1990 г. - Южноафриканският активист против системата на апартейд Нелсън Мандела е освободен от затвора „Виктор Ферстер\" в Република Южна Африка, след като е държан като политически затворник там 27 години.   2007 г. - Чрез референдум в Португалия е легализиран аборта през първите 10 седмици от бременността.  ", "date": "2019.02.11", "title": "11 февруари, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/392535-%D1%81%D0%B5%D1%87%D1%8A%D1%82-%D0%B3%D0%BE%D1%80%D0%B0%D1%82%D0%B0-%D0%B2-%D1%85%D0%B8%D1%81%D0%B0%D1%80%D1%8F", "text": "«Някой изсича гората в Хисаря… над Веригово …по пътя за Карасиврия!  Мерцедеси със софийски номера изнасят трупите…»                        ", "date": "2019.02.11", "title": "Сечът гората в Хисаря!"}
{"url": "http://www.classa.bg/%D1%81%D0%B2%D1%8F%D1%82/item/392529-%D1%81%D0%BA%D1%80%D0%B8%D1%82%D0%B8%D1%82%D0%B5-%D1%85%D0%BE%D1%80%D0%B0-%D0%BD%D0%B0-%D0%B8%D1%81%D0%BB%D0%B0%D0%BD%D0%B4%D0%B8%D1%8F", "text": "Възможно ли е дете на 9 години да бъде наказано за това, че е нарушило спокойствието на елф? Певицата Йофритур Акадотир живее с това убеждение още от малка, когато претърпява странен инцидент. Всичко се случва, когато тя и приятелите й си играят в квартала в Рейкявик, когато забелязват камък, по-голям от всички други, да се издига на полето между блоковете. Децата са сигурни, че това е „елфска скала\" и не бива да смущават покоя на създанията.     Камъкът е два пъти по-висок от Йофритур, но тя успява да се качи върху него с известни усилия. Приятелите й я предупреждават, че това е лоша идея. След като го „покорява\" и прекарва известно време на върха, 9-годишното момиче скача долу, но при приземяването прехапва нещо в устата си и потича кръв. Тя се разплаква и бяга у дома, като никога повече не докосва скалата. Оттогава е сигурна, че елфите са я наказали за предизвикателното поведение.  Историята й не е уникална. Исландия е страна, в която все още се разпространяват митове за елфи, феи и „скрити хора\" (подобни на хората създания между измеренията, наричани huldufólk на исландски). Те са смятани за мирни същества, които обитават света заедно с хората и се занимават със същите ежедневни занимания, включително риболов, селско стопанство, отглеждане на семейства и - ако се съди по легендите - спасяване на човечеството, което иначе би загинало без тяхната намеса.     Според изследване от 2007 г. на Исландския университет, около 62% от жителите на страната вярват, че съществуването на тези създания е нещо повече от стара приказка. Тази статистика обхваща както искрено вярващи, така и агностици, които по-скоро са склонни да приемат тази идея, без да са напълно убедени в нея. Магнус Скарфетинсон - директор на единственото \"Елфическо училище\" в Рейкявик - има собствена теория по случая. Той си признава, че никога не е срещал на живо елф или huldufólk (\"В елфическия свят ме мислят за някакъв маниак!\", смее се той.). Въпреки това, той е интервюирал над 900 исландци, които твърдят, че са ги виждали. Сред тях има 75 души, които вярват, че са имали приятелство с елф, и 35, които казват, че са канени на гости в елфически домове. Това е нещо повече от простото суеверие, наследено през поколенията. Скарфетинсон смята, че Исландия е уникално предразположена да приема всякакви нетрадиционни идеи, което я прави „безопасно място, на което елфите да се разкрият пред света\".  Неговото „Елфическо училище\" е закачлив начин за представянето на важна тема, казва той. И е напълно сериозен, когато обсъжда проблема за намаляващата вяра на исландците в елфите. \"Днес щяхме да живеем в напълно различно общество, ако Просвещението не беше започнало през XVIII век. Но Просвещението е имало ужасна цена. То е убило вярата. Вярата е един от скрепващите елементи, които поддържат цивилизацията като едно цяло. Не само че е убило вярата, но е убило и митовете. Много хора вярват в елфите в Исландия, защото тук сме били изолирани. Просвещението е дошло в Исландия чак през 1941 г., когато американската армия е навлязла на острова. Тогава сме изживели нашето Просвещение, което е започнало да заличава вярата в елфите.\" Вярата на човек в нещо по-велико от самия него може да вдъхнови други позитивни убеждения. Ако светът ви е достатъчно широк, за да има място и за елфите, защо да не мислите още по-мащабно? Магичното мислене може да се превърне в предимство. То може да разшири мирогледа на хората, което води до гъвкавост на мисленето и непредубеденост. Психичната и емоционална гъвкавост помага на хората да преодоляват житейски препятствия и да развиват позитивни отношения като цяло. Вярата в свят извън нашия собствен разширява представата ни за това какъв може да бъде нашият свят. Трудно е да се определи колко исландци искрено вярват в елфите или huldufólk. Определено самият факт, че някои вярват, е свързан с постоянно разширяващия се туристически пазар на страната. Наравно с кайрите, елфите са популярна тема за продажба на сувенири. „Пророците\", които водят туристите на обиколки при магичните същества, са се превърнали в малка индустрия. Макар че комерсиализирането на митовете е факт, то не дава пълно обяснение за продължаващата вяра в елфите. През 2013 г. група начело с Рагнхилдур Йонсдотир организира протест срещу път, който е трябвало да бъде прокаран през домовете на huldufólk-общност в поле от засъхнала лава. Общото схващане гласи, че елфите и huldufólk правят домовете си в големи скали, намиращи се основно на плажове и полета от засъхнала лава. Строителството е било спряно, докато правителството прави сериозни опити да постигне мирно решение. И все пак Г. Петур Матиасон, директор по комуникациите в Исландската брегова и пътна администрация, възприема промяната на плановете като практичен ход, а не такъв, мотивиран от религиозни вярвания. \"Една от протестиращите настояваше, че се бори за елфите. Тя се интересуваше от един огромен камък, който попадаше там, където трябваше да мине пътят. Ние разгледахме въпроса, не от гледна точка на вярата в елфите, а заради убеждението, че елфите и скритите хора са част от културното ни наследство. Разгледахме тази голяма каменна формация, установихме, че е уникална, и решихме, че е по-добре да отклоним пътя, щом имаме тази възможност\", обяснява той. Със сигурност при население от около 340 000 души, съобразяването с вярата и ценностите на съседите е важно за поддържане на мира.  В предградието Хафнарфьордур на Рейкявик например елфските светилища (малки олтари, понякога със свещи) и недокоснати скали от лава изобилстват в дворовете на къщите, особено тези около парка Хелисгерди. Това е място, известно със сериозната си елфска активност, и местоположение на много туристически обиколки на \"наблюдаващи елфите\". Има дори огромна скала в двора на Фъотиркян, местен клон на исландската национална църква, който е оставен недокоснат, за да не се смущава покоят на евентуални обитатели. Част от тази вяра е съмнението, че може би пък наистина има нещо там. Част от нея е свързана с привързаността към културното наследство. Скарфетинсон описва вярата си като възможност да прилага логични аргументи към някои от най-важните въпроси в живота - и да приеме факта, че никой никога няма да има всички отговори.", "date": "2019.02.11", "title": "\"Скритите хора\" на Исландия"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392524-%D1%81%D1%82%D1%80%D0%B0%D1%85%D1%8A%D1%82-%D0%B8-%D0%BE%D0%BC%D1%80%D0%B0%D0%B7%D0%B0%D1%82%D0%B0-%D0%B2%D1%81%D0%B5-%D0%BF%D0%BE%D0%B2%D0%B5%D1%87%D0%B5-%D1%89%D0%B5-%D0%B4%D0%B5%D1%81%D1%82%D0%B0%D0%B1%D0%B8%D0%BB%D0%B8%D0%B7%D0%B8%D1%80%D0%B0%D1%82-%D1%81%D0%B2%D0%B5%D1%82%D0%B0", "text": " години хиляди анализатори и изследователи говорят за нарастваща неопределеност, конфликтност, кризисност. Те са резултат както на гигантския скок в неравенството и неравновесията в глобалните пазари, така и на промени в глобалното разположение на силите поради прехода от монополярен, доминиран от САЩ неолиберален капитализъм към мултиполярен свят, в който нови сили оспорват доминацията не само на САЩ, но и на целия Запад. Тази кризисност се проявява в различни форми и степени  в  много държави, в България също, и води до две по-общи социалнопсихологически, политически и геополитически тенденции.     , на страховете от всякакъв вид. Причините за това са комплексни, но като цяло те следват от засилващите се кризисни процеси на досегашния капитализъм. Кои са тези причини? . Нараства несигурността на работното място и намалява мобилността. От 1970-те години насам доходите на значителната част от населението в Европа и Америка намаляват, а голямата част от новосъздадения брутен вътрешен продукт (БВП) отива в ръцете на най-богатия 1% и на останалите 19 % от по-богатата част на населението. . Глобализацията рязко увеличава рисковете в един свят, в който събитията в една точка – тероризъм, войни, хакерски атаки, глобални епидемии, могат бързо да повлияят на ставащото навсякъде другаде. Опасен вирус или бактерия от кой да е край на света достига мигновено до останалата му част и може да удари десетки и стотици милиони хора. Страхът дебне отвсякъде. Страх, че ще останеш без работа. Страх, че не можеш да си плащаш заемите. Страх, че ще бъдеш излъган, ограбен, убит. Страх, че ще се разболееш и няма да имаш възможност да се лекуваш. Страх, че си наблюдаван, надзираван, манипулиран от глобалните корпорации и разузнавателните структури чрез дигиталните медии. Страх, че ще бъдеш излъган от телефонен измамник. . Нарастващата мултиполярна битка и войните от всякакъв род засилват неопределеността и несигурността. Милиони хора са вкарани в търговски, валутни, технологически, хибридни, прокси, кибер, информационни войни или са потърпевши от тях. А тенденцията в това отношение се засилва. Расте милитаризацията, както и страхът от нова глобална война. Политиците все по-явно и агресивно си служат именно със заплахата с война. Тръмп и Ким Чен Ун се плашеха в социалните мрежи, че ще си хвърлят ядрени бомби, като двама селски гамени, които мерят мускули. В момента спрямо Венецуела също е отправена директна заплаха за военно нападение. . Рязко се увеличи несигурността на улицата, в училището, в парка, където по всяко време можеш да станеш обект на агресия, някой да стреля, да убива. Дори през Османското робство, по време на Възраждането, училищата не са се разглеждали като опасно място, в тях не е имало охрана. Днес всяко българско училище е с охрана, слагат се нови и нови камери, паник бутони и какво ли не, което го превръща не в оазис на знанието, а в непристъпна крепост. Между отделните държави днес са издигнати повече стени,  откогато и да било преди това в историята, при това оборудвани с най-съвременна техника. . Ужасът непрекъснато струи от основните телевизионни канали. В конкуренцията за печалба съвременните медии превръщат във водеща новина всяко убийство, катастрофа, бедствие, нападение, агресия. Обслужват различни интереси, а това повишава страха, че информацията, която получаваме, е измама, фейк, постистина, манипулация. . Новите открития в науката и технологиите също раждат непредвидени рискове. Бил Гейтс говори, че глобална епидемия ще отнесе десетки милиони хора през следващите години. Учени пишат в открити писма и доклади как глобалното затопляне ще предизвика бедствия, екологически бежанци и унищожение на стотици животински видове и хора. Аналитични центрове прогнозират как през следващите години милиони ще останат без работа поради въвеждането на роботи. Военни аналитици разказват как в идващата война дронове и роботи ще изтрепват без задръжки стотици милиони хора.     . То се засилва и от съвременните дигитални медии с техните така нар. „ехо стаи“  – групи от хора със сходни виждания, които взаимно си въздействат и така рязко увеличават убедеността си в едни или други неща. Нарастващо количество хейтъри търсят виновни за кризата, за неблагополучията, за проблемите си. Тяхното проявление е на две основни равнища. когато ненавиждаш някого или всичко край себе си и сипеш ненавист и нечленоразделни ругатни във Фейсбук и коментарните страници на интернет сайтовете. По този начин милиони хейтъри свалят напрежението и несигурността си в социалните мрежи. Няма авторитети, няма невинни, всеки може да бъде атакуван и изкаран виновен за какво ли не. Всеки може да бъде осмян. Да му припишат всякакви грехове. Дори безспорни по-рано авторитети, като учителите, лекарите, учените, са обругавани, заклеймявани, отрицавани, насилвани, пребивани. Равнището на недоверие към политици, медии, институции се е сринало и те са обект на ненавист сред големи маси от населението. Така е в САЩ, където пишат дебели трудове за това какъв психопат е Тръмп и какъв руски агент е. Но така е и в България, където, ако се проведе референдум за това дали е нужен нов Народен съд за виновниците за грабежа и разрухата при прехода към капитализъм, маскиран като „преход към демокрация“, милиони биха гласували за това.     То е свързано с политиката и се канализира в определена посока – към някаква специфична религиозна, етническа, расова група. Нарастващото социално-икономическо неравенство, засилващото се класово разделение и експлоатация, ускорената загуба на предходния социално-икономически статус на големи социални групи се маскират с либерални идеологически пушилки срещу   мултикултурализма, джендърството. Това от своя страна пък ражда противопоставяне. Но не на социалнокласова или социалноикономическа основа, а на етническа, расова, националистическа. Либерализмът маскира идеологически социално-икономическите противоречия, а фашизиращият се консерватизъм ги трансформира в етнически и расови. Това става инструмент на политическите партии, за да привличат и обединяват големи групи уплашени хора с претенцията, че ги защитават. В българския парламент има такива типични фигури, които с всяка своя поява предизвикват вълна от хейтърство, пораждайки не по-малка омраза и към самите себе си. Като гръмогласни хейтъри се изявяват емблематични политици на прехода, а и немалко журналисти се превръщат в своеобразни усилватели на омразата в обществото. Хейтърството е важен инструмент в глобалната геополитическа битка. Сред определени групи се засилват настроенията срещу циганите, антисемитски нагласи се възраждат навсякъде по света, включително в САЩ, където разстрелват хора в синагоги. В Европа растат антиемигрантските и антислямските нагласи. В ислямския свят растат антихристиянските нагласи и през последните години милиони християни от Близкия изток бяха прогонени от родните си места. Разпадащият се неолиберализиран капитализъм днес работи именно с тези два психологически феномена – страх и ненавист. Така той постига обединяване срещу врага и поддържа ирационални форми на политическа самоорганизация. Възходът на фобиите и хейтърството се изразява в нови прояви на антисемитизъм, ислямофобия сред християните, християнофобия сред мюсюлманите, расови прояви. И това става със скорост, невиждана преди в историята. Рязко се увеличиха различните етнофобии в бившите социалистически страни. В България етническите дистанции между българи и цигани, измерени по скалата на Богардус, днес са 2-3 пъти по-високи, отколкото в началото на 90-те години. След десетилетие на либерална кражба на пари под формата на „ромска интеграция“, структурите и реалностите на неолибералния капитализъм доведоха до нарастваща дезинтеграция на населението, наречено с либералната дума „роми“. Засилва се циганофобията сред българите, както и ненавистта и недоволството на циганите от българите. В бившите Югославски републики имаме масово взаимни фобии. Сараево, където до 90-е години мирно съжителстваха и се женеха по между си хора от различни общности, мина през кървава война и днес сърби и мюсюлмани не могат да се гледат. Сърбите имат фобия от косоварите, а хърватите от сърбите. Някога народите на СССР се даваха за пример на братство в условията на социализма, сега сред всички тях наблюдаваме фобии и филии към Русия. В засилващата се геополитическа битка фобиите са основен инструмент за манипулация от страна на политическите елити. Кризисните процеси във Великобритания и в САЩ, предизвикани съответно от Брекзит и срива на неолибералния глобализъм с идването на Тръмп, се компенсират с пренасочване на страховете на хората към Русия. В САЩ в момента това пренасочване е и към Китай, който заедно с Русия се представя като опасния враг, виновен за всички беди. На хилядите китайски студенти се гледа все повече като на агенти, които крадат американски тайни. По времето на биполярния свят и студената война между САЩ и СССР образът на врага бе специфичен инструмент за политическо обединяване на големи групи хора от двете страни. Глуповатият Горбачов си въобрази, че ще премахне „образа на врага“. В разрез с обещанията му обаче се появиха какви ли не нови образи на врагове. Светът бе вкаран в неолиберално блато, в което омразата и ненавистта – към политици, социални групи, институции и хора – са по-големи от всякога. Типичен пример е Украйна. В ситуация на тежка криза, разпадни процеси и използване от Запада като геополитическо оръжие срещу Русия тя само за едно десетилетие се превърна в една от най-хейтърските и русофобски държави в света, реанимираща различни прояви на нацизъм и фашизъм. При това тенденцията е не към отслабване, а към засилване на тези процеси. Реакцията на това са увеличаващите се антиглобализаторски, националистически, протекционистки вълни. Неолибералният капитализъм, маскиран с либералната идеологическа маска на „демокрацията“ като най-висше състояние на човечеството, беше цел на големи маси от хора в Източна Европа. Сега голямата част от тях се тресат от фобии и хейтърство. И тенденцията съвсем не е към   както обещаваше преди 30 години перестройчикът Горбачов, на когото милиони наивници повярваха. Напротив, навлизаме в свят, в който фобиите и хейтърството ще тресат все повече и повече хора и ще дестабилизират съществуващата реалност.", "date": "2019.02.11", "title": "Страхът и омразата все повече ще дестабилизират света"}
{"url": "http://www.classa.bg/%D1%81%D0%B2%D1%8F%D1%82/item/392525-%D1%81%D0%B0%D1%89-%D1%81%D0%B5-%D0%BE%D1%82%D0%BA%D0%B0%D0%B7%D0%B2%D0%B0%D1%82-%D0%BE%D1%82-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D0%BF%D0%BE-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0", "text": " пред сънародниците си в центъра на Каракас, президентът на Венецуела Николас Мадуро заяви, че администрацията на Доналд Тръмп не се интересува от мирно разрешаване на кризата в страната. Опитите за установяване на диалог, насърчаван от Уругвай и Мексико, се натъкват на стена от неразбиране.     Разбира се, в този случай Мадуро изобщо не мелодраматизира. Та нали буквално малко преди това специалният представител на САЩ за Венецуела Елиът Абрамс заяви, че Щатите няма да се присъединят към разговорите на контактната група, която стартира в Уругвай на 7 февруари. Да кажем, че „времето за преговори с Мадуро отдавна е минало“, а сега е време да действаме решително. Трябва да се разбира, че под \"решителност\" г-н Абрамс има предвид военно нахлуване във Венецуела. Съдейки по факта, че американските сили се придвижват към границата между Венецуела и Колумбия, решението да се използва сила във Вашингтон вече е взето. За това, че военната инвазия е \"една от възможностите\", президентът Тръмп заяви още на 3 февруари. Разбира се, в този случай Съединените щати традиционно ще действат чрез заобикаляне на нормите на международното право, както преди това с Либия, Сирия и Ирак. Тяхната задача е да свалят законното правителство и да поставят послушната марионетка, която е лидерът на опозицията Гуайдо. Трябва да се отбележи, че той дори не се опитва да води диалог с Мадуро, очевидно, защото му е забранено да го прави от западните му куратори. С оглед на гореизложеното, най-неотложната задача на световната общност сега е да предотврати намесата на САЩ във Венецуела. В противен случай това ще доведе до криза не само в тази страна, но и в целия регион. Превод: М.Желязкова", "date": "2019.02.11", "title": "САЩ се отказват от преговори по Венецуела"}
{"url": "http://www.classa.bg/%D1%81%D0%B2%D1%8F%D1%82/item/392526-%D0%BF%D1%80%D0%B5%D1%81%D1%82%D0%B8%D0%B6%D0%BD%D0%B8%D1%82%D0%B5-%D0%BE%D0%B1%D0%B5%D0%BA%D1%82%D0%B8-%D0%BD%D0%B0-%D0%B5%D1%80%D0%B4%D0%BE%D0%B3%D0%B0%D0%BD", "text": "Огромни мостове, бляскави летища, нови магистрали – престижните обекти, започнати от Ердоган, впечатляваха света. Но се разбра, че те крият повече рискове, отколкото шансове за икономиката  на Турция, посочва НЦЦ.         Четвъртият по големина висящ мост в света се продава. Тези дни стана известно, че италианската строителна фирма „Astaldi\" продава дяловете си в консорциума Otoyol Yatarim ve Isletme, който строи една от отсечките на новата магистрала от Истанбул за Измир, посочва швейцарският „Нойе Цюрихер цайтунг“ (НЦЦ). Перлата на новия магистрален път е мостът \"Осман Гази\" над залива при гр. Измит. Съоръжението с дължина 2,5 км съкращава с повече от час пътя от Истанбул на юг, а когато новата магистрала бъде завършена, пътят до Измир ще отнема по-малко от 4 часа.     Сегашните финансови проблеми на „Astaldi\", втората по големина италианска строителна фирма, нямат нищо общо с турската икономическа криза. Но продажбата на нейните дялове в Otoyol е симптоматична за случващото се в турския строителен сектор, защото и петимата турски партньори на италианската компания също продават своите дялове. Не е изключено целият проект на стойност 7 милиарда долара да бъде обявен за продан, е заявил за агенция Блумбърг изпълнителният директор на Nurol Holding Кемал Керахми. Банки вече изчисляват пазарната стойност на обекта, уточнява НЦЦ.      Смяна на собствеността се очертава също и за друг голям проект в Турция - новото международно летище на Истанбул, което беше официално открито още преди да е окончателно завършено: Kolin Construction, една от петте компании в консорциума IGA, иска да продаде своя дял от 20%. А в анадолския промишлен град Коня спря изграждането на голям соларен енергиен парк с капацитет от 1 милион мегавата. Причината: трудности с кредитирането. Изпълнители на обекта са турската компания Kalyon и южнокорейският ѝ партньор Hanwha. Строителен бум Турският икономически възход под ръководството на президента Ердоган в последните години се дължеше най-вече на бума в строителния сектор. В негови визитни картички се превърнаха големи и разточителни инфраструктурни проекти, финансирани основно с чужди кредити. Otoyol например дължи общо 5 милиарда долара на  външни кредитори, в т.ч. и на германската Дойче банк. Драматичното обезценяване на турската лира превърна тези задължения в тежко бреме за турските фирми - особено за онези от тях, които генерират печалбите си в Турция. В последно време щатският долар се разменя за 5,28 турски лири, преди една година курсът все още беше 3,78 лири за долар, а преди три години - 2,95 лири за долар. Големите инфраструктурни обекти често се раздават по схемата BOT (Build-Operate-Transfer). Ще рече, че фирмите-изпълнителки получават правото да управляват готовия проект за определен срок от време преди да го прехвърлят на държавата. При новото истанбулско летище този срок е 25 години, а за магистралата до Измир - 22 години  и 4 месеца. По този начин, чрез приходите от обекта, инвеститорите покриват направените разходи за неговото изграждане. Сегашната рецесия в Турция обаче намалява значително влошава изгледите за печалби, което е в ущърб на строителните фирми, посочва НЦЦ. Големи финансови рискове крият въпросните обекти и за държавата, продължава изданието. Тъй като те са много престижни за нея, като напр. новото истанбулско летище, третият мост над Босфора или мостът „Осман-Гази“, държавната власт често прави компромис с икономическата рентабилност на съоръжението. А за да привлече към тях инвеститорите, тя намалява рисковете за тях, като им гарантира минимални приходи - отчасти дори в твърда валута. Сериозни рискове При моста „Осман-Гази“ държавата е поела гаранции за трафик от 40 хиляди автомобила на ден срещу такса от 40 долара в една посока. В момента обаче трафикът е наполовина - на ден по моста преминават 20 хиляди коли, които плащат субсидираната от държавата и въпреки това все още твърде висока такса от 103,5 турски лири (около 20 долара). По изчисления на вестник \"Birgün\", разходите за покриването на тези разлики струват на държавния бюджет годишно по 450 милиона долара. Сумата надхвърля приходите на държавата от всички стопанисвани от нея магистрални пътища и мостове през 2018 година, възлизащи на 1,8 млрд. турски лири (340 млн. долара). Дълговата криза в сегашна Турция се дължи основно на крайно тежкото финансово положение на фирмите. Държавният бюджет, който има дефицит от 30%, все още е стабилен, но наблюдателите смятат, че високите гаранции, поети от държавата, са много сериозен фактор, който може да разклати финансите на страната. А комбинацията от девалвация на турската валута и срив на вътрешното търсене, с които се характеризира сегашната икономическа криза в страната, увеличава значително този риск, посочва в заключение НЦЦ.    ", "date": "2019.02.11", "title": "Престижните обекти на Ердоган"}
{"url": "http://www.classa.bg/%D1%81%D0%B2%D1%8F%D1%82/item/392527-%D0%BF%D0%BE%D0%BB%D1%8F%D1%86%D0%B8-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%BE%D0%B1%D1%8A%D1%80%D0%BA%D0%B2%D0%B0%D0%BD%D0%B5-%D0%B8-%D0%B3%D0%BD%D1%8F%D0%B2", "text": "Заплатите в Полша са наполовина по-ниски от тези във Великобритания. В Обединеното кралство живеят близо 1 млн. поляци, които не знаят ще има ли за тях бъдеще и след Брекзита. А Варшава на драго сърце би ги приела.           \"Върнете ни хората!\", заяви наскоро в емоционално изявление министър-председателят на Полша Матеуш Моравецки. А британската министър-председателка Тереза Мей също неотдавна отправи призив към поляците да останат във Великобритания. Нейният апел обаче не успя да успокои обърканите и разгневени полски граждани в Обединеното кралство, които наброяват близо 900 000 души. Много от тях нямат никаква сигурност за своето бъдеще. Марта Милс е полякиня, която живее във Великобритания от 2004 г., когато Полша се присъедини към ЕС. Омъжена е за англичанин от 13 години насам. Тя казва, че референдумът за Брекзит през 2016 г. е извадил на бял свят най-лошите черти в характера на британците: „Хората започнаха да говорят лоши неща, гласуването за Брекзит сякаш им даде сила да изкажат неща, които са чувствали и преди, но не са смеели да изрекат на глас“, споделя Марта.     “Единственото положително следствие от решението за Брекзит бе, че децата ми получиха полски паспорти. Като родени в Обединеното кралство с баща-англичанин, на тях никога досега ние им беше трябвал полски паспорт, но сега май ще се окаже, че това е най-ценното им притежание”, казва още Марта с усмивка: „Моите приятели са в същото положение. Бихме се върнали обратно в Полша, но имаме твърде много неща, които ни задържат тук, а и вече не става дума само за нас\". Пристигат все по-малко източноевропейци Официалните цифри от миналата есен показаха, че през 2017 г. броят на източноевропейците от Чехия, Полша и Унгария, които са напуснали Обединеното кралство, за първи пот от 2004 година насам е бил по-голям от броя на пристигналите. Данните на Службата за национална статистика, обхващащи лятото и началото на есента, показват и намаляване на заетостта сред гражданите на тези източноевропейски държави.     Мнозина се опасяват, че след Брекзита пребиваването във Великобритания може да се окаже по-трудно във финансово отношение. \"Моята среда не се е променила особено. Аз имам собствен бизнес, жена ми е инженер в сферата на енергетиката, имаме две момчета, които ходят на училище. Чувствам се добре, мисля, че именно тук е моето място“, казва Бартош Ковалчик, главен изпълнителен директор на Polish Business Link. \"Онова, което ме тревожи, е, че перспективите за живот в Обединеното кралство могат да се променят в дългосрочен план. По-ниската стойност на лирата означава, че работниците, които идват тук за по-високо заплащане, ще стават все по-малко, отколкото в миналото“, казва той. Колко поляци напускат? Проучване, проведено от Polish Business Link през януари 2019 сред 550 полски предприемачи във Великобритания, показва, че 70% от анкетираните не отчитат големи промени в бизнеса си или в отношението на съседите, но мнозина са загрижени за бъдещето. Около 48% определят като неблагоприятен ефект трудностите при набирането на персонал, а 46% смятат в бъдеще да се върнат в Полша или да заминат за друга държава от ЕС. Друго проучване сред 758 анкетирани, проведено от полския център PUNO през лятото на 2018 год., разкрива, че 51% от поляците искат да останат във Великобритания, 11% желаят да се върнат в Полша, 6% - да се прехвърлят в трета страна, а 32% още не са решили какво да правят. \"Няма как да предвидим какво ще се случи тук, тъй като това зависи от икономическата ситуация и възможностите за работа в двете страни, а и в ЕС като цяло\", твърди Роб Макнийл от Оксфордския университет.   Бартош Ковалчик се опасява, че животът във Великобритания ще стане по-труден за мигрантите   \"За онези мигранти, които са във Великобритания от над 10 години, навярно ще е трудно да започнат нова работа в нова среда. Всичко зависи и от регионите, в които ще се върнат\", обяснява Ковалчик. \"Варшава и Краков се справят добре, но какво да кажем за кариерните перспективи в Източна Полша?\". Гулиелмо Меарди, професор по индустриални отношения в университета в Уоруик изтъква и друг фактор: „Заплатите в Полша все още са наполовина по-ниски от тези във Великобритания и независимо от по-ниските разходи за живот в родината им, завръщащите се поляци ще трябва да свикват с по-ниски реални доходи“, казва той. Ситуацията днес е по-различна Все пак ситуацията в Полша днес е доста по-различна от онази през 2004 година, когато страната се присъедини към ЕС. Безработицата вече е много по-ниска, поради което намалява и броят на украинските гастарбайтери в Полша. Украинците напускат, защото заплатите в Чешката република сега са вече по-високи от тези в Полша, а Германия току-що намали ограниченията си за работници извън ЕС. Полският съюз на предприемачите и работодателите смята, че близо 500 000 украински работници навярно скоро ще напуснат Полша, което може да доведе до спад от около 1,6% от БВП на страната. Ирония на съдбата е, че Полша използва тъкмо големия брой работници-мигранти от Украйна като аргумент в преговорите си с Европейската комисия, за да не приема бежанци от Близкия изток. \"Досега украинците бяха добре дошли в Полша, но ако се види, че връщащите се полски мигранти се конкурират с тях за жилище или работа, общественото мнение може да се обърне срещу украинците“, казва Меарди.    ", "date": "2019.02.11", "title": "Поляци във Великобритания: объркване и гняв"}
{"url": "http://www.classa.bg/%D1%81%D0%B2%D1%8F%D1%82/item/392528-%D0%BA%D1%8A%D0%B4%D0%B5%D1%82%D0%BE-%D1%83%D0%B4%D0%B0%D1%80%D0%B8,-%D1%82%D1%80%D0%B5%D0%B2%D0%B0-%D0%BD%D0%B5-%D0%BD%D0%B8%D0%BA%D0%BD%D0%B5", "text": "...най-страшната руска артилерийска система     Това са първите артилерийски оръдия, които използват ядрени снаряди и унищожават всичко в радиус от 50 километра.   По време на Студената война Москва и Вашингтон работят върху разработването на артилерийски системи, които биха могли да изстрелят тактически ядрени бойни глави на бойните полета. Руските производители успяха да създадат такава система. Първа по рода си е 2С7 “Пион” – самоходна артилерийска установка. Тя може да превозва до четири ядрени глави с дължина 203 мм, които биха могли да елиминират цели в обсег от 37,5 километра. Но историята на това тактическото ядрено чудовище скоро ще свърши и то ще се прероди.         “След първите успешни ядрени изпитания учените започнаха да работят по прилагането на тези технологии за всички възможни оръжейни системи – дори в сухопътните мини и танкове. Тестовете обаче показаха, че тези видове снаряди не са толкова ефективни, колкото радиоактивните облаци, които се разпространяват на бойните полета на километри, засягайки всичко по пътя си, независимо дали са приятели или врагове”, каза Алексей Рам, военен анализатор на вестник “Известия”. Както спомена той, тези тестове доказват, че тактическите ядрени оръжия са неефективни при потенциални конфликти и артилерийската система “Пион” получава конвенционални 203 мм снаряди, вместо такива за масово унищожение. Въпреки това бойните глави правят артилерийската система една от най-мощните през XX век. Защо се променят ядрените бойни глави Всеки “Пион” и последната му версия, наречена “Малка”, която може да унищожи враговете си на разстояние от 50 км, сега се зареждат с конвенционални снаряди с размери 203 мм. Те всички тежат повече от сто килограма чиста стомана, заредена с различни видове експлозиви. Всеки изстрел на това опустошително оръжие днес може да елиминира целият аванпост на терористите дълбоко в планините. “През следващите години системите “Малка” ще получат нови видове насочващи се муниции с лазерни навигационни системи. Това нововъведение ще увеличи драстично тяхната точност и ще ги направи още по-смъртоносни и страшни”, каза Виктор Мураховски, главен редактор на сп. “Арсенал Отечества”. Както спомена той, отклонението на новите бойни глави няма да бъде повече от пет до седем метра, което е доста впечатляващо за артилерийските системи, които стрелят по цели на десетки километри.     “Днес руските генерали обмислят интегрирането на системите “Малка” с безпилотни самолети. По време на последните бойни тестове те успешно доказаха способността си да работят заедно с безпилотните комплекси “Орлан-10″ и няма да се изненадам, ако тези машини бъдат използвани в различни военни операции”, спомена главният редактор. Въпреки всички плюсове, споменати по-горе, “Малка” има и сериозни недостатъци. Най-големият от тях са честотата на изстрелите на системите и техният полезен товар. Най-новата версия е увеличила скоростта на изстрелите до 2,5 кръга в минута и е увеличила натоварването на боеприпасите до осем снаряда. “Всеки изстрел на системите “Малка” е толкова мощен, че зашеметява екипажа и хората около него. Това е много мощна система, все още доста неприятна за хората да работят с нея”, отбеляза експертът. Системите бяха използвани във всички вътрешни военни конфликти, като се започне от афганистанската война, и никога не са се използвали извън територията. И все пак експертите смятат, че имат потенциал. Системата е използвана за първи път в битка от Съветския съюз в съветско-афганската война. По-късно руските сили я използват в Първата и Втората чеченска война. Грузинската армия използва 2С7 в руско-грузинската война през 2008 г., шест от които са заловени от руските сили.", "date": "2019.02.11", "title": "Където удари, трева не никне..."}
{"url": "http://www.classa.bg/%D1%81%D0%B2%D1%8F%D1%82/item/392520-%D1%81%D0%B8%D0%BB%D0%B0%D1%82%D0%B0-%D0%BD%D0%B0-%D0%BF%D1%83%D1%82%D0%B8%D0%BD-e-%D0%B2-%D0%B8%D0%BD%D1%82%D0%B5%D1%80%D0%B5%D1%81%D0%B0-%D0%BC%D1%83-%D0%BA%D1%8A%D0%BC-%D0%B3%D0%B5%D0%BE%D0%B3%D1%80%D0%B0%D1%84%D0%B8%D1%8F%D1%82%D0%B0", "text": "Владимир Путин е добре запознат с политическата карта на планетата и основните характеристики на всяка страна. Срещу него стоят нищо неразбиращи от география западни лидери. Този умел стратег вероятно се забавлява с глупостта на конкурентите си, коментира във “Фигаро” Лоран Шалар, географ в Европейския център за международни отношения.     Каквото и да сме си мислели за руското ръководство, след нахлуването му в Грузия през 2008 г., Русия излезе победител не само там, а и в повечето международни геополитически конфликти, в които взе участие (Украйна, Сирия, Брекзит, американските избори). Теоретично, тя не би трябвало с такава лекота да печели, въпреки безспорните козове, които държи в ръцете си, като територия, природни ресурси и ядрено оръжие. На какво се дължи тази аномалия? Някои експерти, или по-точно тяхното русофобско малцинство, се опитват да омаловажат значимостта на руските успехи. Други, като русофилите и по-обективните от тях, често привеждат аргументи от рода на стабилността на властта, която в Русия не се променя на всеки четири или пет години, авторитарния характер на режима на Владимир Путин или липсата на обществени протести против външната политика на ръководството. И че всичко това протича в обстановката на всеобща носталгия по миналото величие на СССР, която оправдава експанзионизма, защото при тази ситуация той не се възприема като такъв, а като движение на махалото в обратна посока.     Независимо от всичко, което се говори обаче, съществува един много рядко споменаван фактор, който при това играе най-важната роля в международната политика. Става дума за качествата на лидера й в частност, за неговите познания в такава много важна дисциплина, като географията. Както казваше навремето Ив Лакост: „Винаги на първо място, поводът за война е географията“. В същността си успехите на международната стратегия на Русия до голяма степен се дължат на прекрасното познаване на географията от Владимир Путин, който е добре запознат с политическата карта на планетата и основните характеристики на всяка страна. Поразителен за това пример видяхме през октомври 2017 г., когато президентът прекъсна министъра на селското стопанство Александр Ткачьов, който говореше за доставките на свинско месо в Индонезия. Путин с усмивка му обясни, че се е объркал, защото става дума за преимуществено мюсюлманска страна, където исляма изповядват 87 процента от населението. Поради високото ниво на съветското образование, школата на КГБ, а без съмнение и неговият личен интерес към географската тематика, знак за което е фактът, че Путин е член на съвета на Руското географско общество, той се отличава с много ясна представа за света и манталитета на основните държави на нашата планета. За разлика от западните си колеги, той никога не се ръководи от принципа, че и другите лидери мислят така, както и той. Той добре осъзнава свързаните с културата разлики в образованието и нагласите на ума. Благодарение на вероятно най-голямата, разпространена по целия свят шпионска мрежа, Путин постоянно има преимущество в международната политическа игра. Срещу този умел стратег, който, за съжаление, от минимум десет години вече не е наш приятел, стоят нищо неразбиращи от география западни лидери. Тяхната некомпетентност се дължи главно на две причини. Първата е лошото образование. Така например, географията като дисциплина не е част от задължителната учебна програма в САЩ, а във френските университети, където се обучава елитът, тя е забутана в най-тъмния ъгъл. Втората, и вероятно най-тревожна причина, е пълното отсъствие на интерес у мнозинството западни лидери към тази наука. Тях ги вълнуват само икономическите и финансови въпроси, или други още по-безполезни теми. Само да напомним, че например Джордж Буш и Никола Саркози не знаеха разликата между шиити и сунити в началото на президентските си мандати, което като отчетем намесата им в Близкия Изток, доведе до катастрофални последствия в регионалната политика. Същото се отнася и за сегашното ръководство. Доналд Тръмп бърка страните Австрия и Австралия, а нашият очарователен Макрон нарича Гвиана остров, а Вилюрбан (предградие на Лион), предградие на Лил. Въобще не са от категорията на Владимир Путин, който вероятно се забавлява с глупостта на конкурентите си. Слабите познания на западното ръководство по география го водят до тотално неразбиране на ключовите, международни геостратегически въпроси и неспособност да се противопостави на присъстващите във всяко министерство икономически лобита, каквито са нефтеното, ядреното, минното и т. н., които отстояват своите краткосрочни ползи, а не дългосрочните интереси на нацията. Често се случва интересите на едните лобита да противоречат на интересите на другите, още повече, че те варират в зависимост от различните региони в света. Така например в Мали ислямистите се причисляваха към противниците на френските интереси, но в Сирия те се приемаха за съюзници против режима на Башар Асад, който се възприемаше поради някаква „обективна причина“, като враг, който на всяка цена трябва да бъде унищожен. В този смисъл Западът няма ясна, дългосрочна стратегия, която би определяла кои са враговете и кои приятелите му и равновесието на кои страни не трябва да се нарушава, за да може да се съхрани мира в целия свят. Също така да има възможност обективно да прецени какво е реалното, а не въображаемо съотношение на силите между държавите. Всичко това води до множество геополитически грешки, за които се налага да плащаме скъпо. Тероризмът на “Ислямска държава” е паралелно следствие от разрушаването на Ирак от американците през 2003 г. и от подкрепата за въоръжените метежници в Сирия от французите и англосаксонците през 2011 г. Това незнание за териториалните реалности обяснява защо Русия с нейната ясна стратегия печели позиции в много от регионите на света макар, че ние определено сме по силни, в политически, икономически и военен план. Единствената ни слабост е демографията, но и в Русия нещата с демографията не изглеждат по-добре.    ", "date": "2019.02.11", "title": "Силата на Путин e в интереса му към географията"}
{"url": "http://www.classa.bg/%D1%81%D0%B2%D1%8F%D1%82/item/392521-%D0%BD%D0%B5%D1%82%D0%B0%D0%BD%D1%8F%D1%85%D1%83-%D0%B2%D0%BB%D0%B8%D0%B7%D0%B0-%D0%B2-%D1%80%D0%BE%D0%BB%D1%8F%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%D0%B7%D0%B0-%D0%BF%D1%80%D0%B5%D0%B4%D0%B8%D0%B7%D0%B1%D0%BE%D1%80%D0%BD%D0%B0%D1%82%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F-%D0%B2-%D0%B8%D0%B7%D1%80%D0%B0%D0%B5%D0%BB", "text": "Израелският премиер Бенямин Нетаняху, който се бори за преизбиране на фона на разследванията срещу него, както изглежда влезе в ролята на Доналд Тръмп в рамките на гневна кампания срещу онези, които възприема за свои врагове в Израел, Явно вдъхновяваща се от Тръмп, партията на Нетаняху „Ликуд“ постави огромни билбордове на двамата лидери заедно и започна по подобие на Тръмп да излъчва седмично онлайн предаване, за да се противопостави на онова, което тя нарича „индустрия на фалшивите новини“.     Кампанията е отражение на популярността на Тръмп в Израел, една от малкото страни, в които съюзът с американския президент се възприема като политическа придобивка. Съществува обаче риск това да постави под въпрос традиционната двупартийна подкрепа за Израел в САЩ. Въпреки проблемите у дома, Тръмп спечели признателността на повечето израелци, след като призна Ерусалим за столица на Израел и премести там американското посолство. Тръмп впечатли още повече израелците с изтеглянето на САЩ от международното споразумение за иранската ядрена програма, с повторното налагане на санкции на Иран и с пламенната защита на Израел на международните форуми. „Правителството, не само Тръмп, е най-приятелски настроеното към Израел правителство от 1948 г. насам. Нетаняху просто се възползва от настоящите световни тенденции, че живеещите в един несигурен свят хора искат силни, а понякога и брутално силни“, заяви Майкъл Орен, заместник-министър и бивш посланик на Израел във Вашингтон. Нетаняху и Тръмп имат силна лична връзка. Нетаняху също така изглежда, че харесва поведението на американския президент по отношение на Близкия Изток, не само по иранския въпрос, но и неговия подход на ненамеса в палестинския въпрос и в израелската заселническа дейност. След ледените осемгодишни отношения с Барак Обама, Нетаняху започна да хвали Тръмп при всяка възможност. Нетаняху освен това не коментира редицата скандали с участието на Тръмп, дори и след шествието на неонацисти в Шарлотсвил, в щата Вирджиния, когато Тръмп даде вид, че защитава действията на бели супремасисти. При своя визита във Вашингтон Нетаняху дори призова критиците да спрат да задават въпроси на Тръмп за предполагаемия антисемитизъм на поддръжниците му. Въпреки че изолационизмът на Тръмп и най-вече плановете му за изтегляне от Сирия да не са нещо добро за Израел, невъзмутимата му произраелска реторика го направи популярен в Израел, казва Нахум Барнеа, един от най-влиятелните израелски журналисти. Освен че интересите им съвпадат, Тръмп и Нетаняху изглежда споделят обща популистка жилка срещу по-либералните политически елити на страните си за радост на националистическите им електорати. Нетаняху отговори на серията от разследвания за корупция с нападки в стил Тръмп, отправени срещу израелските медии, полиция, съдебна власт и други „елити“, които според него целят свалянето му от власт. Той бързо определя с ирония като ляв всеки свой критик и подобно на Тръмп започна да използва социалните мрежи, за да мобилизира електората си. „Нетаняху е човек, който знае как да се учи и да подражава на другите и прави това през последните две-три години, откакто Тръмп дойде на власт. Той бе доста по-рязък в изказванията си по израелски вътрешнополитически въпроси и знае, че политическа победа се постига с настройване на една фракция срещу друга“, твърди Барнеа. Тръмп, който изрази подкрепа за Нетаняху в ласкателен клип, появил се преди изборите в Израел през 2013 г. – тоест преди Тръмп да влезе в политиката – изглежда също се възхищава от израелския лидер. Тръмп сподели в Инстаграм снимката на гигантски билборд над магистралата Аялон в Тел Авив, на който двамата се усмихват и си стискат ръцете и на който е написан лозунгът „Нетаняху е в друга лига“. Още по-важното е, че Тръмп се очаква да е домакин на Нетаняху по време на разточителна държавна визита във Вашингтон малко преди изборите в Израел на 9 април. Във връзка с кампанията с билбордовете говорителката на американското посолство в Израел Валери О’Брайън поясни, че САЩ „не участват в посланията или стратегията на кампанията на „Ликуд“. Въпреки че това носи ползи в краткосрочен план, някои предупреждават, че близките отношения с Тръмп могат да има негативни последици в дългосрочен план. Израел, който някога се ползваше със солидна двупартийна подкрепа, започна да поражда все по-голямо разделение в САЩ през последните години. Според социологическо проучване на института Пю от миналата година например републиканците са по-благоразположени към Израел от демократите, като съотношението е близо три към едно. Някои се опасяват от евентуална бурна и враждебна реакция от страна на демократите. „Колкото повече демократите не харесват Тръмп, толкова повече тези, които те асоциират с него, в случая Нетаняху, влизат в уравнението. За тези от нас, които са произраелски настроени, това не е добре“, заяви Рой Клайн, бивш конгресмен, който сега оглавява Еврейския демократически съвет на Америка. Нетаняху не е единственият, който се поддава на харизмата на Тръмп. Депутатът от „Ликуд“ Орен Хазан заяви наскоро, че най-значителното събитие в мандата му е било това, че си направил селфи с Тръмп по време на визита през 2017 г. Дори най-сериозният съперник на Нетаняху, бившият военен командир Бени Ганц избра за лозунг на своята кампания „Израел преди всичко“ – думи, които мнозина възприемат като ехо на „Америка на първо място“. Само Нетаняху обаче моделира политиката си по подобие на Тръмп. Израелският лидер има трудни отношения с медиите и ги обвинява, наред с полицията и прокуратурата, че са част от „левия“ лов на вещици, който цели да го свали от власт. Подобно на Тръмп той също отправи нападки към свои бивши съюзници, разпространявайки конспиративни теории за предполагаем преврат, планиран от съперник вътре в „Ликуд“. Изглежда, че Нетаняху е моделирал започналата наскоро онлайн емисия във Фейсбук „Ликуд ТВ“ по примера на предаването на Тръмп „Риъл Нюз Ъпдейт“ („Real News Update“), водено от снахата на президента и чиято цел е създаването на противотежест на медиите, които правителството възприема като враждебни. В първото си видеопослание в „Ликуд ТВ“ Нетаняху отхвърли предявените срещу него от полицията обвинения в корупция. Полицията предложи да бъдат повдигнати обвинения на Нетаняху по три дела за корупция, като се очаква главният прокурор на Израел да обяви решението си дали да предяви обвинения срещу премиера преди изборите. През 2009 г. Обама бе този, който вдъхновяваше израелските кандидати. Ултраортодоксална еврейска партия преведе на иврит лозунга „Да, ние можем“ (Yes we can) и го използва за кампанията си, а Нетаняху оформи уебстраницата си по модела на тази на Обама. Десетилетие по-късно обаче на мода е Тръмп. „Това е част от американизацията на политиката ни. Разликата е, че израелските кандидати крадяха тактики от Обама, но въпреки това поддържаха дистанция с него, докато Тръмп е смятан за един от нас“, обобщава Барнеа.   БТА", "date": "2019.02.11", "title": "Нетаняху влиза в ролята на Тръмп за предизборната кампания в Израел"}
{"url": "http://www.classa.bg/%D1%81%D0%B2%D1%8F%D1%82/item/392522-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D0%B8-%D0%BF%D0%BE-%D0%B5%D0%B2%D1%82%D0%B8%D0%BD%D0%B8%D1%8F%D1%82-%D0%BF%D0%B5%D1%82%D1%80%D0%BE%D0%BB-%D1%82%D0%BB%D0%B0%D1%81%D0%BD%D0%B0%D1%85%D0%B0-%D0%BD%D0%B0%D0%B4%D0%BE%D0%BB%D1%83-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%B8%D1%82%D0%B5-%D0%B2-%D0%B8%D0%BC%D0%BE%D1%82%D0%B8-%D0%B2-%D1%80%D1%83%D1%81%D0%B8%D1%8F", "text": "Инвестиционните обеми в бизнес имоти в Русия са достигнали 2,8 млрд. долара през 2018 г., което е спад с 39% на годишна основа спрямо 4,7 млрд. долара през 2017 г., сочат данни на консултантската компания JLL. Само през четвъртото тримесечие на 2018 г. инвестициите са достигнали 966 млн. долара, което е половината от нивата през същия период на 2017 г., съобщава онлайн изданието World Property Journal.     „Обемите от 2018 г. почти доближиха цикличното дъно от 2015 г., когато икономиката беше в рецесия. Основната причина за спада е предпазливостта на инвеститорите заради санкциите срещу Русия, волатилността на нововъзникващите пазари и спада на цената на петрола“, отбелязва Наталия Тисчендорф, ръководител на отдел “Капиталови пазари в Русия и ОНД“ в JLL.     „Отлагането на някои големи трансакции за 2019 г. задълбочи спада на инвестиционния обем през 2018 г. Въпреки това, за разлика от 2015 г., дълговият пазар в Русия е стабилен, налично е дългово финансиране с относително ниски лихви и това създава ироничен недостиг на имотни продукти за покупка“, допълва тя.     През 2018 г. офис секторът е получил най-голямо внимание от страна на инвеститорите с 31% от общия обем. Сред големите офис сделки са били придобиването на Legion I BC от FC Otkritie за собствено ползване и закупуването с инвестиционна цел на офис сградата Metropolis от Hines и PPF Real Estate. Секторът на търговските площи е съставлявал 28% от инвестициите, като най-голямата сделка е била закупуването на Riviera SEC в Москва. Жилищният сектор (терени за жилищно строителство) е оформил дял от 23% от общия инвестиционен обем, което е ръст спрямо 11% през 2017 г. Санкт Петербург е продължил да увеличава дела си през 2018 г. до 23% от общия обем инвестиции спрямо 17% през 2017 г. и 9% през 2016 г., въпреки че обемът леко е намалял в абсолютни изражения. Делът на Москва се е свил до 66% спрямо 78% през 2017 г. Делът на регионалните инвестиции е достигнал 11% от общия обем в страната спрямо 5% през 2017 г. Сред големите регионални трансакции миналата година са били придобиването на склад от Raven Property Group в Нижни Новгород, придобиването на търговските центрове Murmansk Mall в град Мурманск и на KomsoMALL във Волгоград. Въпреки че делът на чуждестранния капитал в осъществените трансакции е нараснал до 28% през 2018 г. спрямо 18% година по-рано, в абсолютни изражения сумите са почти сходни – 793 млн. долара спрямо 823 млн. долара. Придобиването на Riviera SEC от KLS Eurasia Venture Fund от Киргизстан е било най-голямата сделка на чуждестранен инвеститор през 2018 г. На второ място е закупуването на 12 магазина K-Rauta от френския търговец на дребно Leroy Merlin. Третото място е за придобиването на офис сградата Metropolis от Hines и PPF Real Estate. „Икономическият растеж на Русия през 2019 г. ще се задържи между 1,5 и 1,7%, като ще остане ограничен от санкциите и произтичащите от тях несигурност и волатилност. Въпреки че нямаме основания да очакваме силен растеж на инвестиционните сделки с недвижими имоти, ниската база от 2018 г. и отлагането на някои сделки може да доведат до повишаване на инвестициите с 25%. Поради това прогнозираме, че инвестициите през 2019 г. ще достигнат 3,5 млрд. долара“, казва Олесия Джуба, ръководител на отдел „Изследвания за Русия и ОНД“ в JLL.", "date": "2019.02.11", "title": "Санкциите и по-евтиният петрол тласнаха надолу инвестициите в имоти в Русия"}
{"url": "http://www.classa.bg/%D1%81%D0%B2%D1%8F%D1%82/item/392523-%D0%BA%D0%BE%D1%81%D0%BE%D0%B2%D0%BE-%D0%BC%D0%BD%D0%BE%D0%B7%D0%B8%D0%BD%D0%B0-%D0%B8%D0%BC%D0%B0%D1%82-%D0%BF%D0%BE%D0%BB%D0%B7%D0%B0-%D0%BE%D1%82-%D1%82%D0%BE%D0%B7%D0%B8-%D0%BA%D0%BE%D0%BD%D1%84%D0%BB%D0%B8%D0%BA%D1%82", "text": "От 20 години насам в Европа тлее конфликт, който няма да бъде скоро решен. Нито сърбите, нито косоварите имат истински интерес от помирение. А още по-малко пък Русия, която би изгубила влиянието си в региона.         Преди 20 години във френския град Рамбуйе започна международната мирна конференция за Косово. Белград отхвърли представените там предложения, поради което на 24 март 1999 година НАТО поде първата си бойна операция след края на Втората световна война. Бомбите на НАТО принудиха сръбските военни, които бяха прогонили от родните им места близо 800 000 косовски албанци, да се изтеглят от Косово. През 2008 Косово официално се отдели от Сърбия и стана най-младата държава в Европа. Международните мироопазващи сили (КЕЙФОР), ръководени от НАТО, имаха задачата да гарантират сигурността. А Европейският съюз от десет години насам се опитва с помощта на своята мисия ЕУЛЕКС да превърне Косово в демократична и правова държава.     Косово има славата на една от най-корумпираните страни в света. Медиите и съдебната система са хванати в оковите на политическата зависимост. Контрабандата на оръжия, наркотици и хора са важни \"икономически сектори\". Безработицата е огромна. Който може, емигрира в Западна Европа. В Сърбия ситуацията изглежда доста сходна, независимо от това, че страната е официална кандидатка за членство в ЕС. Еврокомисията дори определи 2025 година като възможна дата за влизане в съюза. Въпреки че ЕС посредничи между враждуващите съседи в продължение на много години, засега не е постигнат голям напредък за решаване на конфликта. Защо няма подобрение в тази гореща точка, въпреки множеството дипломати, експерти и милиардите, изпратени САЩ и ЕС? Дори се случва точно обратното - ситуацията през последните седмици се влоши. Белград и Прищина почти не си говорят вече. Косовските албанци смятат да формират собствена армия, а реакциите на сърбите изразяват гняв и безсилие. Прищина въведе 100% данък върху вноса на сръбски стоки, защото Белград не желае да признае Косово за независима държава. Икономическите щети за Сърбия се оценяват на над 100 милиона евро. Миналата седмица косовският парламент национализира със закон мините в Трепча, за които двете съседни държави отдавна спорят.   Кое пречи да се реши кризата около Косово?   Съществуват редица фундаментални причини, които затрудняват разрешаването на кризата в Косово. Практически никой не се интересува от бързото и трайно обезвреждане на конфликта. Сръбският президент Александър Вучич е добър тактик и любител на шахмата. Не е известно дали и руският му колега Владимир Путин споделя тази страст. Във всеки случай и двамата умеят майсторски да редят фигурите по шахматната дъска на Балканите. Наблюдатели твърдят, че Москва няма интерес да помогне за решаването на косовския въпрос, защото тогава би загубила своето влияние в региона. В Съвета за сигурност на ООН Русия налага вето над някои решения за Косово, които влизат в противоречие с интересите на Белград. Така Русия държи в своята сфера на влияние най-голямата и най-важна страна за Западните Балкани – Сърбия. Сръбският президент Вучич от седем години насам е на власт в Сърбия, като този му успех се дължи и на даденото от него обещание пред Берлин, Вашингтон и Брюксел да работи активно за решаването на косовския конфликт. Западът му е осигурил свобода на действие във вътрешната политика и никой не го критикува сериозно за това, че изгражда все по-автократична система на управление. Ако президентът все пак успее да тласне напред решаването на косовския въпрос, досегашното специално отношение на Запада към него ще изчезне. Тогава Вучич ще бъде изложен на истинска критика заради незачитането на демократичните институции и  подчиняването на съдебната система и медиите. Освен това Белград твърди, че изпраща по 500 милиона евро годишно на сръбското малцинство в Косово. Управлението на тези пари не подлежи на никакъв сериозен контрол, така че част от тях непременно отива и в частни джобове.   Поредният „замразен“ конфликт   Политическите лидери на съседно Косово също не се интересуват от траен мир със Сърбия. Президентът Хашим Тачи и премиерът Рамуш Харадинай се издигнаха като политици тъкмо във времето на въоръжената борба срещу Сърбия. Те привличат поддръжници именно със своята антисръбска политика. В това отношение опозицията и в Сърбия, и в Косово е значително по-радикална от управляващите. Националистическата опозиция в Белград обвинява Вучич, че е извършил предателство, само защото изрази готовност да разговаря с Прищина. Националистическата косовска партия „Самоопределение“ пък апелира незабавно да се прекъснат всички контакти със Сърбия, докато Белград не признае независимостта на Косово. Съединените щати и президентът Тръмп в момента са заети предимно със свои собствени проблеми, а Балканите остават встрани от техния интерес. ЕС, който направи множество неуспешни опити за посредничество, явно също намалява ангажиментите си в региона. С оглед на наближаващите евроизбори е малко вероятно, върховната представителка на ЕС за външна политика и сигурност Федерика Могерини да предприеме нов сериозен опит за сближаване на двете страни в косовския конфликт. По всичко личи, че това е поредният, замразен конфликт в Европа. От това опасността от въоръжени сблъсъци в Косово никак не отслабва. Напротив.    ", "date": "2019.02.11", "title": "Косово: Мнозина имат полза от този конфликт"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392519-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-11-%D1%84%D0%B5%D0%B2%D1%80%D1%83%D0%B0%D1%84%D0%B8", "text": "ОВЕН ( 21 март - 20 април ) Възможна е среща с хора, които в бъдеще ще играят важна роля в съдбата ви. Днес е добре, да се заемете с домакинска работа и ремонт на битовите уреди. Ако отмените дълго пътуване, ще се предпазите от много проблеми и извънредни ситуации. Страстите, ще са високи и това няма да ви позволи, да оцените трезво връзката с избраника. ТЕЛЕЦ ( 21 април - 21 май )  Ще сте удивени от себе си, когато успеете да свършите огромно количество работа. Благоприятно ще се развиват събития, насочени към продажбата или покупката на жилище. Възможни са неочаквани печалби, печеливши инвестиции и сделки със западни партньори. Ако държите всичко под контрол, тогава ще бъдете сред победителите. БЛИЗНАЦИ ( 22 май - 21 Юни ) Препоръчително е, да се вслушате в съветите на приятели, за да не се окажете в плен на собствените си илюзии. Възможно е, да срещнете човек, който ще стане постоянен спътник в живота ви. Денят е добър за сватба, годеж и сключване на брак. Ако зачитате семейните традиции, тогава вечерта, ще ви даде незабравими усещания, след общуване с роднини.   РАК ( 22 юни - 23 юли ) Необходимо е, да обърнете внимание на спешните проблеми. За да докажете своята стойност в професионалната сфера, бъдете по-уверени в целите, които сте си задали. От подсказките на интуицията, ще се нуждаете в любовта, за да не се измамите в чувствата към човек, с когото искате да свържете съдбата си. ЛЪВ ( 24 юли - 23 август ) Препоръчително е да се фокусирате върху вътрешните си цели и да преодолеете комплексите, които пречат на вашата реализация. В контактите с околните хора, покажете сдържаност и търпение. Ако положите основите на бъдещите ви проекти, ще успеете да укрепите финансовото си положение до края на месеца. В любовта, всичко ще е безоблачно и ясно. ДЕВА ( 24-ти август - 23 септември ) Днес, ще трябва да се занимавате с рутини задачи, затова и настроението ви, няма да е на ниво. Имате шанс за самоусъвършенстване и успешна кариера, ако спрете да се измъчвате от съмнения. Тези, който имат бизнес, ще успеят да намерят нови източници на доходи. В семейния живот, се опитайте да приемате всичко спокойно . ВЕЗНИ( 24 септември - 23 октомври) Днес, не бъдете твърде подозрителни и мнителни в работата, в противен случай, ще подкопаете репутацията си и ще намалите своята работоспособност. Отлично, ще се развиват масовите и културни мероприятия, благодарение на които може да заемете високо място в обществото. Спонтанността и лекотата в личния живот, ще ви позволят, по-добре да узнаете собствените си чувства и тези на избраника. СКОРПИОН ( 24 октомври - 22 Ноември ) Очаква ви, дългоочаквана среща с човек, който не сте виждали от много години. Може да си купите нещо полезно и приятно за дома, а също и да актуализирате гардероба. Но се пазете от състояния на раздразнителност, дори ако започнат да ви предизвикват към кавга от всички страни. Всичко което идва само при вас, ще бъде успешно.   СТРЕЛЕЦ ( 23 Ноември - 21 Декември ) Препоръчително е, да пазите тайните, които ви е поверил близък приятел. Имайте предвид също, че производителността на целия екип зависи от вашата компетентност в работата. Не пренебрегвайте основните си задачи, в противен случай шефовете, ще ви намерят заместник. Финансовото ви състояние, не е по-добро от преди. Но да вземате заем, не трябва. КОЗИРОГ (22 Декември - 20 януари ) Късметът ще бъде на страната на тези, които са свикнали да мислят с главата си, вместо да преследват илюзии. Днес внимателно прехвърляйте и работете с пари, в противен случай загубата ще бъде глобална. Възможни са сделки, преговори и благоприятни оферти. Ще получите това, което сте планирали - с отстъпка или на части. Вечерта е идеална за среща.  ВОДОЛЕЙ ( 21 януари -  19  февруари ) Днес трудно ще изпълните плановете си, тъй като околните хора, непрекъснато ще ви разсейват. Дори тривиалните разговори и спорове, могат да доведат до задънена улица. През деня са възможни запознанства, решаване на лични проблеми и срещи със стари приятели. Очакванията в любовта, може да се окажат не такива, каквито сте ги видели в сънищата си.   РИБИ ( 20 февруари - 20 март ) Днес трябва да контролирате всяка своя стъпка и дума. В противен случай, може да влезете в такива смешни ситуации, които да доведат до проблеми. В личния си живот е необходимо да се стремите към сериозна връзка, вместо към лек флирт. Възможно е служебен роман, да ви отвори очите за много неща, за които никога досега не сте подозирали.", "date": "2019.02.11", "title": "Дневен хороскоп 11 февруафи"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392515-%D0%B1%D0%B5%D0%B7%D1%81%D1%80%D0%B0%D0%BC%D0%BD%D0%B0-%D0%B4%D0%B2%D0%BE%D0%B9%D0%BA%D0%B0-%D0%B1%D0%B5", "text": "Мъж и жена са заснети от камера за видеонаблюдение да правят секс в супермаркет в Италия, информира \"Мирър\". В шокиращи кадри може да се види как жената застанала до количка с гръб към партньора си, докато се наслаждават на интимни ласки. Поглеждайки около магазина, двойката от време на време спира, за да се прикрие.      Брюнетката може да бъде видяна да взима кутия с храна за кучета и не много дълго след това двойката отново започва да прави секс, докато се оглеждат.      След като приключва, двойката продължава да пазарува. Според италианския вестник \"Дагоспия\", кадрите са заснети от охранителна камера в супермаркет с неизвестно местоположение.      На заден план се чува как мъж, най-вероятно служител в магазина, вика колега да гледа \"спектакъла\" с него. Той добавя, че това е вторият път, когато вижда подобно нещо.", "date": "2019.02.11", "title": "Безсрамна двойка бе..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392516-%D1%81%D1%8A%D0%B2%D1%80%D0%B5%D0%BC%D0%B5%D0%BD%D0%BD%D0%B8-%D1%88%D0%B5%D1%85%D0%B5%D1%80%D0%B5%D0%B7%D0%B0%D0%B4%D0%B8", "text": "Ние сме свикнали да вярваме, че съпругите на източните мъже се появяват публично само увити във воали и цялата им дейност се заключава в това да продължат рода. Но това съвсем не е така: съпругите на арабските царе водят социално активен начин на живот и въобще не са затворнички! Освен това те са фантастично красиви.   Хайя бин ал-Хюсейн       Принцесата е съпруга на вицепрезидента и министър-председателя на Обединените арабски емирства, владетеля на Дубай, шейх Мохамед ибн Рашид ал-Мактум и дъщеря на краля на Йордания Хюсеин ибн Талал. Завършила е Оксфорд и има две деца. Принцесата активно се занимава със социална работа. Например, тя оглавява Фондацията за борба с глада в родната си страна. Освен това съпругата на владетеля на Дубай често посещава конни надбягвания, защото конете са истинската й страст. Момичето се облича по европейски начин, е чест гост на социални събития и се смята за една от най-красивите жени в своя регион.   Фатима Зоар       Момичето е родено в обикновено просто семейство. Преди да стане кралица на Саудитска Арабия, тя учи в Международния колеж в столицата, след което получава диплом на юрист от университет в родната си страна. Все още остава загадка как бедното момиче е успяло да привлече вниманието на самия цар и да стане негова съпруга, особено като се има предвид, че крал Абдула не е смирен човек. Бил е женен повече от тридесет пъти, но нито една от съпругите му не бе успяла да спечели неговата благосклонност толкова много, че дълго време  да живее в двореца на коронования си съпруг. Смирената Фатима успя да постигне невъзможното. От много години нищо не се знаеше за нея, но тогава момичето неочаквано за целия свят започна своя собствена Facebook страница. Кралицата говори отлично английски и лично комуникира на този език в социалната мрежа.    Моза бин Насер ал-Миснед       Тя е втората съпруга на емира на Катар, майка на сегашния управник на страната. Жената активно се занимава с благотворителност и участва в политическия живот. Красавицата има в своя арсенал почетните звания на докторант от признати университети в света, застъпва се за свободни медии в родината си и гражданските права на жените и децата. Въпреки тя е най-известна в света на модата: като майка на седем деца, тя има перфектна фигура и голямо чувство за стил. Спазвайки традициите на страната си и в крак с времето, жената се облича скромно и в същото време в съответствие с тенденциите на световната мода.   Рания ал-Абдула       Дъщерята на педиатър е кралицата на Йордания, откакто се омъжи за царя. Момичето е почетен доктор по право от Екстерския университет, защитава правата на жените, ангажира се със защитата на децата, подложени на малтретиране. Рания успешно съчетава невъзможното: в нейния гардероб тя идеално съвмества традиционен арабски костюм с дрехи в западен стил. Джорджо Армани нарича кралицата муза на живота си. Жената има четири деца и е най-обичаната и почитана кралица на Изтока. Поддържа свой уебсайт, където активно комуникира с феновете.         Обикновена студентка от Беларус, по едно време работи като сервитьорка. Момичето стана втората съпруга на милиардера Саид, принца на Дубай, покръсти се в исляма и роди дъщеря. Сега Наталия-Аиша се опитва да подкрепи съпруга си в политическите му дела и често се появява на различни събития.  Съгласете се, че въобще не сте си представяли така живота на ориенталските красавици.  ", "date": "2019.02.11", "title": "Съвременни Шехерезади"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392517-%D0%B1%D0%BE%D0%B3%D0%B0%D1%82%D0%B0%D1%88-%D0%BA%D0%B0%D1%80%D0%B0-%D1%81%D1%82%D1%83%D0%B4%D0%B5%D0%BD%D1%82%D0%BA%D0%B0-%D0%B4%D0%B0", "text": "Студентка от университет разкрива, че богат към 60-годишен богаташ й плаща по 4 000 паунда всеки месец, за да му почисти задника след ползване на тоалетната. Жената, която иска да бъде наричана само Катерина, казва, че странното дългосрочно споразумение си \"заслужава определено\".      Според думите на 23-годишната Катерина, тази дейност й помага да финансира курса си в университета в Нотингам, Англия, тъй като разходите й се увеличават. Според изданието Nottinghamshire Live, Катерина е имала повече от 20 подобни отношения със състоятелни мъже за три години, макар че най-странното от тях несъмнено е с мъжа, който искал от нея често да му избърсва задника. \"Всеки месец ми дава 4000 паунда и това беше дългосрочно споразумение. \"Той имаше голямо желание да го почистя отзад, след като използва тоалетната, но очевидно парите си струваха\" - казва тя. Говорител от Университета в Нотингам е заявил, че учебното заведение предлага подкрепа на студентите, обаче, не коментира конкретната тема и случай. „Не сме запознати с този въпрос и не коментираме поведението на отделните ученици. Ние предлагаме цялостни услуги за подкрепа на всички студенти, включително тези, които са изправени пред финансови затруднения и проблеми с психичното здраве. \"Ако някой от нашите ученици се нуждае от подкрепа, ние ще ги насърчим да излязат и да се свържат с нас.\"", "date": "2019.02.11", "title": "Богаташ кара студентка да..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392518-%D1%81%D1%8A%D1%81-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%BD%D1%8F%D0%BC%D0%B0-%D0%B4%D0%B0-%D1%8F-%D0%B7%D0%B0%D0%B1%D1%80%D0%B0%D0%B2%D0%B8%D1%82%D0%B5", "text": "Атрактивна руска тенисистка е новият хит в социалните мрежи. Известна само с името Мис Дженек брюнетката събра хиляди фенове с провокативните си снимки. От тях става ясно, че обича да се съблича пред камерата, да пътува и че... се целува с момичета. Самата тя се определя като тенисистка, актриса и танцьорка в социалните мрежи.                                                ", "date": "2019.02.11", "title": "Със сигурност няма да я забравите..."}
