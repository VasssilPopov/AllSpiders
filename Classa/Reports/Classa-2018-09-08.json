{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/386921-%D1%86%D0%B2%D0%B5%D1%82%D0%B0-%D0%BA%D0%B0%D1%80%D0%B0%D1%8F%D0%BD%D1%87%D0%B5%D0%B2%D0%B0-%D0%B4%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D0%BD%D0%B0-%D0%B3%D0%B5%D1%80%D0%B1-%D0%BD%D0%B5-%D1%81%D0%B0-%D1%81%D1%8A%D0%B3%D0%BB%D0%B0%D1%81%D0%BD%D0%B8-%D1%81-%D0%BE%D1%81%D1%82%D0%B0%D0%B2%D0%BA%D0%B8%D1%82%D0%B5-%D0%BD%D0%B0-%D1%82%D1%80%D0%B8%D0%BC%D0%B0%D1%82%D0%B0-%D0%BC%D0%B8%D0%BD%D0%B8%D1%81%D1%82%D1%80%D0%B8", "text": "  Караянчева изрази надежда, че партньорите ще спрат да си комуникират чрез медиите. И каза, че очаква ГЕРБ да изкара пълен мандат и да изпълни поетите чрез предизборната програма ангажименти поне на 90%. Оставките на министрите на вътрешните работи, регионалното развитие и транспорта, подадени след жестоката катастрофа край Своге, няма да решат проблемите, но са морален акт на поемане на политическа отговорност. Такова мнение изрази в ефира на „Събуди се” председателят на Народното събрание Цвета Караянчева. Тя каза, че парламентарната група на ГЕРБ като цяло не е съгласна с оттеглянето на Николай Нанков, Валентин Радев и Ивайло Московски, но всичко зависи от решенията на Коалиционния съвет. „Как може един министър да знае какво се случва на всички нива в администрацията? Има много хора, които трябва да отговарят за отделните проблеми. На парламентарния контрол в петък Нанков отговори на 16 въпроса и дори депутатите от опозицията му ръкопляскаха, защото е изключително компетентен”, коментира Караянчева. Тя допълни, че следващата седмица в пленарна зала ще бъде обсъден законопроектът за задължителното поставяне на колани в автобусите. Идеята обаче срещала сериозна съпротива. Председателят на НС коментира и напрежението в управляващата коалиция. Караянчева изрази надежда, че партньорите ще спрат да си комуникират чрез медиите. И каза, че очаква ГЕРБ да изкара пълен мандат и да изпълни поетите чрез предизборната програма ангажименти поне на 90%. На въпроса коя е \"синята каска в ГЕРБ\", председателят на парламента отговори: Цветан Цветанов!      ", "date": "2018.09.08", "title": "Цвета Караянчева: Депутатите на ГЕРБ не са съгласни с оставките на тримата министри"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386917-%D0%BA%D0%BE%D0%B8-%D1%81%D0%B0-%D0%BF%D1%80%D0%B8%D1%82%D0%B5%D0%B6%D0%B0%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%B8-%D0%B1%D0%BB%D0%B5%D1%81%D1%82%D1%8F%D1%89%D0%B8-%D0%BA%D0%BE%D0%BB%D0%B5%D0%BA%D1%86%D0%B8%D0%B8-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B8-%D0%B2-%D1%81%D0%B2%D0%B5%D1%82%D0%B0", "text": "На много места по света се провеждат фестивали на уникалните и редки автомобили, на които присъстват колекционери с най-добрите модели на автомобили от миналото. Днес ще ви разкрием кои са колекционерите, които притежават най-големите автомобилни колекции в света.   Джон В. Хафтелинг – най-голямата колекция от Lamborghini     Един от най-успешните адвокати в Америка харчи всичките си пари за любимата си марка автомобили. Неговата колекция е въплъщение на детска мечта, защото в нея са всички модели на \"Ламборджини\", които Джон някога е видял в книгите. Колко точно коли влизат в автопарка му, не е известно. Въпреки това, в колекцията има всеки модел Lamborghini от 1967 до 1986 година.   Мукеш Амбани – собствен автопарк     Управляващият партньор и основен собственик на компанията Reliance Industries, най-богатият човек в Индия, разполага със собствен автопарк от 170 автомобила. Сред тях са моделите Maybach 62, Bentley Flying Spur, Rolls-Royce Phantom, Mercedes-Benz S-класа. Автомобилите се съхраняват на 6 етажа от 27-етажния дом на бизнесмена.   Хасанал Болкиа - най-големият автопарк в света     Най-впечатляващата колекция от редки автомобили, включително: 604 Rolls-Royce, 452 Ferrari, 382 Bentley и 7000 коли, сред които най-изключителните автомобили в света - Aston Martin One-77, Ferrari Mythos, Cicero BDB Maestro, Porsche Carma, Koenigsegg Agera CC GT. Колекцията се съхранява в тайни хангари за самолети.   Фриц и Ханс Шлумпф - автомобилен Лувър     Тази колекция е наричана национално съкровище на Франция. Така е, защото в автопарка на братята Шлумпф има 2500 редки луксозни коли.   Ралф Лорън - колекция от най-красивите автомобили     Момчето от бедно емигрантско семейство през целия си живот мечтаело, че някой ден ще може да си купи нещо красиво и изискано. Ралф започва собствен бизнес, когато е на 26 години, а сега е на 57-то място сред най-богатите хора в САЩ. Състоянието на Ралф е 7 милиарда долара и сега може да купи всяка кола на планетата, но той избира само най-красивите. В колекцията на Ралф Лорън са: първият суперавтомобил в света Bugatti Type 57 Atlantic, уникален Ferrari 250 GTO от 1962 г., два Ferrari 250 Testa Rossa, три McLaren F1 (включително LM), Blower Bentley (1929), Bugatti Veyron, Alfa Romeo 8C 2900B Mille Miglia (1938) и др. През 2005 г. в Бостън, а по-късно през 2011 г. в Париж, част от колекцията на Лорън дори бе показва в музеите на изобразителното изкуство.   Джей Кей - колекция от спортни коли     Понякога изглежда, че клиповете на известния музикант Jamiroquai съществуват само заради това Джей Кей да се похвали с колите си. Днес в колекцията му има повече от 60 автомобила, сред които главно спортни автомобили. Всичко започва със страстта му към Ferrari, но Джей Кей започва да събира Lamborghini, Porsche и други машини. Porsche 911 Carrera RS 2.7 911, която принадлежи на Джей, може да бъде видяна във видеото към песента \"White Knuckle Ride\", а Lamborghini Diablo SE30, Ferrari F40 и Ferrari F355 Berlinetta - в клипа към песента \"Cosmic Girl\".   Шейх Хамад ал Нахия - колекция от самоделни автомобили     Шейх Хамад събира не само уникални коли, но и ги конструира сам. Например, той конструира модела на пикапа Dodge Power Wagon, който е осем пъти по-голям от оригинала, и дори в колата е разположил малък хотел. Друг интересен екземпляр е реплика на Jeep Willys. Колата попадна в книгата на рекордите на Гинес. А на компанията Mercedes през 1983 г. дори й се наложи да спре за кратко пускането на своя S-клас модел, за да подготви специална поръчка за шейха. Той помолил за 7 броя Mercedes-Benz 500 SEL, всеки от които да е боядисан в един от цветовете на дъгата, при това не само вътре, но и навън.   Джей Лено     Комикът не само събира редки автомобили, но дори води телевизионно шоу за собствения си гараж. Неговата колекция се състои от 286 екземпляра, включително 169 коли и 117 мотоциклети. Има всичко, дори автомобили с парен двигател газови турбини. Или кристална кола с двигател от танк.", "date": "2018.09.08", "title": "Кои са притежателите на най-големите и блестящи колекции автомобили в света"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/386916-%D1%81%D1%84%D0%BA-%D0%BF%D1%80%D0%B8%D0%B4%D0%BE%D0%B1%D0%B8-%D0%BE%D1%89%D0%B5-14-%D0%BE%D1%82-%D1%80%D0%BE%D1%81%D0%BD%D0%B5%D1%84%D1%82", "text": "Швeйцapcĸият тъpгoвeц нa cypoвини Glеnсоrе зaвъpши cдeлĸaтa пo пpoдaжбaтa нa 14,16% oт aĸциитe нa „Pocнeфт\". Kyпyвaч e Cyвepeнният фoнд нa Kaтap (QІА), cъoбщиxa oт Glеnсоrе. Πo тoзи нaчин пpeĸият дял нa QІА в aĸтивитe нa нaй-гoлямaтa pycĸa ĸoмпaния вeчe e 18,93%, a дeлът нa Glеnсоrе cпaдa дo 0,57%. Πpaвитeлcтвeнaтa ĸoмиcия пo чyждecтpaннитe инвecтиции e oдoбpилa пpидoбивaнeтo oт Cyвepeнния фoнд нa Kaтap нa 14,16% oт aĸциитe нa „Pocнeфт\". Cъвмecтнoтo пpeдпpиятиe мeждy Cyвepeнния фoндa нa Kaтap и Glеnсоrе – QНG Ѕhаrеѕ Рtе. Ltd. пoдпиca пpeз дeĸeмвpи 2016 г. cпopaзyмeниe зa ĸyпyвaнeтo oт „Pocнeфтeгaз\" нa 19,5% oт aĸциитe нa „Pocнeфт\". Зa цeлтa QІА влoжи в cъвмecтнoтo пpeдпpиятиe 2,5 милиapдa eвpo coбcтвeни cpeдcтвa, a Glеnсоrе – 300 млн. eвpo, ocтaнaлитe пapи зa cдeлĸaтa бяxa пpeдocтaвeни oт бaнĸи. Πpeз aпpил тaзи гoдинa cтaнa извecтнo, чe QІА имa нaмepeниe дa пpидoбиe oт QНG Ѕhаrеѕ Рtе. Ltd. 14,16% aĸциитe нa „Pocнeфт\". Πъpвoнaчaлнo тoзи дял oт ĸoнcopциyмa мeждy ĸaтapcĸия фoнд и Glеnсоrе имaшe нaмepeниe дa ce ĸyпи oт ĸитaйcĸaтa ĸoмпaния СЕFC. Ho cлeд тoвa cтaнa яcнo, чe ĸитaйcĸaтa ĸoпaния ce paзcлeдвa зa ĸopyпция и cдeлĸaтa пpoпaднa.", "date": "2018.09.08", "title": "СФК придоби още 14 % от Роснефт"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386918-%D0%BB%D1%8A%D0%B2%D0%BE%D0%B2%D0%B5-%D0%B8%D0%BB%D0%B8-%D1%87%D0%B0%D0%BA%D0%B0%D0%BB%D0%B8", "text": "По-долу виждате една от гениалните рисунки на Борис Димовски /правена е за „Всяка неделя\"/.       Два лъва, които се плезят един срещу друг.  Но лъвове ли са това, всъщност?  Или чакали?  Поне да се бяха захапали истински.  А Короната/Държавата виси безпомощно над тях.  Всеки срещу всеки – това се случва в мрачната сграда на Парламента – докато всичко приключи един ден.  Да ви припомня нещо, което сигурно ви е известно: историята на Петко Каравелов, българският министър-председател, който в Черната джамия е бил „подвергнат на неописуеми безчестия пред очите на главния военен прокурор на Княжеството\" (по Симеон Радев).  Но когато чуждите кореспонденти го питат дали е изтезаван, той дава един отговор, който „вечно ще краси\" неговия живот: „В моето отечество такива работи не стават\".  Това е може би най-благородната лъжа, изречена в дивата българска политика.  Обаче днес, ако от „Евробарометър\" направят проучване, коя европейска нация мрази най-много държавата си, ние направо трябва да духнем свещта и да се измитаме.  Защото със сигурност ще водим в класацията.  А чакалите продължават несмислено да се ръфат...   ***  ", "date": "2018.09.08", "title": "Лъвове или чакали"}
{"url": "http://www.classa.bg/%D1%81%D0%B2%D1%8F%D1%82/item/386919-%D0%BA%D0%B0%D0%BA%D0%B2%D0%BE-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B7%D0%BD%D0%B0%D0%B5%D0%BC-%D0%B7%D0%B0-%E2%80%9E%D0%B7%D0%B0%D0%BF%D0%BE%D0%B4%D0%BE%D0%B7%D1%80%D0%B5%D0%BD%D0%B8%D1%82%D0%B5%E2%80%9C-%D0%BF%D0%BE-%D0%B4%D0%B5%D0%BB%D0%BE%D1%82%D0%BE-%E2%80%9E%D1%81%D0%BA%D1%80%D0%B8%D0%BF%D0%B0%D0%BB%E2%80%9C", "text": "Дали си струва руското ГРУ да изпраща свои агенти да ликвидират такава дребна риба като Сергей Скрипал, и то с нервно-паралитичното вещество „Новичок“, когато всеки имигрант срещу 200 долара може да ги наръга или застреля? И друг въпрос с отминала давност: струва ли си ФСБ в лицето на двамата си агенти да заразява бившия агент Александър Литвиненко с прескъпия радиоактивен полоний-10, когато мишка като него може да бъде ликвидирана с къде-къде по прости и по-безопасни средства? И защо се крие фактът, че Литвиненко е търгувал контрабандно с полоний-10 в Европа? Знае ли британският премиер Тереза Мей, че днес ГРУ като структура и с това име не съществува? И така, нашумялото дело „Скрипал“ на практика е разкрито. Британските правозащитни органи и премиерът Т. Мей заявиха , че опитът да бъдат отровени бившият агент и дъщеря му на 4 март е извършен от руснаци – офицери от ГРУ. По-рано британски СМИ озвучиха най-различни версии за случая: ту че смъртоносният газ бил разпръснат от дронове, ту че група руски „асасини“ долетяла в Британия заедно с Юлия Скрипал, а нейният багаж бил напоен с „Новичок“, ту че в Кипър британски летци прехванали отчет на диверсанти, който незнайно защо се предавал от Сирия и пр. Би трябвало британците да разпитат пресата и някои чиновници, които разпространяват тези слухове и конспиративни теории. Вместо това обаче премиерът Мей в британския парламент обвини Русия в разпространението на невярна информация… Трябва да се обърне внимание на факта, че докладът на полицията с подробности за двамата „руски асасини“ беше обнародван в 11,15 часа, точно преди началото на традиционния ден на задаване на въпроси на премиера в парламента, когато опозицията имаше намерението да я разпъне на кръст заради Брекзит. Случайно съвпадение нали? В доклада следователите посочили имената на заподозрените „руски граждани“ – А. Петров и Р. Боширов, като подчертали, че имената са измислени и се обърнали с призив да бъдат разпознати тези мъже. Но само след час и половина Мей заяви уверено в парламента, че господата са агенти на ГРУ. Да оставим настрани факта, че структура с такова име отдавна не съществува, но как се получи така, че разузнаването на Британия само час и половина след полицейския доклад точно определи занятията на означените лица, макар че така и не разбра имената им? Ако тези хора са били известни на контраразузнаването по-рано, защо не е установено наблюдение над тях? Съдейки по отчетите на полицията, „агентите“ спокойно пътешествали из Европа и влезли в Британия със същите паспорти. На публиката са предоставени снимки, с лошо качество, с моаре. Това също ражда въпроси за това, защо полицията през цялото време, а съдейки по отчета, „Петров“ и „Боширов“ били заподозрени минимум от 4 май, не поиска оригиналните им снимки и биометричните им данни от своето външно министерство, защото, за да получат британска виза, руските граждани преминават най-сложната процедура при подаването на документите. Още повече въпроси възникват във връзка с хронологията на придвижванията на „асасините“ из Британия. Особено ако се наложи на хронологията на придвижванията на семейство Скрипал. И така те кацнали на 2 март на летището Гатвик с пряк рейс от Москва, а Юлия Скрипал кацнала на Хитроу след един ден. „Отровителите“ се движели основно на обществен транспорт. Т.е. на ГРУ не му стигнали средствата, за да позволят на агентите си да наемат кола, което ще им помогне да действат по-оперативно и да не се набиват в лицата на хората на обществени места. Те наели стая в треторазреден хотел, където, без специални средства за защита, разливали отравящото вещество, което по чудесен начин не им подействало. Странно, но то не подействало и на камериерките , които чистели стаите, и на посетителите. Полицията твърди, че огледът на стаята в хотела бил извършен „тайно“, без да поясни как сложният анализ, открил „присъствието на „Новичок“ в стаята, бил проведен без сложно оборудване и специалисти в защитни костюми, без да се привлече вниманието дори на персонала. Кралската прокурорска служба на Великобритания твърди, че отравящото вещество се намирало в кутия от парфюм. В деня на покушението – 4 март, в 11,48, килърите пристигнали на влак от Лондон до гарата в Солсбъри. Съдейки по това, че ги засякла камерата за видеонаблюдение, след десет минути те се движели в направление дома на семейство Скрипал. Примерно в това време семейство Скрипал можели да се намират вкъщи, като преди това направили загадъчно пътуване в неизвестно направление и дори изключили GPS в колата си. Защо досега следствието не е съобщило при кого са ходили, а съдейки по всичко, те пътували някъде на север – или в Портън Даун, или в Еймсбъри, където след четири месеца се отровиха Дон Старджес и Чарли Роули, и главното – защо толкова тайно? От отчета на полицията научаваме какво са правили „Петров“ и „Боширов“ от 11,58 до 13,05. Полицията смята, че именно в това време те нанесли отравящото вещество на дворната ръчка в дома на Скрипал. Следващият кадър показва, че „асасините“ спокойно, усмихвайки се, вървят в посока железопътната гара. Но полицията решила да не съобщава на публиката – дали вървят от юг от гарата, от центъра на града, от същия район, където след половин час ще дойдат семейство Скрипал. На кадъра точно се вижда, че двама усмихващи се младежи се насочват по моста през река Ейвън. Пицария „Зизи“, в която се отбили уж „отровените“ Скрипали, се намира буквално зад гърба им. Как „килърите“ след нанасянето на смъртоносната отрова на вратата на Скрипал се оказали в центъра на града, полицията не съобщава. Макар че е логично да проследи това по камерите. Ясно е, че повечето от тези въпроси ще останат без отговор от страната на следствието. Затова през следващите дни ще видим нови искания за санкции и „твърдо наказание за Русия“. Целият случай е толкова смешен, но не е смешен фактът, че британските парламентаристи по времето на дебатите вече намекнаха за война с Русия. Депутатът Джон Удкок, изключен неотдавна от Лейбъристката партия заради обвинения в сексуални посегателства, заговори за възможно използване на пети член от Устава на НАТО, който предвижда колективни военни действия на алианса в случай на нападение на един от членовете му. Мей отговори уклончиво, но фактът, че се появяват такива идеи на гребена на раздуваната от Лондон антируска истерия е тревожен симптом. Мария Захарова, представителят на руското външно министерство, заяви следното: „Първо, Великобритания отказва да предостави данни за „Петров“ и „Боширов“, включително и отпечатъци от пръстите им. Второ, представените снимки на „заподозрените“ са направени в едно и също време на еднакъв фон и в еднакъв ракурс. Това вероятно значи, че „служителите на ГРУ са се научили да се движат едновременно…“ „Това е, както знаете, тролинг на нивото на бога…“ – допълни тя.  ", "date": "2018.09.08", "title": "Какво трябва да знаем за „заподозрените“ по делото „Скрипал“"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386920-%D0%BF%D1%80%D0%B0%D0%B7%D0%BD%D0%B8%D0%BA-%D0%BD%D0%B0-%D1%81%D0%B0%D0%BB%D0%B0%D0%BC%D0%B0", "text": "Добре дошли в уикенда на саламите - годишен празник, който отличава вкусната и пикантна италианска наденица, която е перфектна компания на вино и сирене.     Обикновено е направен от ферментирано и сушено месо, саламът е множествено число от италианската дума salame и произхожда от италианската дума за сол.      Саламът обикновено се произвежда от говеждо или свинско месо, което се смесва с подправки като черен пипер, чесън и вино, въпреки че съществуват много регионални вариации, съобщават от  .     Най-популярните видове салами са пеперони, чоризо и соппреса. Първият ден на салама се е провел през 2006 г. в Хенрико, щата Вирджиния и бил организиран от Обществото за оценяване на саламите.      Знаете ли, че саламите са обвити в животински черва, обикновено от едно и също животно, от което произхожда месото в плънката.", "date": "2018.09.08", "title": "Празник на салама"}
{"url": "http://www.classa.bg/%D1%81%D0%B2%D1%8F%D1%82/item/386912-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8%D1%8F%D1%82-%D0%B8%D0%B7%D0%BB%D0%B8%D1%88%D1%8A%D0%BA-%D0%BD%D0%B0-%D0%BA%D0%B8%D1%82%D0%B0%D0%B9-%D1%81%D1%8A%D1%81-%D1%81%D0%B0%D1%89-%D0%B5-%D0%B4%D0%BE%D1%81%D1%82%D0%B8%D0%B3%D0%BD%D0%B0%D0%BB-%D1%80%D0%B5%D0%BA%D0%BE%D1%80%D0%B4-%D0%BF%D1%80%D0%B5%D0%B7-%D0%B0%D0%B2%D0%B3%D1%83%D1%81%D1%82", "text": "Търговският излишък на Китай със САЩ е нараснал до рекордните 31 милиарда долара през август спрямо 28,09 милиарда долара през юли, сочат митнически данни, цитирани от Ройтерс и БТА. Предишният рекорд на показателя от 28,93 милиарда долара беше отчетен през юни. През август търговският излишък със САЩ е бил по-голям от общия търговски излишък на Китай за месеца, възлизащ на 27,91 милиарда долара. От януари до август търговският излишък на Китай със САЩ е достигнал 192,64 милиарда долара спрямо 167,94 милиарда долара през същия период на миналата година. Огромният търговски дефицит на Китай със САЩ от дълго време е болезнен въпрос в отношенията между двете най-големи световни икономики. Вашингтон въведе мита срещу Пекин, който отвърна с ответни контрамита, затъвайки в търговски конфликт, който може да подкопае световния икономически растеж.", "date": "2018.09.08", "title": "Търговският излишък на Китай със САЩ е достигнал рекорд през август"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/386913-%D0%BE%D1%81%D1%8A%D0%B4%D0%B8%D1%85%D0%B0-%D0%B1%D0%B8%D0%B2%D1%88-%D1%81%D1%8A%D0%B2%D0%B5%D1%82%D0%BD%D0%B8%D0%BA-%D0%BD%D0%B0-%D1%82%D1%80%D1%8A%D0%BC%D0%BF", "text": "Съд във Вашингтон осъди на 14 дни затвор бившия дипломатически съветник на Доналд Тръмп Джордж Пападопулос за лъжливи показания в разследването на ФБР за евентуална руска намеса в президентските избори в САЩ от 2016 г., предадоха Франс прес и Ройтерс. Пападопулос освен това трябва да плати глоба от 9500 долара и да положи 200 часа общественополезен труд с една година изпитателен срок. През октомври 2017 г. 31-годишният Пападопулос се призна за виновен в лъжливи показания пред следователи от ФБР за датите и значението на контактите си с руснаци, включително с преподавател в Европа, който го уверил, че Русия има компрометираща информация за Хилари Клинтън, която бе съперник на Тръмп в преидентския вот през 2016 г. Първоначално Пападопулос твърдеше, че твърдението за компрометираща информация за Клинтън е било споделено с него, преди да се присъедини към предизборния екип на Тръмп, но впоследствие призна, че разговорът се е състоял след това, отбелязва ДПА.", "date": "2018.09.08", "title": "Осъдиха бивш съветник на Тръмп"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386914-%D0%BF%D1%80%D0%BE%D0%BC%D1%8F%D0%BD%D0%B0-%D1%81%D0%B2%D1%8A%D1%80%D0%B7%D0%B0%D0%BD%D0%B0-%D1%81-%D0%B2%D0%B8%D0%BD%D0%B5%D1%82%D0%BA%D0%B8%D1%82%D0%B5", "text": "Хартиената винетка ще може да се превръща в електронна във всеки един пункт за продажба. Това каза пред „Телеграф\" шефът на Управителния съвет на Агенция „Пътна инфраструктура\" Светослав Глосов. Във връзка с въвеждането на електронните на електронните винетки от 1 януари 2019 г. в сряда депутатите приеха правила за всички хартиени винетки, чиято валидност изтича след Нова година. „Собствениците или ползвателите на пътно превозно средство, закупили хартиен винетен стикер, чиято валидност изтича след 1 януари 2019 г., следва да заявят неговото конвертиране в електронна винетка в срок от 15 декември 2018 г. до 31 януари 2019\", пише в новите разпоредби, които ще се гледат в пленарна зала. „Заявлението ще може да се подава във всички пунктове за продажба, а не само в този, в който е закупен стикерът\", обясни Глосов, който все пак се застрахова, че окончателният ред ще бъде уточнен през октомври. В съответния пункт гражданите ще трябва да занесат касовата бележка от покупката на винетката, която са длъжни да пазят по закон. Задният отрязък от хартиената винетка няма да е необходим. След това служителите ще впишат регистрационния номер на возилото в електронен регистър. По време на процедурата возилото също ще трябва да е налично. Причината е, че служителите ще трябва да проверят валидността на винетката, тъй като тя не фигурира на касовата бележка. „Признаваме, че за гражданите това ще е неудобно, но няма друг начин електронната система да „узнае\" докога са валидни винетките им. Ние в момента не разполагаме с тази информация. Тя може да бъде добита само чрез физически оглед на перфорацията\", каза Глосов.", "date": "2018.09.08", "title": "Промяна свързана с винетките!"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/386915-%D1%80%D1%83%D1%81%D0%B8%D1%8F-%D0%BE%D0%B1%D0%BC%D0%B8%D1%81%D0%BB%D1%8F-%D0%BF%D1%80%D0%B5%D0%BC%D0%B0%D1%85%D0%B2%D0%B0%D0%BD%D0%B5-%D0%BD%D0%B0-%D0%B4%D0%B4%D1%81-%D0%BF%D1%80%D0%B8-%D0%BF%D0%BE%D0%BA%D1%83%D0%BF%D0%BA%D0%B0-%D0%BD%D0%B0-%D0%B7%D0%BB%D0%B0%D1%82%D0%BE", "text": "Министерството на финансите на Русия обсъжда пълната отмяна на Данък добавена стойност върху купуването на злато. По думите на зам.-министърът Александър Мойсеев в рамките на Московски икономически форум такава мярка ще помогне да се върнат в страната капитали за десетки милиарди рубли. „Въпросът още се обсъжда и сега се появиха допълнителни импулси за неговото решаване. Видно е, че държавата отделя голямо внимание на репатрацията на капитали. Изясни се, че редица граждани биха искали да репатрират своите капитали, но не да ги вложат в банковата система, а в кюлчета злато. Това е тяхно лично право. Препятствие за това в момента се явява ДДС\", пояснява зам.-министърът в интервю за РИА Новости. Банките също потвърждават, че имат доста клиенти, които биха желали да вложат големи суми за закупуване на злато, като имат възможност да вземат когато им е нужно, някакво количество от него, допълва Мойсеев. Сега при покупка на злато от банките гражданите са длъжни да платят 18% данък добавена стойност, а от следващата година налогът ще бъде увеличен на 20 на сто. При това, когато слитъците се продадат обратно на банката, данъкът не се компенсира. Въпросът се обсъжда в министерството от миналата година. Първоначално идеята е била да се освободи от ДДС само инвестиционното злато, а не и това, което се използва за изработка на бижута. „Проблемът е в това, че този поток никога не може да се проследи. Действително, ние обсъждахме отмяната на ДДС за инвестиционното злато доста години, но се отказахме, доколкото да се намери надеждна бариера на пътя на златото към бижутерите е невъзможно. Ако се отмени данъкът, то ще е за всички\", посочва Мойсеев.", "date": "2018.09.08", "title": "Русия обмисля премахване на ДДС при покупка на злато"}
{"url": "http://www.classa.bg/%D1%82%D0%B5%D1%85%D0%BD%D0%BE/item/386911-%D0%B7%D0%B0%D1%89%D0%BE-%D0%B1%D0%B5%D0%B7%D0%BE%D1%81-%D0%B7%D0%B0%D0%B1%D1%80%D0%B0%D0%BD%D0%B8-%D0%BF%D1%83%D1%8A%D1%80-%D0%BF%D0%BE%D0%B8%D0%BD%D1%82", "text": "В последното си годишно обръщение основателят и главен изпълнителен директор на Amazon Джеф Безос напомни правилото си, че „Пауър Пойнт\" е забранен по време на оперативките. Това, с което той го заменя, дава ценни напътствия за всеки лидер и предприемач. Според най-богатият човек в света „повествователната структура\" е много по-ефективна от приложението за презентации. Безос признава, че новите служители първоначално изпадат в културен шок по време на срещите, защото вместо да гледат булети и акценти на слайдове на екрана, трябва да седят тихо и в продължение на 30 минути да четат 6-странични бележки, които са структурирани с истински изречения, с всички глаголи и съществителни, които трябва да има една развита тема. След като всички прочетат бележките, започва обсъждането, което според Безос е много по-ефективно от „Пауър Пойнт\". Но защо е така? Разказването на истории може да не е толкова важно за оцеляването на човешкия род, като намирането на храната, но се доближава по значение. Антрополозите казват, че откриването на огъня е крайъгълен камък в човешкото развитие. Освен за готвенето на храната то е осигурило още едно важно предимство. Хората са седели около лагерните огньове, разказвайки си истории, които са служили като инструкции, предупреждения и вдъхновения. Невролозите потвърждават с експерименти това, което знаем от векове – възприемаме заобикалящия ни свят чрез разказ. Говорим, разказвайки истории, и което е важно за лидерството – хората помнят и запазват информацията по-ефективно, когато тя се представя под формата на история, а не на акценти. Просто казано, мозъкът не е създаден, за да задържа информация, която е структурирана като булети на слайд. Ако все пак искате да покажете нещо на аудиторията, нека да са илюстрации, а не текстове на слайд. Визуализациите са много, много по-мощни. Ето защо, ако включите диапозитиви в презентацията си, използвайте повече снимки, отколкото думи – и не използвайте булети. Никога. Аристотел е бащата на убеждаването. Преди повече от 2000 години той разкри трите елемента, които всички аргументи трябва да притежават, за да бъдат ефективни. Нарече ги етос, патос и логос. Етосът е достоверността на комуникатора, логосът е логиката – т.е. аргументът трябва да се обръща към разума. Но етосът и логосът нямаше да са ефективни без емоция – патоса. Учените са открили, че емоцията е най-бързият път към мозъка. С други думи, ако искате вашите идеи да се разпространят, историята е най-доброто средство, за да заразите други хора с тези идеи. Безос признава, че чете истории, които клиентите пишат, и ги препраща към съответните мениджъри. Често, казва милиардерът, техните истории са по-проницателни от данните. А Amazon използва хиляди показатели и статистики за измерване на успеха. „Забелязах, че когато историите и данните се разминават, често разказите са по-достоверни\", отбелязва той. И допълва, че е много важно ръководните кадри да могат да проверяват показателите с интуицията и инстинктите си. Безос разбира, че логиката (данните) трябва да се ожени за патоса (разказа), за да бъде успешен бизнесът. Историите информират, осветяват и вдъхновяват – а това е всичко, което предприемачите се стремят да правят.", "date": "2018.09.08", "title": "Защо Безос забрани Пуър Поинт"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/386910-%D0%B8%D0%BF%D0%B8-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%B8%D1%82%D0%B5-%D0%BD%D0%B5-%D1%81%D0%B0-%D1%82%D0%BE%D0%B2%D0%B0,-%D0%BA%D0%BE%D0%B5%D1%82%D0%BE-%D1%81%D0%B0", "text": "Една от крилатите фрази на английския икономист Роналд Коуз гласи, че ако изтезавате данните достатъчно дълго, те ще ви признаят всичко. Алтернативното също е вярно – ако подходите повърхностно към тях, също могат да ви признаят всичко, но и в двата случая няма сигурност, че това е истината. Повод за тези размисли станаха опасенията от последните години за срив на преките чуждестранни инвестиции (ПЧИ), като някои анализатори отидоха и по-далеч и обявиха, че чуждестранните инвеститори се изтеглят от страната. Това може и да е вярно за отделни компании, но развитието на икономиката като цяло разказва друга история, пише в анализа на Калоян Стайков от екипа на  . Когато говорим за ПЧИ като индикатор за дейността на международните инвеститори в България, както и за интереса им към нови инвестиции, има поне две съществени особености, които трябва да се имамат предвид. Първата е, че се публикуват както данни за  потока  на ПЧИ за даден период, така и за техния  размер  към определена дата, което повдига въпроса – кой от двата индикатора да се използва. Разликата между тях е, че потокът на инвестиции показва колко инвестиции са направени в рамките на определен период, например една година, докато размерът им е сумата на потоците инвестиции от предходни години Така например, ако знаем размерът на преките чуждестранни инвестиции към 31 декември 2015 г. и размерът им към 31 декември 2016 г., то потокът на преки чуждестранни инвестиции за периода 1 януари 2016 – 31 декември 2016 г., условно [1] е разликата между двата размера. Връщайки се на първоначалния въпрос – кой от двата индикатора да се използва, доклад на Европейската централна банка от 2013 г. подкрепя резултатите от предишни изследвания по темата и препоръчва използването на размера на ПЧИ като индикатор за дейността на  международни компании  в дадена страна. Данните за потокът на преки чуждестранни инвестиции са волатилни и не позволяват изготвяне на реална оценка на дейността на международни компании в дадена страна. Втората особеност, която не е присъща само за анализа на ПЧИ, е изборът на референтен период, тъй като може сериозно да изкриви резултатите. Така например реалният икономически растеж през 2017 г. в България е около 3,6%, което е над три пъти по-високо в сравнение с периода 2010-2014 г., когато средногодишният ръст е около 1%, но е близо два пъти по-ниско в сравнение с периода 2002-2008 г., когато средногодишният ръст е около 6,4%. По отношение на самите данни за ПЧИ също трябва да се има предвид, че подлежат на ревизии до 24 месеца. Това означава, че данните за 2016 г. ще бъдат ревизирани до края на 2018 г., докато данните за 2015 г. вече са окончателни. Ревизиите на данните могат да ги коригират както нагоре – да отчетат по-висок приток на ПЧИ, така и надолу, но и в двата случая не е коректно да се сравняват предварителни с окончателни данни. Ако разгледаме динамиката на размера на преките чуждестранни инвестиции в България като  процент от БВП , се вижда, че се увеличава и достига най-високата си точка през 2009 г. от близо 95%, след което намалява до около 80-90%. Въпреки че се наблюдава спад в сравнение с 2009 г., нивата на ПЧИ са близки до тези от 2007-2008 г., когато икономиката регистрира реален растеж от около 7%, докато през 2017 г. той е около два пъти по-нисък – около 3,6%. С други думи преките чуждестранни инвестиции са толкова, колкото са били и през 2007-2008 г., но има други фактори, както вътрешни, така и външни, които не позволяват на икономиката да расте толкова бързо.     Намаляването на инвестициите в периода 2009-2017 г. може да се дължи на по-нисък интерес от международните компании, но може да има и по-прозаично обяснение. Един от сравнително лесните примери е покупката на компания с чуждестранен собственик от местно физическо или юридическо лице, какъвто ще е резултатът, ако приключи сделката с българските активи на ЧЕЗ, в който случай ПЧИ в страната ще намалеят. Друго обяснение, със същия ефект, може да бъде получаване на българско гражданство от чуждестранен инвеститор в страната, какъвто, например, е случаят през 2011 г. в резултат на това, че Едоардо Миролио получава българско гражданство в края на 2010 г. С други думи лесното обяснение, че чуждестранните инвестиции намаляват, защото чуждестранните инвеститори си тръгват е подвеждащо и се нуждае от по-задълбочен анализ и повече аргументи. Несъмнено ПЧИ са важни за  икономиката , но, както вече обърнахме внимание, част от тях могат да бъдат заместени от местни инвестиции, което се наблюдава в периода след 2009 г. На това заключение навеждат данните за дела на ПЧИ (поток) в частните инвестиции в ДМА (бруто образуване на основен капитал) и дела на частните инвестиции в ДМА в БВП. Докато делът на ПЧИ в частните инвестиции в ДМА се увеличава в периода 2004-2007 г., което означава, че все по-голяма част от инвестициите в страната се дължат на чуждестранни компании, този дял започва да намалява още през 2008 г. С други думи още през 2008 г. значението на чуждестранните инвеститори за общите инвестиции започва да намалява, което продължава до 2017 г., когато достига едва 11%. В същото време се наблюдава и намаляване на частните инвестиции в ДМА като дял от БВП (което е проблем и в останалите страни членки на Европейския съюз), но този спад е по-нисък в сравнение с гореспоменатия. Казано по друг начин докато потокът на преки чуждестранни инвестиции номинално спада с над седем пъти в периода 2009-2017 г. (11,3 млрд. лв.), то частните инвестиции се свиват с 15% (3,1 млрд. лв.). През 2016 и 2017 г.     Несъмнено резкият спад на преките чуждестранни инвестиции през 2009 г. и задържането им на сравнително ниски нива през следващите години повдига редица въпроси, тъй като те са от ключово значение за икономическия растеж и реалната конвергенция с останалите страни членки на ЕС. Изследването им обаче не е еднозначно и заключенията, че инвеститорите напускат страната, създават излишна паника, вместо да направят конструктивни предложения. Това не означава, че правителството си е свършило работата и всичко е идеално, тъй като и бизнес средата, и инвестиционната среда имат нужда от реформи, нещо, за което говорим от началото на кризата от 2009 г. Част от ролята на чуждестранните инвеститори е поета от местни предприемачи, но, както се вижда, нивото на инвестициите остава сравнително ниско – около 17% от БВП в периода 2010-2017 г. в сравнение с 22,7% в периода 2004-2008 г. Затова са необходими добре обмислени и последователни реформи с дългосрочна визия, без паника. [1]", "date": "2018.09.08", "title": "ИПИ:Инвестициите не са това, което са"}
{"url": "http://www.classa.bg/%D1%81%D0%B2%D1%8F%D1%82/item/386907-%D0%BC%D0%BE%D0%B3%D0%B0%D1%82-%D0%BB%D0%B8-%D0%B2%D0%BE%D0%B5%D0%BD%D0%BD%D0%B8%D1%82%D0%B5-%D0%BA%D0%BE%D0%BC%D0%B0%D0%BD%D0%B4%D0%B8%D1%80%D0%B8-%D0%B4%D0%B0-%D0%BE%D1%81%D0%BF%D0%BE%D1%80%D1%8F%D1%82-%D0%B7%D0%B0%D0%BF%D0%BE%D0%B2%D0%B5%D0%B4-%D0%BD%D0%B0-%D1%82%D1%80%D1%8A%D0%BC%D0%BF", "text": "Експлозивна колонка на анонимен служител на Доналд Тръмп, публикувана в The New York Times, както и откровенията на нова книга от журналиста Боб Удуърд, повдигнаха въпроса дали военните командири на САЩ имат достатъчно правомощия, за да оспорят директна заповед на президента и при какви обстоятелства.   Публикациите, описващи Тръмп като непостоянен и импулсивен по въпросите на националната сигурност, внушават, че някои от най-добрите му съветници вярват, че той не е подходящ да служи като най-могъщият човек в света, и се налага често да променят и смекчават драстични заповеди на президента, като например искането му за убийство на сирийския президент Башар ал Асад.   Според една статия на CNN, единствените основания за оспорване на директна заповед на президента е, че е незаконна, неморална или неетична. Говорейки публично по темата през ноември миналата година, генерал Джон Хитън, топ ядрен командир на САЩ, каза, че ще отхвърли \"незаконна\" заповед на Тръмп за ядрена атака.   Хитън обясни, че дава съвети на президента и ако той му нареди да направи нещо, което е незаконно, ще му го каже. \"И ние ще намерим опция в комбинация от капацитета възможности да отговорим на всяка ситуация и така работи това\" обясни той генералът.   Също през ноември 2017 г. беше проведено изслушване на Комитета по външни отношения на Сената, относно правото на президента да използва ядрено оръжие - първото такова изслушване в Конгреса от повече от 40 години.   По време на това събитие, бившия шеф на американското стратегическо командване, генералът от резерва Робърт Кехлер, обясни, че в рамките на системата има пластове от защити, предназначени да гарантират, че всяка заповед е законна и съответно подходяща.   Той каза \"само президентът на САЩ може да заповяда използването на американските ядрени оръжия\", но подчерта, че армията не сляпо следва президентските заповеди, а използването на такива оръжия трябва да бъде и законно.   Джон Кърби, военен анализатор в CNN, казва, че военните адвокати и юристите са активни участници в процеса на вземане на решения на почти всяко ниво - от тактическо до стратегическо.   „Тези специалисти помагат да се гарантира, че длъжностните лица и униформени командири разбират и напълно спазват принципите на военните закони и на диктата на законодателството на Конгреса\", преди да вземат всяко окончателно решение относно използването на въоръжена сила, в защита на нацията, особено по време на планирането на бойните действия\", заяви анализаторът.", "date": "2018.09.08", "title": "Могат ли военните командири да оспорят заповед на Тръмп?"}
{"url": "http://www.classa.bg/%D1%81%D0%B2%D1%8F%D1%82/item/386909-%D0%BA%D1%80%D0%B0%D1%8F%D1%82-%D0%BD%D0%B0-%D1%82%D0%B5%D1%80%D0%BE%D1%80%D0%B8%D0%B7%D0%BC%D0%B0-%D0%B7%D0%B0%D1%89%D0%BE-%D0%B5-%D0%B2%D0%B0%D0%B6%D0%BD%D0%B0-%D1%81%D1%80%D0%B5%D1%89%D0%B0%D1%82%D0%B0-%D0%BD%D0%B0-%D0%B2%D1%8A%D1%80%D1%85%D0%B0-%D0%B2-%D0%B8%D1%80%D0%B0%D0%BD", "text": "Руският президент Владимир Путин пристигна в Иран, за да присъства на среща на лидерите на страните-гаранти в процеса Астана, насочена към решаването на сирийския конфликт.   Срещата се очаква да се фокусира върху ситуацията в сирийската провинция Идлиб, която е причина за напрежението през последните дни, като експерти предупреждават, че намирането на общо споразумение ще изисква много \"дипломатическа работа и серия от ангажименти.\"   В тази трета среща в този формат, сегашните проблеми в Сирия ще се обсъждат с начини за намиране на \"дългосрочно решение и конкретни мерки\" в борбата с тероризма, въпросите на хуманитарната ситуация и насърчаването на диалога, съобщи съветникът на руския президент Юрий Ушаков, който също заяви, че в края на срещата тримата лидери възнамеряват да приемат съвместна декларация.   От друга страна, в рамките на срещата на върха, Путин ще се срещне поотделно с върховния лидер на Иран, аятолах Али Хаменей, с иранския президент Хасан Рохани, както и с турския президент Реджеп Тайип Ердоган. С иранските лидери ще бъде обърнато внимание на ситуацията в Сирия, на няколко аспекта на двустранното сътрудничество и на ситуацията около цялостния план за съвместно действие, след оттеглянето на Вашингтон от споразумението по ядрената програма.   Що се отнася до Турция, президентите ще обсъдят двустранното сътрудничество и ще проведат задълбочен разговор за ситуацията в Сирия. Очаква се, че основната тема на срещата на върха ще е ситуацията в сирийската провинция Идлиб, която в момента се контролира от бойци на въоръжени опозиция, както и няколко терористични групи, извършващи нападения срещу позициите на сирийските войски и руските военни съоръжения.   Сирийското министерство на отбраната обеща миналата седмица, че провинцията \"ще бъде освободена със сила или чрез двустранни споразумения\". От своя страна американският президент Доналд Тръмп предупреди в понеделник сирийския лидер Башар ал-Асад срещу възможността \"безмилостно да нападне\" Идлиб.   Междувременно Русия предупреди преди седмица, че фронта ал-Нусра подготвя в демилитаризираната зона на Идлиб инсценировка, подкрепена от британското разузнаване, за да обвини Дамаск за използването на химически оръжия и да мотивира в отмъщение бомбардировки от САЩ и техните съюзници.   Според Ушаков въпросът за възможни провокации с химическо оръжие в Сирия също ще бъде обсъден на следващото заседание в Техеран.   Председателят на иранския парламент Али Лариджани изрази надежда, че лидерите на трите страни ще постигнат на срещата на върха \"окончателно споразумение по събитията в Идлиб. Международната общност вече призна, че Иран и Русия са постигнали голям успех в борбата срещу тероризма, който в момента е на последни издихания на територията на Сирийската арабска република.\"   Едновременно с това експертите предупреждават, че постигането на единодушно съгласие по Идлиб няма да бъде лесно, преди всичко заради позицията на Турция по този въпрос. Всъщност турският външен министър вече обяви, че страната му се стреми да избегне офанзивата на сирийските правителствени войски в Идлиб. Турската страна поддържа няколко въоръжени групи, които са в Идлиб, което затруднява действията на сирийската армия, имащи за цел да \"елиминират и последния рубеж на въоръжената опозиция в Идлиб.\" Прогнозата е лидерите на трите страни да намерят решение, което да удовлетворява всички страни, въпреки че този процес ще изисква много \"дипломатическа работа и серия от ангажименти.\"", "date": "2018.09.08", "title": "Краят на тероризма: Защо е важна срещата на върха в Иран"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386902-%D1%86%D0%B2%D0%B5%D1%82%D0%B0%D0%BD-%D0%B2%D0%B0%D1%81%D0%B8%D0%BB%D0%B5%D0%B2-%D0%B8-%D1%81%D0%BB%D1%83%D0%B3%D0%B8%D1%82%D0%B5-%D0%BC%D1%83-%D1%81%D1%82%D0%BE%D1%8F%D1%82-%D0%B7%D0%B0%D0%B4-%D0%BF%D1%80%D0%BE%D1%82%D0%B5%D1%81%D1%82%D0%B0-%D1%81%D1%80%D0%B5%D1%89%D1%83-%D0%B1%D0%BE%D1%80%D0%B8%D1%81%D0%BE%D0%B2-%D0%BD%D0%B0-16-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "Разследваният за фалита на КТБ банкер Цветан Василев повика слугата си от ГД \"Боец\" Георги Георгиев, за да го инструктира как точно да проведе \"протеста\" на 16 септември. Именно Георгиев е моторът на подмолните действия, разкриха два независими един от друг източници на БЛИЦ. Активността му се забелязва и в социалните мрежи, където той провокира с различни фалшиви твърдения и призовава за масов сбор срещу правителството. Всъщност всичко е добре подготвено и дирижирано от банкера в изгнание Цветан Василев. Съмнения за това се появиха, откакто в Мрежата започна да циркулира интересен кадър.      На снимката, до банкера Василев се намира лидерът на организацията \"Боец\" Георги Георгиев. Според запознати, на срещата видинчанинът Георгиев е уговарял с Василев стратегия и финансиране на протестни акции срещу управляващите, които се организират в момента в социалните мрежи. В последния си напън да се изкара света вода ненапита и жертва, съсипателят на КТБ Цветан Василев свири команда Сбор на всички негови присъдружни клакьори, говорители на тезите му, медийни анализатори, платени телевизионни водещи и улични протестъри, захранвани вече толкова години от бездънния чувал на опосканата банка. Неговият слуга от задкулисието Георги Георгиев изпълнява добре поверените му задачи. Георги Георгиев е известен във Видин основно с това, че отдавна търси място в политиката, при това без особени претенции към коя партия ще успее да се прилепи. На местните избори през септември 2015 г. е на 35-о място в листата с кандидати за общински съветници във Видин на местната коалиция \"Единни за промяна\", която издига за кандидат-кмет бизнес-дамата Росица Кирова. На президентските избори през 2016 г. Георгиев вече е упълномощен представител във Видин на кандидата за президент Татяна Дончева Георгиев дори не е отричал, че на въпросната среща е получавал инструкции как и срещу кого да организира активни мероприятия.", "date": "2018.09.08", "title": "Цветан Василев и слугите му стоят зад протеста срещу Борисов на 16 септември"}
{"url": "http://www.classa.bg/%D1%81%D0%B2%D1%8F%D1%82/item/386903-%D0%B0%D0%BA%D0%BE-%D0%B8%D0%BC%D0%B0%D1%82%D0%B5-%D1%82%D0%BE%D0%B2%D0%B0-%D1%87%D0%BE%D0%B2%D0%B5%D1%88%D0%BA%D0%BE-%D0%BA%D0%B0%D1%87%D0%B5%D1%81%D1%82%D0%B2%D0%BE-%D1%89%D0%B5-%D0%B1%D1%8A%D0%B4%D0%B5%D1%82%D0%B5-%D0%B1%D0%BE%D0%B3%D0%B0%D1%82-%D0%BD%D0%B0%D1%83%D1%87%D0%BD%D0%BE-%D0%B4%D0%BE%D0%BA%D0%B0%D0%B7%D0%B0%D0%BD%D0%BE", "text": "Група от учени в Университета Темпъл във Филаделфия (САЩ), твърдят, че са открили ключа към финансовия успех, или това, което кара някои хора да печелят повече пари, отколкото други, според статия, публикувана в списание Frontiers in Psychology.   Изследователите, начело с Уилям Хамптън, създали автоматичен алгоритъм, способен да предсказва бъдещото ниво на заплата на всеки човек, чрез проследяване на годишния доход на 2,564 участници, като се вземат предвид редица променливи като възраст, пол, цвят на кожата, местожителство, образователно ниво и професия.   Според новото проучване, ключът към финансовия успех може да се крие в способността за самоконтрол, когато става въпрос за отлагане на непосредствената полза.   За да направят това, изследователите провели финансов експеримент с доброволци между 25 и 65 години, който се състои от две възможности: да получат 500 виртуални долара веднага или да изчакат и да получат два пъти повече след известно време. Участниците в експеримента, междувременно попълвали подробен въпросник за годишните си заплати, цифра, която варира между $ 10 000 и $ 235 000.   Получените данни били обработени на база на алгоритъма, за да се открият кои фактори имат най-голямо влияние върху личния икономически успех. Според резултатите, най-решаващият параметър е професията, следвана от нивото на обучение и от мястото на пребиваване. Прави впечатление, че трите фактора зависят до голяма степен не от самия човек, а от мястото или обстоятелствата на раждане, тъй като в зависимост от това дали е роден в повече или по-малко богата среда, семейството ще има повече или по-малко покупателна способност, което значително обуславя училището или университета, в които ще учи.   Четвъртият най-важен параметър по отношение на нивото заплата, се оказва именно способността на всеки да отложи незабавното удоволствие за постигане на стратегическите цели на бъдещата полза. Този фактор се оказва, според учените, по-решителен от други, като пол или цвят на кожата.   \"Ако искате детето ви да се превърне във възрастен с добра заплата, възпитайте у него способността да търпи и да чака, за да получи в крайна сметка, това, което той иска да постигне\", каза Хемптън. \"Ние все още не знаем точно как работи. Може би невъзможността да се отложи наградата се дължи на ниска интелигентност или някои когнитивни функции, които пречат на човек да вижда себе си в бъдещето\", добави американският професор. Той казва, че е налице \"пряка и очевидна връзка\" между резултатите от теста и равнището на доходите на дадено лице.", "date": "2018.09.08", "title": "Ако имате това човешко качество ще бъдете богат (научно доказано)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386905-%D0%BD%D0%B5-%D0%BC%D1%8A%D1%80%D1%88%D0%B0,-%D0%B0-%D0%BD%D0%B0%D1%80%D0%BE%D0%B4", "text": "”Малките свои честолюбия и разлики на мнения да оставиме настрана и да пожертваме пред олтара на Отечеството си!”  След 133 години Съединението на Княжество България с Източна Румелия е политически и географски живо, но все по-имагинерно за един народ в реалността на 21-и век. Може би днес вече не говорим за “малки честолюбия и разлики на мнения”, а за непреодолими разграничения в следствие на безброй разочорования. След 1989 г.българският парламентаризъм деградира успешно, рисувайки сюрреалистичната картина на родната демокрация, раждайки един деформиран политически елит. Този политически елит успя да противопостави класите, да фрагментира социалните и културни връзки, крепящи чувството за единност на нацията, подменяйки значението на думите “морал” и “етика”. Сраствайки се с частния бизнес, политическата класа на прехода разви корупцията до нечувани нива, насаждайки усещането за нормалност и примиримост с тази реалност. Невъзможността на държавата да се справи с ключовите реформи в образованието, здравеопазването и съдебната система вече десетки години не е просто оръжие за политически нападки на различни опоненти. Тя е качествена, морална и функционална импотентност на един изфабрикуван политически елит, за който, когато завесите се спуснат, съществува единствено основният принцип на съглашението. Двайсет и девет години по-късно, наред с многобройните равносметки, които се правят, касаещи редица политики, един проблем стои като дамга, по-ярък и по-силен от всички останали. Демографската криза, наричана от голяма част от обществото “геноцид”, засяга целия политически елит, без изключения. Силата на контрола над държавността идва от населението, неговият брой, образование, социален статут и икономически потенциал, с което демокрация и демография са неразривно свързани. Случайно или не, нивото на демокрация у нас може да кажем, че е абсолютно съизмеримо с нивата на демографията, сиреч и в двете може да открием бушуващи кризи, които се задълбочават с всеки изминал ден. Все пак, защо свързвам демокрацията с демографията? Освен чисто етимологическият произход, който е общ (б.а. и двете думи идват от старогръцки), демокрацията и демографията са двете водещи понятия, касаещи просперитета на дадена нация. Демокрацията в България, доколкото реално съществува, е способ на политическия елит да безчинства от името на народа. Колкото по-голям процент от хората са недостатъчно образовани, социално зависими и икономически подчинени, толкова по-добре за управляващите, без значение кои са те. Всъщност, политиката и демокрацията не са се променили значително още от древен Рим, където сентенциите “Разделяй и владей” и “Хляб и зрелища за народа” са били основни механизми за власт. Българската нация е силно разединена, поставена на кръстопът, относно своето бъдеще, докато младите хора, които са реалният демографски потенциал, гарантиращ оцеляването на страната, можещ да се пребори с политическите и икономически кризи, корупцията и беззаконието, е принуден да търси препитание из различни географски ширини. Удобно, нали? Сега, нека за миг си представим България малко по-различна. С 9-10-милионно население, по-голямата част, от което е грамотно и трудоспособно. Едно общество, което има самочувствието и увереността да поеме отговорност за бъдещето, което не би допуснало един политически елит да се подиграва с пенсионери и инвалиди. Едно общество, което не би допуснало да убиват децата и родилките по болниците, а институциите и частните фирми да си прехвърлят вината за качеството на асфалта, след поредния ден на национален траур, заради катастрофи по пътищата. Едно общество, което би се противопоставило всякак на корупцията, политическата демагогия и на политици, за които оставката е химера, макар родовете им да са окупирали цели отрасли на властта. Тогава вече демокрацията би имала съвсем друг смисъл, различен от днешния. Реалността, в която живеем, е част от собствените ни представи и докато не ги променим, тя също няма да се промени. Днес не харесваме политиците и институциите, но продължаваме да гласуваме за тях. Или още по-лошо – не гласуваме въобще. Не харесваме дупките по пътищата, но когато ги асфалтират, караме с 30 км над ограничението и причиняваме ПТП, не харесваме съдилищата, но често самите ние не спазваме закона. От това да говориш за политика и да правиш политика разликата е голяма. От това просто да искаш промяна и да я носиш в себе си – също. Патриотизмът не се изразява само в таченето на обичаите и заучаването на историята. Патриот не означава “обичай родината, мрази държавата”. Патриотизмът преди всичко е отговорност, която не се състои само в това да пееш с пълно гърло народни песни или да облечеш носия. Съединението на България не е направено по този начин и не е нито пиар ход на управляващите, нито е щастливо стечение на обстоятелствата. То е дружно усилие, еманацията на жаждата за справедливост на една нация. Отговорността пред обществото, смелостта да отстояваш себе си, човечността към ближния, познаването на историята, но и мисълта за бъдещето – това трябва да са съвременните постулати на патриотизма. Същите, които накараха предците ни преди 133 години да се преборят с поредната несправедливост. Ако фрагментацията в обществото е навлязла в своя апогей и всички врати на държавническо мислене са безвъзвратно затворени от обръчи фирми, политики, провеждани с години, но на парче и за определени кръгове, политици, изгубени в превода и такива, считащи себе си за “бащици”, същински Кубратовци в юрта с пръчки, но не за да ги съединят, а запалят? Ако стените на Рилския манастир паднат и свети Иван се изправи, а Левски скърши бесилото и ни погледне отново? Ако се чуе викът на онези, които паднаха при Ахелой, Клокотница, Търново и Шипка, а Охрид и Черно море забушуват? Тогава ще стихне ли саморазрушителният порив на цял един народ? Защото почитайки традициите и историята си, ние се прекланяме пред миналото, помнейки от къде идваме. Но на къде отиваме? Изборът е наш. “Времето нас обръща и ние него обръщаме…”.  ", "date": "2018.09.08", "title": "Не мърша, а народ"}
{"url": "http://www.classa.bg/%D1%81%D0%B2%D1%8F%D1%82/item/386904-%D1%81%D0%B2%D0%B5%D1%82%D0%BE%D0%B2%D0%B5%D0%BD-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8-%D0%BA%D0%BE%D0%BB%D0%B0%D0%BF%D1%81-%D0%BD%D0%B5%D0%BF%D1%80%D0%B5%D0%B4%D0%B2%D0%B8%D0%B4%D0%B5%D0%BD%D0%B8%D1%82%D0%B5-%D0%BF%D0%BE%D1%81%D0%BB%D0%B5%D0%B4%D0%B8%D1%86%D0%B8-%D0%BE%D1%82-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0%D1%82%D0%B0-%D0%B2%D0%BE%D0%B9%D0%BD%D0%B0-%D0%BD%D0%B0-%D1%82%D1%80%D1%8A%D0%BC%D0%BF", "text": "Намаляването на търговския дефицит е една от основните цели на Доналд Тръмп, откакто стана президент и търговската война с Китай, е един от най-важните му инструменти. Въпреки това, според анализ на Bloomberg, резултатът няма да бъде както се очаква.   Въпреки че митата, наложени от Белия дом, се увеличават, дефицитът на САЩ с Китай и Европейския съюз също нараства и досега тази година се е увеличил със 7% в стоки и услуги, което е равно на 22 000 милиона долара повече, в сравнение със същия период на 2017 г.   Този дисбаланс на търговията, който Тръмп се опитва да пребори с нарастването на данъците, се сблъсква, според анализа, с неговите вътрешни политики, като увеличаването на публичните разходи и насърчаването на националните инвестиции.   \"Политиките на тази администрация не са проектирани да увеличат търговския дефицит, но това е техният ефект\", заяви Филип Леви, икономически съветник на бившия президент Джордж Буш.   В същия смисъл икономистът от Syracuse University, Мери Лавли оцени, че \"търговската политика има много малко пряко въздействие върху общия търговски дефицит в дългосрочен план\". Ето защо новото Споразумение за свободна търговия със Северна Америка (NAFTA), което вече е подписано с Мексико и се преговаря с Канада, ще има много малко влияние за намаляване на дефицита.   Друг сценарий, който Лавли разглежда, е какво ще се случи, ако политиките на Тръмп също засегнат доверието в бизнеса. \"Ще видим намаляване на търговския дефицит на САЩ, но, разбира се, с вредни последици върху икономическата активност и заетостта\", казва тя.   Робърт Купман, главен икономист в Световната търговска организация (СТО), предупреждава за началото на спад на световните борси, който засяга, наред с други елементи, производството на автомобили и износа. Нова загриженост за СТО, цитирана от Блумбърг, е намаляването на преките чуждестранни инвестиции и дългосрочното им търговско въздействие.   Но има и още. Според Купман ще дойдат значителни щети от плана на правителството на Тръмп да приложи нови мита за продукти от Китай за 200 милиарда долара и заплахите да фиксират данъци върху автомобилите и резервните части от чужбина. Това са решения, чието въздействие върху глобалната икономика ще се усети едва през първото тримесечие на следващата година.", "date": "2018.09.08", "title": "Световен икономически колапс? Непредвидените последици от търговската война на Тръмп"}
{"url": "http://www.classa.bg/%D1%81%D0%B2%D1%8F%D1%82/item/386906-%D1%80%D1%83%D1%81%D0%BA%D0%BE%D1%82%D0%BE-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE-%D1%81%D0%B5-%D0%BF%D0%BE%D0%B4%D0%B8%D0%B3%D1%80%D0%B0%D0%B2%D0%B0-%D1%81-%D0%B4%D0%BE%D0%BA%D0%B0%D0%B7%D0%B0%D1%82%D0%B5%D0%BB%D1%81%D1%82%D0%B2%D0%B0%D1%82%D0%B0-%D0%BF%D0%BE-%D1%81%D0%BB%D1%83%D1%87%D0%B0%D1%8F-%D1%81%D0%BA%D1%80%D0%B8%D0%BF%D0%B0%D0%BB", "text": "Много хора ще си спомнят скандалната реч на тогава държавния секретар Колин Пауъл, по време на заседание на Съвета за сигурност на ООН през 2003 г. Пред членовете на Съвета и обективите на камерите, американският дипломат показа една епруветка с бял прах, като доказателство за предполагаемото наличие на химическо оръжие в Ирак, с което да оправдае последвалото нахлуване в страната.   Съветът за сигурност не одобри военната операция срещу Ирак, а Вашингтон реши да се противопостави на Хартата на ООН. По-късно твърденията на САЩ се оказаха фалшиви и самият Пауъл призна, че речта му се основавала на \"ненадеждни източници\".   Сега руското посолство във Великобритания сравни тези снимки от 2003 с фотографията, публикувано наскоро от Скотланд Ярд, на шишенцето съдържащо веществото, отровило Чарлз Роули и Даун Стърджис в Амсбъри, същото, което се твърди, че е използвано в случая Скрипал.   В профила си в Twitter, дипломатите са публикували двете снимки: на доказателството на Пауъл с позорната епруветка и на шишенцето от парфюм, представено от полицията във Великобритания, под които са написали: \"Добрият стар стил от 2003 г.\" Публикацията изяснява \"надеждността\" на доказателствата, представени от британските органи.", "date": "2018.09.08", "title": "Руското посолство се подиграва с \"доказателствата\" по случая \"Скрипал\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386908-%E2%80%9C%D0%B3%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%B0-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%BE%D1%81%D1%82%E2%80%9D-%D0%B8-%D0%B7%D0%B0-%D0%BD%D0%B5%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D0%BD%D0%B8%D1%82%D0%B5-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B8", "text": "Неизползваните автомобили също трябва да имат “Гражданска отговорност”, реши съд  Автомобилите, които могат да се движат и не са със свалени табели, но въпреки това не се ползват от собствениците си и стоят паркирани дългосрочно, трябва да имат “Гражданска отговорност”. Това следва от решение на Съда на Европейския съюз, взето на 4 септември. “Гражданска отговорност” се дължи от автомобили, които не са дерегистрирани и са годни, за да бъдат ползвани за придвижвдане, дори собственикът на автомобила да не възнамерява да го ползва и да го е паркирал в свой частен парцел, следва от решението. То трябва да се прилага от всички институции и съдилища в държавите членки на ЕС, съобщава mеdiарооl  Делото пред СЕС е образувано по случая на португалската гражданка Алина Хулиана, която преди години е притежавала возило, регистрирано в Португалия. Заради здравни проблеми тя спира да шофира и паркира автомобила в двора си, но не го дерегистрира.  През ноември 2006 г. синът на жената се качва на автомобила без знанието и разрешението ѝ. Возилото изхвърча от пътя, като при инцидента загиват синът на Алина Хулиана и неговите двама спътника. По това време жената не е имала валидна “Гражданска отговорност”. Националният гаранционен фонд на Португария изплаща обезщетения на роднините на загиналите пътници и впоследствие завежда дело срещу Хулиана с претенцията тя да възстанови на фонда сумата от 437 345 евро, която той е платил като компенсации. Алина Хулиана претендира, че не е отговорна за инцидента и не е трябвало да сключва застраховка, защото е паркирала автомобила си в двора си и не е възнамерявала да го ползва. За да реши спора, Върховният съд на Португалия, пред който е заведено делото срещу Хулиана, отправя тълкувателни въпроси до Съда на ЕС. Съдът в Люксембург се произнася, че според първата директива на ЕС за автомобилното застраховане сключването на застраховка е задължително, когато автомобилът е регистриран в държава членка и е технически годен да бъде ползван, дори да е паркиран в частен парцел и собственикът му да не възнамерява да го ползва. Съдът се произнася също, че във втората евродиректива, свързана с автомобилното застраховане, няма забрана националният гаранционен фонд да заведе дело не само срещу отговорния за даден инцидент водач, но и срещу собственика на автомобил без “Гражданска отговорност”, дори последният да няма вина за инцидента. Това означава, че няма никаква пречка държавите членки да уредят в законодателството си, че дело може да бъде заведено не само срещу виновния водач, но и срещу собственика на автомобил без застраховка, независимо дали последният има вина за инцидента. Според българското законодателство, ако кола без “Гражданска отговорнсот” причини катастрофа, отговорност носи този, който е шофирал. Обезщетенията на пострадалите се изплащат от Гаранционния фонд, а той после си търси парите от водата на автомобила или неговите наследници, а не от собственика. ", "date": "2018.09.08", "title": "“Гражданска отговорност” и за неизползваните автомобили"}
{"url": "http://www.classa.bg/%D1%81%D0%B2%D1%8F%D1%82/item/386901-%D0%B4%D0%B0%D1%82%D0%B0%D1%82%D0%B0-%D0%BD%D0%B0-%D0%B5%D0%B2%D0%B5%D0%BD%D1%82%D1%83%D0%B0%D0%BB%D0%BD%D0%B8%D1%8F-%D1%81%D1%80%D0%B8%D0%B2-%D0%BD%D0%B0-%D0%B8%D0%BD%D1%82%D0%B5%D1%80%D0%BD%D0%B5%D1%82-%D0%BF%D0%BE-%D1%81%D0%B2%D0%B5%D1%82%D0%B0", "text": "The Internet Corporation неправителствената организация за присвояване на имена и адреси (ICANN), която преди години придоби контрол върху организацията на уникални идентификатори в сайта, е предупредила за възможни проблеми във функционирането на Интернет, поради промяна на криптографските ключове, които помагат за защита на Системата за имена на домейни (DNS).   Този процес, известен като прехвърлянето на кода за подписването на ключ за зоната-корен (KSK), е насрочен за 11 октомври и въпреки, че ICANN очаква това да генерира само изолирани дребни проблеми, все пак признава, че малък процент от потребителите е възможно да имат проблеми при сърфирането в интернет.   Днес някои рекурсивни резолвери, които валидират DNSSEC не са правилно конфигурирани, поради което биха могли да повлияят на една трета от потребителите на интернет в целия свят.   ICANN признава, че е \"невъзможно да се предскаже моментът, когато оператори на засегнатите резолвери ще забележат провал на валидирането\", но подчертаха, че повечето потребители на интернет, няма да бъдат засегнати от промяната на криптографските ключове.   „По този начин, потребителите, които използват най-малко един резолвер с новия KSK, няма да забележат никаква промяна при използване на DNS и интернет като цяло.\"", "date": "2018.09.08", "title": "Датата на евентуалния срив на интернет по света"}
{"url": "http://www.classa.bg/%D1%81%D0%B2%D1%8F%D1%82/item/386896-%D0%B0%D0%BD%D0%B4%D1%80%D0%B5%D0%B9-%D1%84%D1%83%D1%80%D1%81%D0%BE%D0%B2-%D1%82%D0%B5%D1%80%D0%B8%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D0%B1%D0%B8%D0%B2%D1%88%D0%B0-%D0%B3%D0%B4%D1%80-%D0%B5-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%8F%D1%82-%D0%B1%D0%B0%D1%81%D1%82%D0%B8%D0%BE%D0%BD-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%8F-%D0%B4%D1%83%D1%85", "text": "В резултат на масовите демонстрации, които се проведоха в Кемниц на 1 септември, пострадаха 18 души, а още около 300 са задържани. Общо в акцията участват 11 хил. протестиращи, голяма част от които се изказват за затягане на германската миграционна политика. Сред недоволните има както представители на десните движения, така и обикновени граждани. При това медиите и властите на Германия наричат демонстрантите радикали и неонацисти. Повод за демонстрациите срещу миграционната политика на Германия стана убийството на 350годишния жител на град Кемниц Даниел Хилиг. По подозрение за нападението полицията арестува двама мигранти от Сирия и Ирак. На следващия ден в град се състояха първите масови акции. \r\n      ", "date": "2018.09.08", "title": "Андрей Фурсов: Територията на бивша ГДР е последният бастион на германския дух"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386897-%D1%80%D0%BE%D0%B6%D0%B4%D0%B5%D1%81%D1%82%D0%B2%D0%BE-%D0%BD%D0%B0-%D0%BF%D1%80%D0%B5%D1%81%D0%B2%D0%B5%D1%82%D0%B0-%D0%B1%D0%BE%D0%B3%D0%BE%D1%80%D0%BE%D0%B4%D0%B8%D1%86%D0%B0", "text": "    Рождество Богородично е един от най-големите празници на Православната църква. Божият промисъл подготвил постепенно появяването на св. Дева Мария. В дълга редица поколения благородството се издигало непрекъснато, човешката природа ставала по-съвършена, докато най-после благословената двойка –   – се явила като благодатна почва, на която могла да поникне такава чудна издънка – пресвета Богородица. На три дни път от Йерусалим се намирал малкият градец Назарет. Там живели праведните Йоаким и Ана, които светата Църква нарича \"богоотци\".     Йоаким произхождал от Давидовия род, а света Ана – от рода на Аарон. Били много щедри, милосърдни. За себе си изразходвали само една трета от доходите си. Другата трета жертвали за храма, а последната трета раздавали на бедните. Всекидневна скръб помрачавала живота на тези добри хора: нямали деца. У израилтяните това се считало за голямо нещастие, понеже бездетните родители се лишавали от надеждата да имат за свой потомък очаквания Месия. На един от големите празници Йоаким дошъл със свои роднини в Йерусалимския храм. Искал да принесе жертва на Бога. Храмът бил препълнен с народ. Застанал Йоаким пред първосвещеника и му открил желанието си. Първосвещеникът започнал да го укоряла, че заради греховете му Бог не го благословил с деца. При това положение той не бил достоен да принася жертва. Йоаким се натъжил дълбоко. Излязъл от храма, като се утешавал с мисълта за безбройните милости на Бога към израилския народ. По някое време скръбта му обаче станала толкова голяма, че не пожелал да се върне в къщи. Отишъл в пустинята, където пасяло стадото му. Там прекарал той в молитва и строг пост 40 дни. Молел се усърдно Бог да се смили над него, да извърши чудо – да стане и той баща, както някога Авраам станал баща в дълбоки старини. Вестта за тревогата на Йоаким в Йерусалим стигнала в Назарет до Ана. Тя затъгувала дори повече от мъжа си. Считала себе си за причина за бездетството им. И като мъжа си почнала също тъй горещо да се моли на Бога да я облагодетелсва с рожба. Веднъж, като работела в домашната си градина, видяла сред клоните на едно лаврово дърво гнездо с малки птиченца. Гледката на това щастливо гнездо я хвърлила в още по-голяма скръб. - Само аз, Господи – казала тя със сълзи на очи, - съм мъртва и безжизнена. Цялата природа те прославя със своите плодове. Всички се радват на свои деца. Само аз съм бездетна като безводна пустиня... Господи, Господи! Ти си дарил на Сарра в старините й син. Чуй и мене. И аз ще Ти принеса роденото от мене в дар, за да бъде благословено в него Твоето милосърдие! Ана вложила цялата си душа в тая молитва. И ето – ангел Господен застанал пред нея и й казал: - Ано, Ано, твоята молитва е чута. Твоите вопли преминаха облаците. Твоите сълзи капнаха пред Господа. Ти ще родиш благословена дъщеря, заради която ще бъдат благословени всички земни родове. Чрез нея ще бъде дадено спасение на целия свят. Ще я наречеш Мария. Ана веднага дала обещание, че ако роди дете, ще го даде в служба на Бога. Преди да сподели своята радост с мъжа си, тя отишла в Йерусалимския храм, за да благодари на Бога и там да повтори своето обещание. В това време ангелът Господен се явил и на Йоаким в пустинята и му казал: - Бог чу твоята молитва. Жена ти Ана ще роди дъщеря, която ще бъде ваша обща радост. За да се увериш в моите думи, иди в Йерусалим. Там при златните врата ще намериш жена си, на която вече е възвестена тази радост. Щастливите съпрузи се срещнали в Йерусалим. Разплакали се взаимно за явяването на ангела и принесли заедно жертва в храма. На 9 декември светата Православна църква чества празника Зачатие на света Ана. Това е денят, в която света Дева Мария се заченала в утробата й. Девет месеца след това – на 8 септември – пречистата Дева се родила на света. Като навършила три години, малката Мария, бъдещата пресвета Майка на Божия Син, Господ Иисус Христос, била заведена в Йерусалимския храм. Тъй родителите й изпълнили обещанието си: предали своята единствена рожба в служба на Бога. В това време при храма живеели в отделни малки килии мъже, жени, девици, които посветили себе си изцяло на Бога и тъй водели чист, благочестив живот. Те били предобрази на бъдещите християнски монаси и монахини. В тържествено шествие Ана се приближила с детето към храма. В ръцете на девойките, които придружавали Мария, както и в ръцете на другите присъстващи, горели свещи. За да посрещнат Йоаким и Ана, с пение излезли из храма свещеници, начело с първосвещеника. Ана поставила отроковицата Мария на първото стъпало на храма, който имал 15 високи стъпала. И станало голямо знамение. От никого не водена, от никого не покрепяна, Дева Мария изкачила леко и право всички стъпала. Почуда се изписала по лицата на всички присъстващи. Малката Мария била оставена, като другите девици, да живее при храма. Тъй се лишила тя от родителите си, предадена изцяло на Бога. Починал баща й Йоаким на 80-годишна възраст. Като останала сама, света Ана се преселила от Назарет в Йерусалим. Сдобила се с жилище близо до дъщеря си. Молела се постоянно в храма до своята смърт. Така в нежна възраст била обречена да изпита скръбно сиротство тази, която впоследствие с блажена радост приела върху себе си дълга да лекува сиротството на всички самотни, изоставени хора, да стане Майка Утешителка и Застъпница на всички сирачета. На всяко богослужение се прославя пресвета Дева Мария, която се удостоила да бъде майка на нашия Спасител Господ Иисус Христос. Споменават се с благословение и нейните родители Йоаким и Ана като богоотци, като праотци на Бога, явил се в човешка плът за спасението на цялото човечество. А на празника Рождество Богородично се пее следната песен: \"Рождението ти, Богородице Дево, донесе радост на цялата вселена, защото из тебе изгря Слънцето на правдата – Христос, нашия Бог, Който развърза клетвата, даде благословение и, като унищожи смъртта, дари ни вечен живот.\"", "date": "2018.09.08", "title": "Рождество на Пресвета Богородица"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386898-8-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "70 г. - Тит Флавий обсажда Ерусалим.   1331 г. - Стефан Душан се обявява за крал на Рашка.   1380 г. - Московският княз Дмитрий Донски разгромява ордите на хан Мамай -Куликовската битка.   1504 г. - На площада пред Палацо Векио във Флоренция, официално е открита скулптурата Давид изваяна от Микеланджело Буонароти.   1522 г. - Завършва първото околосветско пътешествие, оглавявано от Фернандо Магелан.   1655 г. - Шведската армия овладява Варшава.   1664 г. - Американското селище Ню Амстердам е отнето от холандците и е преименувано от английските заселници на Ню Йорк.     1761 г. - В Лондон крал Джордж III се жени за принцеса Шарлота фон Мекленбург-Щрелиц.   1791 г. - Художници за пръв път излагат своите картини в Лувъра.   1802 г. - С указ на император Александър I в Русия са създадени първите министерства.   1856 г. - В Монреал е осъществен първия полет с въздушен балон.   1861 г. - В езерото Мичиган потъва американският кораб „Lady Elgin\" след сблъсък с друг параход. Загиват над 300 човека.   1885 г. - Княз Александър Батенберг издава указ, с който признава Съединението на България.   1898 г. - Екзарх Йосиф I заедно с митрополитите на Княжество България освещава българската желязна църква „Свети Стефан\" в Цариград.     1900 г. - Мощен ураган причинява смъртта на над 6000 души край гр. Галвестън в Тексас, САЩ.   1941 г. - Втората световна война: Германските сили обсаждат втория по големина град в Съветския съюз, което е начало на Блокадата на Ленинград, продължила до 27 януари 1943 г.   1943 г. - Втората световна война: Италия обявява подписаното на 3 септември 1943г. Примирие на Италия с антихитлеристката коалиция. Навсякъде където се намират италианските войски започват бойни действия срещу германските войски.     1943 г. - Втората световна война: Започва провеждането на Додеканезката операция.   1944 г. - България във Втората световна война: Правителството на Константин Муравиев обявява война на Хитлеристка Германия, въпреки това войски на Трети украински фронт на Червената армия навлизат на територията на Царство България същия ден, което поставя началото на военната операция по окупирането на страната.   1944 г. - Провъзгласена е Независима република Македония.   1944 г. - Втората световна война: Нацистка Германия изстрелва от Хага срещу Лондон първата балистична ракета Фау-2.   1945 г. - САЩ и СССР се споразумяват за разделянето на Корея на две зони на влияние по протежение на 38-я паралел.   1946 г. - В Царство България е проведен референдум за промяна на формата на държавно управление, на който българският народ гласува с 92,7% за смяна на монархията с „народна република\".     1954 г. - В Манила е подписан договор за създаване на агресивния военен съюз СЕАТО, просъществувал 23 години.   1957 г. - Започва първият Шахматен турнир в Сараево.   1964 г. - С указ на Президиума на Народното събрание на Народна република България е утвърден националния химн Мила Родино.   1974 г. - Президентът на САЩ Джералд Форд амнистира предшественика си Ричард Никсън за всички престъпления, които може би е изпълнил по време на президентския си мандат.   1976 г. - Във Варна е открит Аспаруховият мост.   1991 г. - Чрез референдум Република Македония обявява независимост от Социалистическа федеративна република Югославия.   1993 г. - В град Фес, Мароко, е основана Организацията на градовете на световно наследство.   1994 г. - 36 Народно събрание на България приема оставката на правителството на Любен Беров.   2004 г. - Непилотираният космически апарат на НАСА Дженезис се разбива при приземяване, след като парашута му отказва да се отвори.   2006 г. - Общото събрание на ООН обявява „Десетилетие на грамотността на ООН\".  ", "date": "2018.09.08", "title": "8 септември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386899-%D0%BA%D0%B0%D0%BA-%D0%B4%D0%B0-%D0%BD%D0%B0%D0%BA%D0%B0%D1%80%D0%B0%D1%88-%D0%B8%D0%BD%D1%82%D0%B5%D0%BB%D0%B5%D0%BA%D1%82%D1%83%D0%B0%D0%BB%D1%86%D0%B8-%D0%B4%D0%B0-%D1%85%D0%B0%D1%80%D0%B5%D1%81%D0%B2%D0%B0%D1%82-%D1%87%D0%B0%D0%BB%D0%B3%D0%B0-%D1%80%D0%B5%D1%86%D0%B5%D0%BF%D1%82%D0%B0-%D0%BE%D1%82-%D0%B0%D0%B7%D0%B8%D1%81", "text": "Как да правиш чалга и същевременно да получаваш похвали от интелектуално настроената част от населението - рецепта от Васил Боянов - Азис. Общо взето е учудващо просто да постигнеш този ефект. Поне на Азис вече втора песен му се отдава. Години наред интелектуалното и чалгата бяха нещо като архиврагове. Ориенталско-сръбско-гръцко-турските ритми бяха запазена марка за мутренската класа и следователно - носител на пошлото.  Разголени каки със силикон пееха за джипове, меркантилна любов и силни момчета. И макар мутрите (уж) да си позаминаха, цялостното усещане за чалгата като музика за не особено високо интелектуални хора остана. Дори все още го има. А през тези години Азис беше върхът на цялата тази скандализираща пирамида. С откритата си хомосексуалност, с предизвикателно поведение и още по-предизвикателни визии, той успяваше да се превърне в същински немезис за културния елит. Тези времена обаче приключиха. В ерата на яките дупари, базуките, антилопите и минималистичния звук на онова нещо, за което се предполага, че е RnB и хип-хоп, да си скандален с чалга... не печели вече толкова внимание. Най-малкото. Затова и промяната дойде и за поп-фолка. И по-специално за Азис. Няма ги вече перата отзад, пищните рокли, перхидролената брада и излишното театралничене. \"Костинбродският славей\" откри нов начин да предизвиква внимание и да предизвиква дебати - като бъде социален.  Още от предната му песен \"Мотел\", която мнозина похвалиха заради посланията в нея, се видя накъде ще вървят нещата вече - искаш да ти обърнат внимание, сложи в музиката си кауза. Не можем да кажем, че това е откритие на Азис, в САЩ отдавна нещата отиват натам и сякаш там все по-важна е именно социалната страна на една песен/клип, отколкото това доколко слушаема е тя - за справка This is America на Чайлдиш Гамбино (Доналд Глоувър). И ако в \"Мотела\" каузата, бранеща различните в обществото, само се загатваше, в новото му парче   тя те удря директно в лицето. Самата песен я оставяме настрана - обикновена чалга за разбити сърца, любов, увивания на гласа на Азис на ключовите места и такива ми ти работи. Ако нещо ще грабне хората, това ще е клипът. А в клипа очевидно е вложена доста мисъл. Сумрачната обстановка на дървена постройка, свещи и бяла светлина, влизаща през прозорците и вратата. Вътре в дървената постройка е самият Азис с палаво оформени мустаци и групата си музиканти.      Забележителен е и видът на музикантите, сякаш да подчертае още повече многообразието сред хората. Басистът има вид на типичен рокаджия музикант - дълга коса, черни дрехи, тъмни очила. Китаристът, на свой ред, е обрисуван по цялото си лице и тяло с татуси (вероятно поне част от тях изкуствени) и е облечен само в шотландска поличка. Имаме полугол чернокож тромпетист и барабанист, който изглежда сякаш изваден от садо-мазо гей порно.     Паралелно с това в отделни кадри се появява и Цветана Манева. Ако има българска актриса, която със самото си присъствие може да придаде драматизъм на каквото и да е, това е тя. Успява дори със сериала \"Скъпи наследници\", та един клип на Азис е детска игра. Самият Васко също умее да изглежда в клиповете си раздирян от минорни емоции, особено когато около него летят гълъби, та така с общи усилия цялостния дух на емоционална насителност е зареден. Това обаче далеч не са основният фокус на клипа. Той пада върху различните хора в обществото. И така между групата, Азис и Цветана Манева се показват кадри на хора, които с нещо изпъкват на общия фон. Първо ще се появят двойка жена и мъж в инвалидна количка с отрязани крака, на фона на надписа \"воля\" (на български и на английски). След това жена с лъскави дрехи (еуфория), момиче с обръсната глава (дързост) и двойка мъж и жена с джуджешки ръст (сила).      Това е и цялостната идея - различни хора и надпис на силно положително качество, което да ги отличава от другите, наравно с видимите разлики. Така чрез потретретите на отделни хора (сами или по двойки) се засягат теми като хранителните разстройства (анорексия и булимия), затлъстяване, расизъм, социално неравенство между бедни и богати, правата на животните (Азис, играещ си с куче, чиито задни крака са премазани), идеята за женската красота, смелостта да тренираш в по-напреднала възраст, татусите, еднополовата любов и т.н. Разбира се, всичко това е подхранено с малко реклама - кадри на барабаниста (онзи, дето е излязал от \"по-палавата\" версия на Village People и YMSA) как се залива с бутилка минерална вода, или небрежно оставена опаковка от парфюм (така че отново да се види марката).     За да се затвърди обаче цялостното послание, накрая за около минута Цветана Манева в черно с кацнал до нея черен гарван поднася цялата поука от клипа в сбит вид с тежкия си глас, който наистина може да те хване за сърцето: \"Човешката природа е жестока към всяка чужда грешка. Различните са тук, не са измислени. И кой реши, че те са грешка? Кой? Отхвърляме ги, обругаваме ги, по тях крещим... Защо? Простаци ли сме? Невежи? Зли ли сме? Или сме жестоки хора, забравили, че са добри...\"     Истината е, че самата идея зад всичко това е интересна и добра - да се напомни на хората, че различното не винаги е нещо лошо и понякога злобата вътре в самите нас пречупва погледа ни. И именно това ще хвалят и превъзнасят мнозина в следващите дни. Колкото до песента - чалгата си е чалга, а Азис си е Азис. Едва ли някой може да очаква, че изведнъж той ще започне да прави джаз. Но на фона на цялостната картина от еднотипни поп песни за телесни части и \"лоши избухвания\", дори това вече не звучи чак толкова зле. А ако някой догодина се сети да прати Азис на Евровизия, наградата ни е в кърпа вързана...", "date": "2018.09.08", "title": "Как да накараш интелектуалци да харесват чалга - рецепта от Азис"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386900-%D0%BE%D1%82%D0%BD%D0%BE%D0%B2%D0%BE-%D0%B7%D0%B0-%D1%8E%D0%BB%D0%B8%D1%8F-%D0%BA%D1%80%D1%8A%D1%81%D1%82%D0%B5%D0%B2%D0%B0-%D0%B8-%D0%B4%D1%81-%D1%82%D0%BE%D0%B7%D0%B8-%D0%BF%D1%8A%D1%82-%D0%B2-%D0%BD%D1%8E-%D0%B9%D0%BE%D1%80%D0%BA%D1%8A%D1%80", "text": "Кои са офицерите на ДС, които са ръководили Юлия Кръстева? Журналистът Димитър Кенаров го е научил и описал за американското списание \"Ню Йоркър\". Наред с много други неизвестни или позабравени факти.             Прилежен и взискателен. Педантичен. Един от добрите - нищо, че лесно се палел. Това е описанието на Лука Драганов - човека на Държавна сигурност, който е предавал в писмена форма разговорите си с Юлия Кръстева в Париж. Името му нашумя през март тази година, когато Комисията по досиетата съобщи, че голямата философка и психоаналитичка Юлия Кръстева е била агент на комунистическите тайни служби. Кръстева отрече, а един от основните аргументи в нейна защита се състоеше в това, че в досието ѝ няма нито ред, написан от нея самата (ако не броим прихванатите от ДС лични писма и картички). Всичко е преразказ на думите ѝ, изготвен от щатни офицери на ДС, сред които и това запомнящо се име - Лука Драганов, комуто Юлия Кръстева изпраща картичка през 1972 година. Пестеливият текст на гърба на картичката съдържа обещание да се обади \"след празниците\" и завършва с лозунга \"Да живее народната власт!\".   \"Опитвах се да се отърва от него\"   Журналистът Димитър Кенаров обръща внимание на факта, че днешната Юлия Кръстева има доста противоречива реакция към целия този епизод: \"В интервю от тази пролет Кръстева обяви, че не познава никого с това име. По-късно пред \"Ванити Феър\" тя каза, че е изпратила картичката, но че написаното е било с ирония\". Кенаров разказва, че предложил на Юлия Кръстева своята интерпретация на събитията: \"че тя по някакъв начин е работила за ДС в началото на 1970-те, като е имала за цел да помогне на семейството си, но че очевидно не е предоставила информация, способна да навреди\". Кръстева му отговорила така: \"Официално заявявам, че моето положение не отговаря на Вашия прочит\". Отрекла всичко, което ѝ се приписва в досието, като нарекла документите \"имагинерен конструкт\". А Лука Драганов описала така: \"човек, който ми досаждаше (...) Опитвах се да се отърва от него\". Един от бившите колеги на Драганов го описва по друг начин пред \"Ню Йоркър\" - като човек, консенсусно смятан в разузнаването за \"прилежен и взискателен\". Кенаров добавя впечатления от личното кадрово дело на офицер Лука Драганов: \"Докладите му са педантични, а началниците му са го смятали за извънредно надежден. В досието му Кръстева многократно се споменава като агент Сабина\". Последното уточнение се среща за първи път измежду стотиците публикации, посветени на случая.   Вторият офицер За първи път се срещат и данни за втория офицер, с когото, според досието, се е срещала Юлия Кръстева - мъж на име Стоян Димитров Георгиев, законспириран под псевдонима \"Петров\". Това е човекът, който е разговарял с Кръстева преди заминаването ѝ за Франция, а по-късно я срещнал в Париж, за да я предупреди кой ще се свързва с нея оттук нататък. Стоян Димитров Георгиев е бивш заместник на първия секретар на Комсомола Иван Абаджиев, пише \"Ню Йоркър\". По-късно той оглавява бюрото на службите във Виена и \"често пътува до другите европейски столици, за да наглежда по-ниско поставени офицери и да вербува потенциални агенти\". Източникът на тази информация е Атанас Кременлиев, бивш служител на разузнаването. Кенаров го е попитал дали е възможно тези офицери просто да са си измисляли, когато са предавали докладите, посветени на Кръстева. Отговорът бил категоричен: Не. Измислиците били присъщи на младите шпиони, които искали да направят кариера и затова преувеличавали, когато предоставяли информация. Журналистът и бивш агент Владимир Костов, който също фигурира в досието на Кръстева, е преценил, че документите изглеждат автентични, а и разпознал в някои от тях собствения си стил на писане.   \"Човекът в това досие не прилича на мен\"   Кенаров е говорил с около петнайсет души в България и в чужбина, преди да напише обширната си статия. Освен с личното кадрово дело на офицера Драганов, той се е запознал и с много други документи на ДС от същия период, тъй като от години работи върху биографията на убития писател Георги Марков. Една от най-удивителните черти на досието на \"Сабина\" е неговата обикновеност, пише авторът. Кръстева обзавежда апартаменти, ходи на почивки, изкачва се в кариерата, подава молби за паспорти, грижи се за бебе. Ловко лавира и се договаря с недоучили разузнавачи, но в останалото няма извънредност. През април Кръстева каза пред германския \"Ди Цайт\": \"Човекът в това досие не прилича на мен\". Според Кенаров, всички тези документи действително може да изглеждат като \"имагинерни конструкти\", както ги определя Кръстева, доколкото имат колективно авторство, а и са писани от не особено талантливи и не много проницателни автори. \"Такива документи по правило са осеяни с идеологически жаргон, злонамерени пристрастия и фактологически неточности, а и достигат до нас в непълен вид. Но и нашето знание за миналото е винаги непълно. Наративът на „Сабина\" не може да ни каже коя е в действителност Юлия Кръстева, но това не го прави неверен. Както беше казал убитият в Лондон писател-дисидент Георги Марков, \"има ужасно разминаване между човека и фактите, които той произвежда\".", "date": "2018.09.08", "title": "Отново за Юлия Кръстева и ДС. Този път в \"Ню Йоркър\"."}
{"url": "http://www.classa.bg/%D1%81%D0%B2%D1%8F%D1%82/item/386892-teleworking-%D0%BB%D0%B5%D0%BA-%D0%B7%D0%B0-%D0%B5%D0%B4%D0%BD%D0%BE-%D0%BF%D1%80%D0%B5%D1%80%D0%B0%D0%B1%D0%BE%D1%82%D0%B5%D0%BD%D0%BE-%D0%BE%D0%B1%D1%89%D0%B5%D1%81%D1%82%D0%B2%D0%BE", "text": "Япония отдавна е известна с културата си на прекалена работа. Проучване на Организацията за икономическо сътрудничество и развитие (ОИСР) показва, че през 2017 средностатистическият японец е работил 1710 часа годишно, сравнено с 1681 часа във Великобритания, 1514 във Франция и 1356 часа в Германия. В последните години случаите на смърт заради преработване, наричани със специалното понятие \"кароши\" на японски, както и други сериозни свързани със здравето последици, предизвикват все по-голямо обществено внимание. Правителството на Шинзо Абе въведе нови трудови стандарти, които налагат глоби на компаниите, ако те надвишават лимитите за извънреден труд. От следващия април, когато новият закон влиза в сила, ограниченията за прекарани в работа часове извън работното време на японските служители ще бъдат 45 часа месечно и 360 часа годишно. 45 часа извънреден труд се равняват на около 2 часа всеки един работен ден. С други думи, обикновен служител, който отива на работа в 9 часа сутринта, може да си тръгне от офиса в 19 часа. За сравнение преди около 30 години средно японците са работели по над 400 часа месечно, и са ползвали по около 2 дни отпуск годишно. \"Тези промени ми напомнят времето, когато работех в Китай, между 2009 и 2012 г., за японска фирма. Бях единственият японски служител в този офис. Винаги идвах на работа около 7:30 часа сутринта, докато подчинените ми се появяваха около 9:00. Без значение колко работа оставаше за вършене, те почти всички напускаха офиса точно в 17:00. По естествен начин станах реалният \"пазач на вратата\", както \"шефът\" често се нарича на китайски, като държах ключа от вратата на офиса. Не съм си представял, че един ден офисите в Токио може да заприличат на офиса ми тогава в Пекин\", разказва Кондо Дайсуке. На практика по-рано тази година японската трудова инспекция разпространи нареждане до компаниите да ограничат работното време на служителите си, и отстоява позицията, че преработването е \"неправилно поведение.” Досега това нареждане се спазва стриктно и показва резултати. Нито преките началници на служителите, нито техните мениджъри искат вече да бъдат отговорни за това, че искат от своите подчинени да работят до късна нощ. Дори напротив - сега вече много мениджъри сега приканват служителите си да се прибират рано у дома. Защо е тази толкова драстична промяна? Една от причините е сериозният недостиг на работна ръка в Япония. Както показват скорошни данни от Японската национална статистика, съотношението в страната между броя работни места и броя търсещи работа е достигнало нов пик от 1,62 през юни. С други думи, 1,62 компании се борят за един кандидат. Междувременно 2,4% от населението е изцяло извън трудовия пазар, което е рекордно ниско ниво. Все повече хора всъщност напускат сегашното си работно място по свой избор с надеждата да намерят работа с по-добро заплащане. В университета \"Мейджи\", един от шестте най-добри в Токио, където Кондо Дайсуке седмично изнася лекция за \"азиатските международни отношения,\" студентите споделят, че в интервюта за работа винаги задават въпроса: \"Колко часове извънреден труд очаквате да полагам?\" Начинът на живот и очакванията за трудови условия на младите японци като цяло са се променили много в сравнение с тези отпреди поколение. На фона на всичко това в последно време все по-често започва да се появява в японската преса понятието \"дистанционна работа\" (telework). Типичната представа, която хората преди имаха за Япония, беше тълпата от пътуващи до офиса, натъпкани в токийското метро в час пик, отиващи до и прибиращи се от работа. Вместо това сега много хора мечтаят за прекрасен живот без всичкото това адско пътуване из убийствения трафик и в претъпканите влакове и автобуси. Определени компании сега предлагат възможност за изпробване на дистанционна работа на служителите си. Например през август Hitachi Group, японската компания, която има 170 000 служители в страната, коригира модела на работа на 100 000 от нейните служители към дистанционна работа. Междувременно 70% от 30-те хиляди служители на Fujitsu Group и всичките 17 000 служители на Tokio Marine & Nichido Fire Insurance са получили одобрение от мениджмънта да работят от къщи. Вероятно към края на годината, повече от 20% от японските корпорации ще възприемат този нов вариант за работа. Фактът, че лаптопите и мобилните телефони са толкова разпространени в наши дни, позволява на хората да работят от почти всяка точка с ток и интернет.  Възможността да си вършиш работата у дома, докато децата или родителите същевременно са наоколо, обаче има две страни. Свободата да се слуша музика, докато вършиш работата си, може да доведе и до двойно повече резултати с двойно по-малко усилия, но също така домашната среда може да доведе до много повече разсейване, което да навреди на работния процес. И докато надомната работа се превръща в нещо все по-популярно, японските компании трябва да продължават да се борят с нелечима си болест: любовта си към офисните срещи.  Твърде често тези срещи и заседания са непродуктивни и само служат като терен, на който мениждърите да демонстрират власт и авторитет. В този смисъл, дистанционната работа ще ограничи изгубеното време, прекарано подобен род безсмислени събрания. Твърде често се чува, че японското общество е останало непроменено от десетилетия. Но когато става дума за работата, критично важна част от живота на хората, страната може би е готова най-сетне да стане свидетел на най-голямата трудова революция в историята си.", "date": "2018.09.08", "title": "Teleworking - лек за едно преработено общество?"}
{"url": "http://www.classa.bg/%D1%81%D0%B2%D1%8F%D1%82/item/386893-%D0%B2-%D0%BB%D0%BE%D0%BD%D0%B4%D0%BE%D0%BD-%D0%BD%D0%B0%D1%81%D1%82%D1%8A%D0%BF%D0%B8-%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%BD%D0%B0-%D0%BA%D1%80%D0%B0%D1%8F-%D0%BD%D0%B0-%D0%BF%D0%B0%D1%80%D0%B8%D1%82%D0%B5-%D0%B2-%D0%B1%D1%80%D0%BE%D0%B9", "text": "Векове наред артистите и уличните търговци са могли да разчитат на Лондон, където минувачите дават пари, за да могат те да преживяват, само че в британската столица наличните пари постепенно изчезват и това налага приспособяване към новите условия. Именно това бързо е разбрала певицата Шарлот Кампбел, която е сред първите, започнали да използват четец на банкови безконтактни карти, за да получи възнаграждение за изпълненията си в сянката на Лондонското Око, както се нарича голямото виенско колело на южния бряг на Темза. „Хората свикнаха да плащат всичко с карта“, казва пред АФП младата жена на 28 години с корона от изкуствени цветя, която е сложила на русите си коси. Впрочем, „ако хората вече нямат налични пари, има риск уличното изкуство да изчезне“, допълва тя в този следобед в края на лятото. Вече 5 до 10% от приходите й не идват от монети, хвърляни в калъфа на китарата й, а от плащания, правени чрез малък преносим четец на карти, който тя е програмирала да удържа по 2 лири (2,22 евро). В църквата също Данните, които правителството обявява, сочат, че тя е права. Според доклад на финансовото министерство, публикуван тази година, делът на плащанията с пари в брой във Великобритания е спаднал от 62% през 2006-а на 40% през 2016 година. Това съотношение се очаква да достигне 21% през 2026-а, прогнозират авторите на доклада. Министерството насърчава тази тенденция като забрани от януари на търговците да удържат такса при плащане с карта. Друг сигнал, че изчезването на монетите и банкнотите вече е започнало в британската столица – в определен брой заведения за сутрешна закуска в Ситито, финансовия център на страната, вече не се приемат пари в брой. И продавачите на списанието „The Big Issue“, приходите от което са предназначени за подпомагане на бедните и бездомните хора, са се оборудвали с четци на безконтактни карти, за да се справят с проблема с липсата на налични у минувачите. В Христовата църква в Източен Гринуич, в югоизточната част на Лондон, все още се използва кошница за събиране на неделните пожертвования, но от една година преподобната Маргарет Кейв е поставила и четец за безконтактни карти. „Сумите се превеждат надеждно в банковата ви сметка, никой не може да ги открадне, следователно това е по-добре от тази гледна точка в сравнение с парите в брой“, казва тя. „Война срещу парите в брой“ И все пак това явление не се харесва на всички. „Общество без пари в брой поставя три основни проблема“, коментира финансовият експерт Брет Скот, автор на наръчник за световните финанси: „Проблем с контрола – знае се какво правите; има проблем с финансово изключване – вие можете да бъдете изключен от системата; и се поставя въпросът с киберсигурността“, изброява той. Според него банките, компаниите за обслужване на плащанията, правителството и компаниите от сектора на финансовите технологии от две десетилетия са повели „студена война срещу парите в брой“, опитвайки се да убедят обществеността, че монетите и банкнотите са неудобство. „Може да приемем това като „обуржоазяване“ на плащането“, посочва анализаторът. „Правят се опити да се вкара всяка форма на неофициална или неинстуционална дейност в цифровата кошара, която може да се наблюдава и да се използва от големите институции“. Бездомните, бежанците и хората, които не могат да си открият банкова сметка, биха могли да се окажат изключени от тази нова икономика, предупреждава Брет Скот. Неотдавнашен инцидент изглежда потвърждава правотата на критиците на прекаленото уповаване на технологиите за плащане с карти: през юни близо 5,2 милиона трансакции с карта Visa – от които 2,4 милиона само във Великобритания – бяха блокирани часове наред, поставяйки изненадващо в затруднено положение и търговци, и потребители.   БТА", "date": "2018.09.08", "title": "В Лондон настъпи началото на края на парите в брой"}
{"url": "http://www.classa.bg/%D1%81%D0%B2%D1%8F%D1%82/item/386894-%D0%BA%D0%B0%D0%BA%D0%B2%D0%BE-%D1%89%D0%B5-%D1%81%D1%82%D0%B0%D0%BD%D0%B5,-%D0%B0%D0%BA%D0%BE-%D1%82%D1%83%D1%80%D1%86%D0%B8%D1%8F-%D0%B8-%D1%80%D1%83%D1%81%D0%B8%D1%8F-%D0%B7%D0%B0%D0%B3%D1%8A%D1%80%D0%B1%D1%8F%D1%82-%D0%B4%D0%BE%D0%BB%D0%B0%D1%80%D0%B0", "text": "Твърди се, че Турция и Русия водят преговори за отказ от долара в двустранната търговия. Как ще се отрази това на Газпром, на руските туристи и турските селски стопани?             Новината съобщи лично президентът Ердоган: Турция е решена да спре да използва долара като разплащателно средство в търговията с много страни по света, а с Русия вече преговаряла конкретно. Дали обаче наистина става въпрос за същински преговори или само за политически намерения, това засега не е ясно. Още от декември 2016 година Ердоган твърди, че Турция иска да използва националните валути в търговията с Китай, Русия и Иран, и че предприема конкретни стъпки в тази посока. Русия също, при това отдавна, се кани да се откаже от долара във външната си търговия, пък и въобще в икономиката си. Заради заплахата от разширяването на санкциите, които биха могли да засегнат и разплащането с долари на руските банки и фирми, в Москва все по-усилено се говори за отказ от американската валута. \"Време е да преминем от думи към дела и да се освободим от долара като разплащателно средство. Ще ускорим подготовката за това\", заяви неотдавна зам.-министърът на външните работи Сергей Рябков. Да предположим, че Реджеп Ердоган и Владимир Путин (само те могат да вземат подобно политическо решение) действително се договорят двете страни да започнат да се разплащат с турски лири и руски рубли. Какво би означавало това за руските компании, които изнасят продукция в Турция или внасят турски стоки? И какво ще означава това за руските туристи?   Турската лира и инфлацията   Турция е важен външнотърговски партньор на Русия: след Германия, тя е вторият най-значим пазар за Газпром; най-големият в света вносител на руски метали и метални продукти и втори, след Египет, най-голям потребител на руска пшеница. Руските металургични фирми са пласирали в Турция през 2017 година продукция за почти 5 милиарда долара. Ако в бъдеще руските приходи от износа за Турция се изчисляват в лири, това рязко ще повиши валутния риск за Газпром и другите доставчици. Защото през август тази година инфлацията в Турция достигна най-високото си ниво от 2003 година насам - 17,9 процента. При подобна инфлация има реална опасност от по-нататъшна девалвация на турската лира, която от началото на годината загуби около 40 процента от стойността си спрямо долара, а от 2015 година насам се е обезценила над 2,5 пъти.   Газпром и планините от турски лири   От началото на годината турската лира се обезценява стремително   Възниква и въпросът какво ще правят руските газови компании, металургични концерни, селски стопани и други износители с милиардите лири, които ще получат? Газпром, например, има нужда от валута, за да погасява огромните си външни дългове в долари, евро и швейцарски франкове. Всяка обмяна на турски лири в долари би носила загуби. Затова е по-добре да се търгува направо в долари. Руският газов монополист не може да финансира с турски лири полагането на тръбите за газопроводите \"Северен поток-2\" и \"Силата на Сибир\", а \"Турски поток\" е пред завършване. Руснаците биха могли, разбира се, да се опитат да похарчат получените лири като поръчат нужното оборудване в Турция. Каква е обаче гаранцията, че ще получат това оборудване с нужното качество? А в наши дни едва ли ще се намери някой на световните пазари, който да изкупува турски лири. Ако обаче Газпром плаща в долари или евро, за поръчката ще се надпреварват фирми от цял свят, а тази конкуренция ще даде възможност на руснаците да изберат най-изгодната за тях цена. Възниква и още един въпрос: какво ще стане, ако турските купувачи на газ, метали и пшеница бъдат принудени да се разплащат в рубли? Не че не е възможно, но откъде Турция ще вземе толкова много рубли? За целта тя би трябвало да увеличи значително износа на стоки за Русия - и най-вече на аграрни продукти. Но нали точно заради това - за да насърчи местното производство - руската страна дълго и упорито ограничаваше вноса на турски плодове и зеленчуци. Ако Русия рязко увеличи на вноса на хранителни стоки от Турция, това ще нанесе сериозен удар върху сегашната политика на Кремъл за замяна на вноса с родна продукция и ще предизвика силно недоволство сред руските селски стопани. А ако сделките се извършват в евро?   Към всичко това се прибавя и фактът, че турските банки и производители, особено тези, които са принудени да изплащат дълговете си във валута, няма да искат да трупат рубли. Руската валута също е застрашена от девалвация, макар да е по-стабилна от турската лира.   С турски лири Газпром не може да финансира строежа на \"Северен поток-2\"   Отказът от долара ще засегне и туристическия бранш. Пътуванията и почивките в Турция ще станат по-евтини за руските туристи. Но руският туроператор и турският хотелиер предвидливо ще завишат цените, особено при резервациите за следващия сезон, за да се подсигурят срещу възможни девалвации на рублата и лирата. Излиза, че най-безболезненият вариант в двустранната търговия между Турция и Русия е те да преминат към разплащания в евро. Благодарение на интензивната търговия с ЕС и голямата турска диаспора в еврозоната, турският бизнес и сега активно използва европейската валута. Еврото е по-слабо разпространено в Русия, тъй като износът на суровини е фиксиран в долари. Но при необходимост руският бизнес навярно бързо ще свикне с европейската валута. Дали обаче подобна преориентация в руско-турските външнотърговски отношения е изгодна за еврозоната? От една страна това би затвърдило статута на еврото като втора по значение световна резервна валута. От друга страна това може да доведе до покачване на курса на еврото спрямо долара и другите твърди валути. А това не е в интерес на европейските, и най-вече на германските износители, и противоречи на сегашната политика на ЕЦБ, която се стреми да поддържа стабилен и относително нисък обменен курс. Защото покачването на стойността на еврото ще бъде от полза за американските износители. Със сигурност това много би зарадвало Доналд Тръмп, тъй като би увеличило конкурентоспособността на американските стоки на европейските пазари и би намалило американския външнотърговски дефицит.", "date": "2018.09.08", "title": "Какво ще стане, ако Турция и Русия загърбят долара?"}
{"url": "http://www.classa.bg/%D1%81%D0%B2%D1%8F%D1%82/item/386895-%D0%B7%D0%B0-%E2%80%9E%D0%BD%D0%BE%D0%B2%D0%B8%D1%87%D0%BE%D1%86%D0%B8%D1%82%D0%B5%E2%80%9C-%D0%BE%D1%82-%D0%B3%D1%80%D1%83-%D0%B8-%E2%80%9E%D0%B4%D1%83%D1%80%D0%B0%D1%87%D0%BE%D1%86%D0%B8%D1%82%D0%B5%E2%80%9C-%D0%BE%D1%82-%D0%BC%D0%B8-6", "text": "Послушах новото заседание на долната камара на британския парламент, посветено на „отравянето на Скрипал“. А освен това послушах и въпросите на депутатите към министър-председателя по повод вътрешните дела на Великобритания. Какво да кажа? Трябва по-често да правя така, узнах много нови неща, за които нашите медии не разказват. Например, че британските училища заради недостатъчно финансиране масово съкращават количеството учебни часове. И децата са принудени да си седят у дома или да се шляят по улиците вместо да получават образование. Също така има много оплаквания срещу системата на здравеопазването – намалени са разходите за лежащите болни, намалени са помощите за покупка на медикаменти за бедните, намалени са разходите за лечение на рак и редица други тежки заболявания. Тоест провали по всички направления.     А директорът на полицията в Манчестър заяви, че броят на полицейските служители е намалял с 2000 за осем години и че сега полицията физически е неспособна да отговаря на всички предизвикателства, включително кражбите на автомобили, асоциалното поведение (хулиганството) и дори кражбите. Прибавете към това поредният провал на преговорите по условията на Брекзит с Евросъюза. Повечето експерти смятат, че с вероятност 60-70% няма изобщо да има сделка, което ще бъде катастрофа за много отрасли на британската икономика. След подобно нещо не е странно, че креслото се клати под Мей и трябва да отвлече вниманието и на населението, и на парламента от провалите на нейната политика към неуловимите руски хакери. Опа, извинете, това е американският метод – имах предвид руските отровители. Нали това е най-модерната тенденция на световната политика – да се приписват собствените провали в икономическата политика и непоправимите недостатъци на либерално-монетаристко-пазарния модел на коварните руснаци. Мнозина практикуват това, като се започне с Вашингтон и се приключи с Киев. С какво Лондон е по-зле? Та така, дървената Тереза Шапокляк увери британския парламент, че повече от 250 опитни офицери на „Скотланд Ярд“ няколко месеца са патрулирали в Солсбъри (докато в Манчестър няма достатъчно личен състав, за да лови апаши) и са напатрулирали разказ за двама руснаци, които са прилетели в Англия, за да отровят Скрипал. Дори аз се бъркам коя от многочислените подробности по този случай е най-весела. Да започнем с това, че видите ли, според думите на Мей, отровителите са наричани „Петров“, „Васечкин“ и „Боширов“. Няма такава фамилия – Боширов! Башаров има, но в момента той е на кинофестивала в Казан, Баширов също има, но той е на снимки в Татарстан. После се изяснява, че британското разузнаване смята, че това не са истинските им фамилии (тогава защо си обявяват изобщо?) А истинските ги знае, но няма да ги каже. По време на разказа концентрацията на глупости расте. Според Мей полицията и специалните служби на Великобритания са открили „следи от Новичок“ в хотелската стая, заемана от двамата заподозрени. Подчертавам, че става дума за бойно отровно вещество, което се разработва за масово поразяване на врага и според Николай Володин, бивш сътрудник на Държавния институт по органична химия и технология, „в случай на употреба броят на жертвите щеше да е минимум стотици“. Това, че в хотелската стая, където е „имало следи от свръхмощното отровно вещество“ няколко месеца никой не се отравя – нито гостите, нито сътрудниците на хотела, не смущава британските следователи (или по-добре да ги наречем приказници?). Освен това, ако следите от веществото са останали в хотелската стая, то това значи, че контейнерът с „Новичок“ не е бил херметичен, а това, на свой ред означава, че самите отровители са били поразени с него. Или „тези руснаци“ не ги трови дори „Новичок“. По-нататък на широката публика се демонстрират уж образи от охранителните камери на летището, където заподозрените са заснети при преминаването на турникетите. Ако погледнем на времето, показано на екраните, ще видим, че квантовата неопределеност на руските разузнавачи е такава, че двама от тях могат да се намират на една и съща точка от пространството в една и съща секунда. Или пък това е глупава грешка на „Фотошоп“. Ама как така, как може да не се вярва на джентълмените от Ми-6?! Бедният председател на Лейбъристите Джереми Корбин се разпали от такова натрупване на глупости и призова полицаите да се осъдят за работата си , вместо да бъдат поздравени. И сега черешката на тортата. Тереза поднесе бисера, че тези двамата работят за ГРУ. Тоест за Главното разузнавателно управление на Генералния щаб на Министерството на отбраната на Руската Федерация. За военното разузнаване, Карл! Видимо докладът е изготвен от Дмитрик Тимчу от Украйна, на който ГРУ-шници се привиждат навсякъде. Британското разузнаване все още не е в час, че Русия има външно разузнаване и то се нарича. Поне не казаха „КаГеБе“. И на това сме брагодарни… Пълен позор. Многократно съм казвал, че англосаксонският елит е напълно деградирал, а вие не ми вярвате. При това не само политиците, но и (което е много по-страшно) разузнавателна общност – дори един фейк не могат да съшият като хората. А са имали няколко месеца за подготовка! Предричам провал на филма „Джони Инглиш-3“ (който се оказва документален) в боксофиса. Защото и Роуън Аткинсън не може да се мери с истинските британски разузнавачи по идиотизъм. Послепис:  Практиката показва, че сега не само че става опасно за руснаците, които живеят във Великобритания (могат да ги удавят като Березовски или като неговия делови партньор), но и за туристите, дошли да разгледат забележителностите е също страшно – могат да бъдат случайно обвинени в работа за ГРУ и в готвенето на масови отравяния. Затова по-добре кракът ти да не стъпва на Калаените острови.", "date": "2018.09.08", "title": "За „новичоците“ от ГРУ и „дурачоците“ от Ми-6"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386891-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-8-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Прекарайте този ден спокойно и без емоционални драми. Не правете никакви движения в посока на хазарта - ще останете без нищо. Финансовото ви положение, може да се подкопае от авантюристични сделки. Така че, по-добре се откажете от тях. Вечерта, ви очаква романтична среща, облечете се изящно. ТЕЛЕЦ ( 21 април - 21 май )  Очаква ви творчески ден, когато можете да се започне всичко от нулата и да подпишете изгодни договори. Ако отговорите на симпатиите на даден човек, ще завържете бурен роман. Семейните е по-добре, да не заглеждат очарователни особи. Организирайте с партньора си почивка, с романтични нюанси. Отидете в кафене или ресторант. БЛИЗНАЦИ ( 22 май - 21 Юни ) Днес е добре да се откажете от рискови начинания. Ако не послушате този съвет, ще загубите всичко, което сте натрупали в продължение на много години. Конфликтите могат да бъдат малки, но продължителни. Следователно, по-добре се въздържайте от спорове, особено с близки хора. Вечерта е подходяща за среща с приятели и отдих на открито.   РАК ( 22 юни - 23 юли ) Не се втурвайте в любовта, без да се огледате, в противен случай тя ще се изплаши от вашите пориви и ще избяга. Не пречи и да направите пауза, в отношенията си с избраника. Помислете внимателно и ако имате съмнения, тогава отложете приемането на важно решение. Възможни са приходи, които ще ви помогнат да върнете дълговете си и да купите всичко, от което се нуждаете. ЛЪВ ( 24 юли - 23 август ) Трябва да гасите в себе си пристъпите на ревност и подозрителност, в противен случай кавгите с другите хора, няма да могат да бъдат избегнати. Ще трябва да похарчите голяма част от средствата си, за плащане на битови сметки и данъци. С роднини предстои да решавате заедно някои важни въпроси, свързани с бита. Бъдете възможно по-дискретни. ДЕВА ( 24-ти август - 23 септември ) Днес внезапно във вас, може да се зароди някакво силно чувство. То може да бъде както любов, така и омраза. Ако емоционалното ви състояние постоянно се колебае, тогава е по-добре да си починете в тишина. Самотата ще ви носи повече ползи днес, отколкото общуването. Пътуването е малко вероятно да бъде изгодно, а по пътя са възможни извънредни ситуации. ВЕЗНИ( 24 септември - 23 октомври) Днес ще бъдете способни не само на благородни постъпки, но и на авантюри. Имайте предвид, че рискът без основателни причини може да доведе до сериозни проблеми. Включително и финансови. Опитайте се, да се изолирате от обществото днес. Може да се занимавате с тиха умствена работа. Тя ще се окаже по-ефективна.   СКОРПИОН ( 24 октомври - 22 Ноември ) Грамотно подхождайте към финансовите въпроси. В противен случай ще загубите способността си, да контролирате приходите и разходите. Е, ако имате собствен бизнес, тогава такова безразсъдство, ще доведе до задънена улица. Близък приятел, ще ви помогне да разрешите някой сложен проблем в личен план. Основното е да бъдете откровени, дори и в нюансите.   СТРЕЛЕЦ ( 23 Ноември - 21 Декември ) По-добре не мечтайте, а на практика прилагайте своите знания и опит. Така ще бъдете по-ефективни и продуктивни. В личния живот всичко е прекрасно, най-важното е, да не задушите избраника си в своите прегръдки. Но в работната среда напора напротив, ще бъде полезен. Особено, ако решите да разнообразите скучните и стари проекти. КОЗИРОГ (22 Декември - 20 януари ) Препоръчително е, да дадете на роднините си нужната подкрепа. Днес вашата помощ, ще им бъде необходима във всички отношения. За да подсилите имунитета си, е добре да отидете на почивка. Личното си пространство внимателно пазете, но в любовта пускайте, тези към които не сте безразлични, дори без да почукат.  ВОДОЛЕЙ ( 21 януари -  19  февруари ) Както никога досега, ще имате нужда от мъдър наставник. Определено ще го срещнете по пътя си, но трябва да се оглеждате на всички страни. В личния си живот сте толкова любвеобилни, че може да не съхраните страстта. Помисле, трябва ли толкова упорито да преследвате целта? Особено след като вече отдавна, живеете заедно с избраника си.   РИБИ ( 20 февруари - 20 март ) Очаква ви хаотичен ден, когато нещата ще се развиват, не така както бихте искали. Не търсете виновни, в противен случай ще попаднете в капан. Не трябва да се отправяте на път, ако смятате, че не сте достатъчно подготвени за него. Това важи не само за багажа, но и за липсата на пари. Вечерта близките, ще ви подкрепят в ежедневните дела.", "date": "2018.09.08", "title": "Дневен хороскоп 8 септември"}
{"url": "http://www.classa.bg/%D1%81%D0%B2%D1%8F%D1%82/item/386885-%D0%B2%D1%83%D1%87%D0%B8%D1%87-%D0%BE%D1%82%D0%BC%D0%B5%D0%BD%D0%B8-%D1%81%D1%80%D0%B5%D1%89%D0%B0%D1%82%D0%B0-%D1%81%D0%B8-%D1%81-%D1%82%D0%B0%D1%87%D0%B8-%D0%B7%D0%B0-%D0%BE%D0%B1%D1%81%D1%8A%D0%B6%D0%B4%D0%B0%D0%BD%D0%B5-%D0%BD%D0%B0-%D1%80%D0%B0%D0%B7%D0%BC%D1%8F%D0%BD%D0%B0%D1%82%D0%B0-%D0%BD%D0%B0-%D1%82%D0%B5%D1%80%D0%B8%D1%82%D0%BE%D1%80%D0%B8%D0%B8", "text": "Сръбският президент Александър Вучич отмени плануваната за днес среща между него и косовския му колега Хашим Тачи, на която трябваше да бъдат обсъдени идеите на двете страни за постигане на споразумение посредством размяна на територии, съобщава Bloomberg. Неочакваната ескалация на напрежението дойде, след като Вучич проведе среща с върховния представител на ЕС по външна политика и сигурност Федерика Могерини. „Трудностите остават“, заяви Могерини в изявление, в което допълни, че ще се опита да уреди нова среща по-късно този месец. Сръбското правителство се опитва да спечели подкрепа за предложението си за споразумение с Косово, в рамките на което Белграед ще поеме под свой контрол населените със сърби части на страната. От своя страна Прищина също иска да получи контрола на определени сръбски територии с етнически албанци, но и двете държави не са склонни да се лишават от земя. По-рано Вучич изрази недоволството си от позицията на германския канцлер Ангела Меркел и други европейски лидери, които се притесняват, че преначертаването на границите на Балканите може да доведе до ново напрежение в региона. Постигането на разбирателство между Белград и Прищина е от особена важност и за двете страни, тъй като е едно от условията за членството им в Европейския съюз. Малко след отмяната на срещата сръбският премиер Ана Бърнабич отправи предупреждение за ситуацията в Косово. Тя обвини международните наблюдатели в това, че са позволили на Косово да пренебрегва т. нар. Брюкселско споразумение, което освен всичко останало призовава за повече автономия на косовските сърби. „Преди всичко моля международната общност да не изпитва повече нито нашето търпение, нито нашето разбиране, а да признае сериозността на ситуацията и да действа по съответния начин“, заяви тя, цитирана от Bloomberg. Вучич трябваше да изнесе реч пред етническите сърби в Косово в края на тази седмица, но властите в Прищина заплашиха да забранят посещението му. Агенция Ройтерс съобщава, че посещението на Вучич официално е било отменено. Косовският президент Хашим Тачи, който също се срещна с Могирини, заяви, че и в миналото е имало случаи, в които двамата не са се срещали, когато са се намирали заедно в Брюксел. Президентът също така заяви, че неговият колега е добре дошъл в Косово независимо от дневния ред на посещението си. „Няма нищо противоречиво в това сръбският президент да посети сърбите в Косово, също както аз съм добре дошъл в Прешево“, посочи той, имайки предвид населената предимно с етнически албанци територия в Сърбия.", "date": "2018.09.08", "title": "Вучич отмени срещата си с Тачи за обсъждане на размяната на територии"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386886-%D0%BA%D0%B0%D0%BA%D0%B2%D0%BE-%D1%80%D0%B0%D0%B7%D0%B1%D1%80%D0%B0%D1%85%D0%BC%D0%B5-%D0%BE%D1%82-%D0%B4%D1%83%D0%BC%D0%B8%D1%82%D0%B5-%D0%BD%D0%B0-%D1%80%D0%B0%D0%B4%D0%B5%D0%B2", "text": "Политическите скандали от последната седмица заглушиха един важен сюжет: президентът Румен Радев, избран всъщност като алтернатива на статуквото, очевидно си е намерил удобно място  в същата тази система.               Трагичната смърт на 17 души в катастрофата край Своге създаде безпрецедентна политическа криза за кабинета \"Борисов\". От една страна инцидентът онагледи отдавна ясната, но емпирично недоказана до този момент зависимост - корупцията убива. Съвсем буквално. От друга страна покрай тази катастрофа бяха разкрити някои особености на управлението. На първо място - ГЕРБ за първи път пое вина, туширайки скандала с три оставки. На второ стана ясно, че Борисов очевидно е изнудван от коалиционните си партньори. И на трето - че премиерът явно вече не е най-силната фигура в партията си и лесно може да бъде засенчен от Цветан Цветанов, който по ирония на съдбата се оказа защитник на парламентаризма, като напомни на министър-председателя, че България е парламентарна република. Става дума за оставките на тримата министри, които все още не са внесени в парламента, а публичните реплики от ГЕРБ много приличат на опит да се бламира волята на Борисов.   Думите на Радев   Всички тези събития и тяхната наситеност донякъде разбираемо засенчиха изявата на една друга политическа фигура - президента Румен Радев, който часове преди началото на новия политически сезон и в разгара на всички скандали направи обръщение към нацията. В тази ситуация на разклатена управленска коалиция анонсът за изказването му породи очаквания, че държавният глава ще използва най-силния си инструмент - възможността да говори и най-вече възможността да бъде чут. В своето триминутно слово президентът спомена добре известни истини: България е корумпирана държава, а населението ѝ е пасивно към безобразията, които се случват; страната се управлява повече през телевизиите, отколкото през институциите; скалъпени интриги подменят реалните проблеми, а оставките, на когото и да било, отдавна не са кой знае колко значими. Баналността на тези встъпителни думи лесно можеше да бъде простена. Но не - след увертюрата си държавният глава заключи, че \"нов изборен цикъл в бъдеще няма да отвори нови перспективи\". Затова управляващата коалиция трябвало да се фокусира върху най-острите проблеми на обществото.   Рамо за управляващите   Така избраният като алтернатива на статуквото Радев, който стана президент именно защото изглеждаше чужд на добре смазаната политическа машина, показа по особено красноречив начин, че е намерил удобно място в същата тази система. Място, от което може да \"даде рамо\" на управляващите. Или място, от което може да ги легитимира в замяна на влизане в безкрайната игра на приятелства. Игра, която може да изгори или реабилитира президента през случка като катастрофата на баща му в Харманли... С този свой ход президентът де факто даде поредното доказателство, че системата в България не търпи външни елементи. Напротив - прави ги удобни, натъкмява ги към своите си мерки. Не на последно място с иначе семплото си слово Румен Радев заяви и политически амбиции: намекна индиректно, че алтернатива на Борисов и компания няма да има дотогава, докато на терена на реалната игра не се появят Радев и компания. Ако държавният глава действително си прави подобни сметки, трябва да знае, че те имат огромна логическа празнина, която се появи именно след речта му тези дни. Реална политическа алтернатива ще се появи едва тогава, когато в овластените институции влезе фигура, която наистина работи за осветяване на зависимостите. С думите си, че едни нови избори не биха произвели алтернатива, Радев се превърна в поредния български политик, влязъл в системата с идеята да я разобличава, но превърнал се в неин продукт.   Политическо самоубийство   Така първата заявка на Радев за дейно участие в реалната политика на практика се оказа политическо самоубийство. Че ще се стигне дотук, стана ясно още когато президентът поде уж безстрашна инициатива срещу връзките между премиера Борисов и скандалния депутат Делян Пеевски. Но тази \"атака\" срещу статуквото остана на ниво половинчати въпроси, а призивите на Радев за повече светлина окончателно угаснаха в момента, когато се разбра, че катастрофата, в която участие е имал баща му, е била потулена за известно време. Дали този (или друг случай) вписа Радев в познатия сценарий на празнословни противопоставяния без никакви реални действия - на този етап това няма да се изясни. Кристално ясно обаче стана друго - държавният глава, избран като контрапункт на политическата класа в България, бързо се превърна в неин изявен представител, който само с няколко думи успя да компрометира и себе си, и авторитета на институцията, която представлява.", "date": "2018.09.08", "title": "Какво разбрахме от думите на Радев"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386887-%D0%BC%D1%80%D1%8A%D1%81%D0%BD%D0%B8-%D0%BD%D0%BE%D0%BC%D0%B5%D1%80%D0%B0", "text": "Анджелина Джоли e готова да играе изключително мръсни номера, за да получи пълно попечителство над децата си. Актрисата дори стига до крайности в желанието си да ги предпази. Така например, актрисата е стигнала до там, че смята да използва история от миналото на Брад, за да го изкара лош родител. Звездата ще се позове на случка станала преди 30 години, за да докаже, че той не трябва да се грижи за децата им. Адвокатите на Джоли са готови да го разкъсат в съда, но бившият говорител на актьора направи изявление, в което съобщи истината. А тя е доста по-различна, както се оказа. „Става въпрос за случай от времето на снимките на филма 'Cutting class'. Снимали филма на автомагистрала, но в един момент се наложило да спрат за известно време. Брад и колегата му се отегчили и решили да си направят майтап с шофьорите на другите автомобили.      Свалили си дънките и показвали част от задните си части на преминаващите автомобили. В една от колите била майка с дете, която извикала полицията. Брад веднага се обадил на продуцентите, които се опитали да обяснят случая на властите, но въпреки това полицаите задържали двамата актьори. Намерили му веднага адвокат — струвало им хиляда долара — цяло състояние в онези дни за него, но той успял да тушира случая и да смекчи обвинението. Това е цялата история\", твърди Фил Лоубел.Анджелина обаче смята да изкара ситуацията по доста по-различен начин. Адвокатите на актрисата възнамеряват да изкарат Брад с неприлични наклонности и навик да демонстрира интимни части пред майки с деца. Всъщност това е и отговорът на актрисата на обвиненията, че е психически нестабилна. Актьорът поиска психиатрична експертиза за нея, тъй като има съмнения за менталното й здраве. Очевидно този развод ще бъде повече от мръсен.", "date": "2018.09.08", "title": "Мръсни номера"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386888-%D0%B3%D0%B5%D0%B9%D1%81%D0%B5%D0%BA%D1%81-%D0%B8-%D1%81%D0%BA%D0%B0%D0%BD%D0%B4%D0%B0%D0%BB%D0%B8", "text": "Гримьорът Валентин Кулагин ще получи специална мисия, за да вдигне рейтинга на „ВИП Брадър\". Той ще трябва да прелъсти и вкара в леглото някой от мъжете в шоуто, пише в. Телеграф. Сред набелязаните са Благой Георгиев-Джизъса и Константин Трендафилов-Папи Ханс. Почитателите на формата нямат търпение да станат свидетели на сцените, в които Кулагин ще сваля мачовци.      Запознати издават, че Вальо е обещал невиждано до сега шоу, но преди това се е спазарил за по-голям хонорар. Папи Ханс е сред предполагаемите участници и спасително въже за Кулагин. В последните месеци изплуват все по-пикантни подробности около поета, а слуховете гласят, че той е имал връзка с други мъже. Кулагин е обещал не само сексафера, но и грандиозен скандал с Нора Недкова.", "date": "2018.09.08", "title": "Гейсекс и скандали"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386889-%D0%B2%D1%81%D0%B8%D1%87%D0%BA%D0%B8-%D0%B3%D0%BE%D0%B2%D0%BE%D1%80%D1%8F%D1%82-%D0%B7%D0%B0-%D0%BD%D0%B5%D1%8F-%D1%81%D0%BB%D0%B5%D0%B4", "text": "Половинката на хокеиста Кирил Колцов - Светлана изригна по адрес на спортната журналистика в Русия. Блондинката скочи срещу материал за играчите без отбори, наричайки срамни думите за качествата на мъжа й. \"Какъв е този бълвоч?! Гледате ли въобще мачовете, за които пишете... Не обичате Кирил заради това, че изразява мнението си. Мислите си, че сте експерти, но сте глупаци. Никога няма да стигнете нивото на журналистите от Америка. Там гледат всеки един аспект от играта, а не като вас. С такива като вас хокеят в Русия няма бъдеще. Повръща ми се от спортни журналисти...\", написа Колцова. Думите й бързо се превърнаха в хит в социалните мрежи, а за някои това бе перфектна възможност да се насладят на красотата на хокейната половинка в социалните мрежи.", "date": "2018.09.08", "title": "Всички говорят за нея след..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386890-%D1%82%D0%BE%D0%B2%D0%B0-%D0%BB%D0%B8-%D0%B5-%D0%BD%D0%BE%D0%B2%D0%B0%D1%82%D0%B0-%D1%8E%D0%B6%D0%B5%D0%BD%D0%B8-%D0%B1%D1%83%D1%88%D0%B0%D1%80", "text": "21-годишната хърватска тенисистка Яна Фет набра стотици нови фенове след сравненията с канадския секс символ Южени Бушар. Макар да не е толкова хубава, колкото блондинката, за която се говореше, че е хвърлила око на Григор Димитров, блондинката също така провокира в социалните мрежи. Хърватката не пропуска да сподели всеки един момент от живота си извън корта, което прави и Бушар, а това, че двете са млади и руси, породи сравненията.", "date": "2018.09.08", "title": "Това ли е новата Южени Бушар?"}
{"url": "http://www.classa.bg/%D1%81%D0%B2%D1%8F%D1%82/item/386882-%D1%82%D0%BE%D0%BF-%D0%BE%D1%84%D0%B8%D1%86%D0%B5%D1%80-%D0%BE%D1%82-%D0%BA%D0%B3%D0%B1,-%D0%BD%D0%B0%D1%80%D0%B5%D0%B4%D0%B8%D0%BB-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B3%D0%B5%D0%BE%D1%80%D0%B3%D0%B8-%D0%BC%D0%B0%D1%80%D0%BA%D0%BE%D0%B2-%D0%BF%D1%83%D1%82%D0%B8%D0%BD-%D1%89%D0%B5-%D1%83%D0%B1%D0%B8%D0%B2%D0%B0-%D0%BE%D1%89%D0%B5-%D0%BD%D0%B0-%D0%BE%D1%81%D1%82%D1%80%D0%BE%D0%B2%D0%B0", "text": "Руският президент смята Великобритания за \"мека точка\", казва Олег КалугинЕдин от най-влиятелните бивши руски офицери от КГБ заяви, че Владимир Путин може да нареди повече убийства, освен ако правителството на Великобритания не отвърне подобаващо.     В извънредно интервю за Мирър, Олег Калугн тази вечер каза, че президентът вижда Великобритания като \"мека точка\". Бившият генерал казва, че Тереза Май сега трябва да изгони руския посланик заради отравянията с новичок. И той предупреди за възможността за следващи атаки в стил Салсбъри. Говорейки след като Великобритания назова предполагаемите убийци Александър Петров и Руслан Боширов, г-н Калугин каза: \"Руснаците виждат Великобритания като мека точка     \"Няма да изключа повече убийства. Сега, когато установихте двама убийци, чувствам, че Великобритания трябва най-малкото да изгони руския посланик. Това ще изпрати подходящ сигнал.\" Той добавя: \"Путин не се страхува да атакува онези от враговете си, които смята, че са го предали лично. Няма да има никакви скрупули да го направи отново, независимо от която и да е агенция.      Г-н Калугин, бивш началник на контраразузнаването на КГБ, все още е изгнаник. Ако се завърне в Русия, той ще прекара остатъка от живота си в затвора. И г-н Калугин вярва, че щеше да бъде убит отдавна, ако живееше във Великобритания     .Той беше шеф на Путин, когато двамата работеха в КГБ в Ленинград през 70-те години на миналия век. Двамата се мразят. Г-н Калугин е бил толкова високопоставен в КГБ, че той е един от само трима души на среща, в която КГБ решава убийството на българския дисидент Георги Марков, извършено с отровен чадър, в Лондон през 1978 г.", "date": "2018.09.08", "title": "Топ офицер от КГБ, наредил убийството на Георги Марков: Путин ще убива още на Острова!"}
{"url": "http://www.classa.bg/%D1%81%D0%B2%D1%8F%D1%82/item/386883-%D0%BB%D0%B0%D0%B2%D1%80%D0%BE%D0%B2-%D0%B7%D0%B0%D1%8F%D0%B2%D0%B8,-%D1%87%D0%B5-%D0%BA%D0%BE%D0%BD%D1%84%D1%80%D0%BE%D0%BD%D1%82%D0%B0%D1%86%D0%B8%D1%8F%D1%82%D0%B0-%D0%BC%D0%B5%D0%B6%D0%B4%D1%83-%D1%80%D1%83%D1%81%D0%B8%D1%8F-%D0%B8-%D1%81%D0%B0%D1%89-%D0%BD%D0%B0%D1%80%D0%B0%D1%81%D1%82%D0%B2%D0%B0", "text": "Ръководителят на МВнР на РФ Сергей Лавров счита, че конфронтацията между РФ и СССР нараства, за което свидетелства придвижването на военната структура на НАТО към границите на Русия. „Ако вземем засилването на политическите страсти, засилването на риториката ... да, конфронтацията нараства, напрежението нараства. САЩ инициираха преместването на НАТО към нашите граници... под формата на разполагане на военна инфраструктура на нашите граници. САЩ, Великобритания, Канада, Франция, Германия разполагат своите батальони в Прибалтика и в други страни, които граничат с бившия Съветски съюз. Те също прокарват инициативата да бъдат включени в НАТО Грузия и Украйна... дадоха им формална покана“ - заяви Лавров във вторник в ефира на програмата „Голямата игра“ на Първи канал. Той сравни ставащото със събитията от 2008 година, когато президентът на Грузия Михаил Саакашвили „си въобрази, че всичко му е позволено и нападна своите граждани...“. Същото, според Лавров може да бъде приложено към Украйна – постоянното потвърждение, че Украйна ще бъде в НАТО „завъртя главата“ на президента Петро Порошенко и сега Киев увеличава въоръжението на линията на съприкосновение в Донбас. Американците изпращат там и боеприпаси, и въоръжение, и не само леко стрелково оръжие, отбеляза Лавров. Освен това там работят американски и канадски инструктори, добави той. Според ръководителя на МВнР на РФ тези действия увеличават риска в това число и за военна конфронтация, което е неприемливо за Русия, за което американските партньори бяха предупредени.", "date": "2018.09.08", "title": "Лавров заяви, че конфронтацията между Русия и САЩ нараства"}
{"url": "http://www.classa.bg/%D1%81%D0%B2%D1%8F%D1%82/item/386884-%D0%B0%D0%BD%D0%BE%D0%BD%D0%B8%D0%BC%D0%BD%D0%B8%D1%8F%D1%82-%D0%BA%D1%80%D0%B8%D1%82%D0%B8%D0%BA-%D0%BD%D0%B0-%D1%82%D1%80%D1%8A%D0%BC%D0%BF-%D0%BE%D1%82-%D0%B1%D0%B5%D0%BB%D0%B8%D1%8F-%D0%B4%D0%BE%D0%BC-%D1%80%D0%B0%D0%B7%D0%B1%D1%83%D0%BD%D0%B8-%D0%B4%D1%83%D1%85%D0%BE%D0%B2%D0%B5%D1%82%D0%B5-%D0%B2-%D1%81%D0%B0%D1%89", "text": "Анонимният коментар на неназован служител от администрацията на президента Доналд Тръмп във вчерашния брой на „Ню Йорк таймс“, в който се говори за вътрешна съпротива срещу некомпетентността и импулсивните изблици на стопанина на Белия дом, разбуни духовете в САЩ. Днешните медии там са пълни с мнения на мастити коментатори и на обикновени читатели както по същността на изнесеното от неизвестния автор, така и по допустимостта на подобен медиен подход, както от страна на вестника – едно от най-авторитетните издания в САЩ, така и от близки до властта хора, криещи се зад анонимност по толкова важен въпрос.  Мелания нарече „страхливец“ автора на анонимната статия против Доналд Тръмп Не без ирония „Вашингтон пост“ – един от силно критичните спрямо Тръмп вестници в САЩ – пише как вчера един след друг най-висшите представители на президентската администрация (сред тях вицепрезидентът Майк Пенс, държавният секретар Майк Помпейо и министърът на отбраната Джим Матис) трескаво са побързали да се разграничат от анонимката в „Ню Йорк таймс“ и да заявят, че те не са нейните автори. Яростният отпор на администрацията акцентира върху желанието на автора на статията да не назове името си и върху решението на „Ню Йорк таймс“ да я публикува без автор, но хората от екипа на Тръмп, отричайки авторство, практически не отричат съдържанието й, отбелязва „Вашингтон пост“. Разкритията тази седмица (вестникът визира и излязлата книга на Боб Удуърд за задкулисието и страха, витаещ в Белия дом при Тръмп) за „съпротивата“ сред висши правителствени служители, действащи като бариери срещу Тръмп, като го манипулират или игнорират нарежданията му, говори за наличие на „администрация в сянка“. Всекидневникът припомня въпроса „Кой взима решенията в Белия дом?“, зададен на висок глас от репортер по адрес на президента преди няколко дни, и добавя, че Тръмп не е отговорил. Всичко това разкрива усилията на най-високо равнище в правителството да бъдат обуздавани импулсите на Тръмп и, в най-екстремните случаи, да не се изпълняват и дори да се саботират неговите заповеди. Следващите едно след друго разкрития показват онова, което отдавна вече е очевидно в президентството на Тръмп – че много служители на администрацията са разтревожени от прищевките на един държавен глава, когото те смятат за безпринципен търгаш, и се мъчат да обуздават импулсите и инстинктите му по редица въпроси, включително националната сигурност, търговията и имиграцията, пише „Вашингтон пост“. Трескавите отрицания на авторството сред висшия ешелон на властта през последните часове след публикацията звучат като декларации за вярност пред публика от един-единствен човек – обладания от грижа за медийния си имидж президент, очевидно доволен от техните верноподанически слова, докладвани му от помощниците, отбелязва вестникът. Телевизия Си Ен Ен – една от най-яростно критикуваните от Тръмп медии, излъчи изявление на сенаторката Елизабет Уорън, смятана за един от вероятните кандидати на демократите за президентските избори през 2020 година. Тя казва, че безпрецедентните разкрития на анонимен служител от президентския екип показват, че е време да се използват дадените от конституцията лостове за отстраняването на Тръмп от длъжност. „Ако висши служители на администрацията смятат, че президентът на Съединените щати не може да се справя с работата си, то те трябва да задействат 25-ата поправка на Конституцията, която предвижда процедура, която те трябва да следват, и това е тяхно задължение“, което е време те да изпълнят, посочва сенаторката. Електронното издание Медиа-айт обръща внимание на снощния пост на Тръмп в Туитър, в който той настоява журналистите на „Ню Йорк таймс“ „да разследват сами себе си“, за да изяснят кой е авторът на анонимката в техния вестник, представящ се за служител в неговата администрация. Изданието стига до констатацията, че шокиращата публикация говори за наличието на „съпротивително движение“ вътре в Белия дом, което работи, за да осуетява решенията на президента. Оказва се, пише сайтът, че журналистите от нюзрума на вестника не са били предварително информирани за публикацията в страницата за мнения и дори главният редактор Дийн Бъкет не е знаел за нея, а и репортерите, отразяващи Белия дом, нямат идея кой е авторът на анонимката. Електронният вестник „Аксиос“ пише за параноичната атмосфера в Белия дом, при която Тръмп гледа с подозрение на голяма част от правителствения екип, с който работи, включително и на някои от най-висшите си политически назначения и на някои лично подбрани хора от най-близкото му обкръжение.  „Има защо да е така подозрителен. В часовете след публикацията на „Ню Йорк таймс“ , в която висш служител от администрацията на Тръмп казва, че е част от съпротивата вътре в (Белия дом), двама висши служители от администрацията се обадиха в „Аксиос“ и казаха, че авторът сякаш е откраднал думите от устите им“, пише електронното издание. Но ето какво пише самият „Ню Йорк таймс“ часове след безпрецедентната си публикация, разтърсила страната. Вестникът отбелязва, че Тръмп никога не се е отнасял добре към критиката, но последната седмица се е оказала особено предизвикателна в това отношение. „Първо дойде портретът на Тръмп в новата книга на Боб Удуърд – потресаваща картина, в която анонимни членове от собствената му администрация го характеризират като „идиот“, „професионален лъжец“, „кмет на града на лудите“, безнадежден мъж-дете с поведение на пето-шестокласник“. Ден по-късно той получи втори удар – редакционна статия в нашия вестник, от анонимен висш служител на администрацията, в която се разказва как хора от екипа на Тръмп работят, за да защитят страната от „най-лошите му изблици“. Самият Тръмп побърза да потвърди тези твърдения, демонстрирайки точно онзи вид ексцентрично, нестабилно и антидемократично поведение, което кара служители на администрацията да изложат публично тревогите си. Той се пени, че всички написано е лъжа и беснее по адрес на „безгръбначните предатели“, като се заканва, че тези, които го очернят, трябва да бъдат изкоренени и предадени на правителството. Сочене с пръст, назоваване на имена, дивашки обвинения, викове „предателство“ – това е една нелицеприятна картина, разкриваща не само емоционалната нестабилност на Тръмп и слабия самоконтрол на импулсите му, но също и това, че е неспособен да разбере природата на длъжността, която изпълнява, на правителството, което ръководи, и на демокрацията, на която се е заклел да служи, заключава „Ню Йорк таймс“.   БТА", "date": "2018.09.08", "title": "Анонимният критик на Тръмп от Белия дом разбуни духовете в САЩ"}
