{"url": "http://www.classa.bg/%D1%81%D0%B2%D1%8F%D1%82/item/382663-the-wall-street-journal-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D0%BF%D0%BE%D0%B4%D0%B3%D0%BE%D1%82%D0%B2%D1%8F-%D1%81%D1%80%D0%B5%D1%89%D0%B0-%D0%BD%D0%B0-%D0%B2%D0%B8%D1%81%D0%BE%D0%BA%D0%BE-%D1%80%D0%B0%D0%B2%D0%BD%D0%B8%D1%89%D0%B5-%D0%BC%D0%B5%D0%B6%D0%B4%D1%83-%D0%BF%D1%83%D1%82%D0%B8%D0%BD-%D0%B8-%D1%82%D1%80%D1%8A%D0%BC%D0%BF", "text": "Белият дом смята, че потенциална среща между президента на Русия Владимир Путин и американския му колега Доналд Тръмп, може да намали напрежението, нараснало до \"пропорциите на Студената война\", според The Wall Street Journal.   Според високопоставен служител на правителството на САЩ, говорил с вестника при условие на анонимност, посланикът на САЩ в Русия, Джон Хънтсман, е бил във Вашингтон, за да се подготви за среща между двамата лидери. Въпреки това, планирането засега е в ранен етап и все още трябва да се споразумеят за дата и място.   В случай, че се проведе, срещата ще включва дискусии по Сирия, Украйна и контрола над ядрените оръжия.", "date": "2018.06.03", "title": "The Wall Street Journal: Вашингтон подготвя среща на високо равнище между Путин и Тръмп"}
{"url": "http://www.classa.bg/%D1%81%D0%B2%D1%8F%D1%82/item/382660-google-%D0%BD%D1%8F%D0%BC%D0%B0-%D0%B4%D0%B0-%D0%BF%D0%BE%D0%B4%D0%BD%D0%BE%D0%B2%D0%B8-%D0%B4%D0%BE%D0%B3%D0%BE%D0%B2%D0%BE%D1%80%D0%B0-%D0%B7%D0%B0-%D0%B8%D0%B7%D0%BA%D1%83%D1%81%D1%82%D0%B2%D0%B5%D0%BD-%D0%B8%D0%BD%D1%82%D0%B5%D0%BB%D0%B5%D0%BA%D1%82-%D0%B7%D0%B0-%D0%B4%D1%80%D0%BE%D0%BD%D0%BE%D0%B2%D0%B5%D1%82%D0%B5-%D0%BD%D0%B0-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D0%B0", "text": "Google не планира да поднови договора за спорния проект Maven с Пентагона, след като текущият изтича през 2019 г. Това заяви Даян Грийн, изпълнителен директор на Google Cloud, по време на среща със служители, съобщава Gizmodo.   В рамките на този проект Google предоставя на Министерството на отбраната на САЩ изкуствен интелект за анализ на изображенията, заснети от дронове. Според директорката, компанията няма да поднови договора поради отрицателната реакция, която е получил проектът. Тя добави, че следващата седмица Google ще разкрие нови етични принципи за използването на изкуствения интелект.   Разработването от Google на изкуствен интелект за военни цели предизвика отхвърляне от служителите на компанията. Хиляди от тях подписаха петиция за отмяна на договора, а десет души подадоха оставка в знак на протест.   Работниците на Google, които подадоха оставка, протестираха срещу участието на Google във военната сфера. Те също така изразиха своето убеждение, че отговорни за анализа на изображенията, заснети от дронове, трябва да бъдат хора, а не алгоритми.   Изявленията на Даян Грийн все още не са коментирани от официални представители на Google.", "date": "2018.06.03", "title": "Google няма да поднови договора за изкуствен интелект за дроновете на Пентагона"}
{"url": "http://www.classa.bg/%D1%81%D0%B2%D1%8F%D1%82/item/382661-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0-%D0%B2%D0%BE%D0%B9%D0%BD%D0%B0-%D0%BC%D0%B5%D0%BA%D1%81%D0%B8%D0%BA%D0%BE-%D1%89%D0%B5-%D1%83%D0%B4%D0%B0%D1%80%D0%B8-%D1%81%D0%B0%D1%89-%D1%82%D0%B0%D0%BC,-%D0%BA%D1%8A%D0%B4%D0%B5%D1%82%D0%BE-%D0%B1%D0%BE%D0%BB%D0%B8-%D0%BD%D0%B0%D0%B9-%D0%BC%D0%BD%D0%BE%D0%B3%D0%BE", "text": "Мексиканското правителство обяви отхвърляне на решението на САЩ за налагане на мита върху стомана и алуминий от Мексико, Канада и Европейския съюз (ЕС) и потвърди, че ще отговори чрез добавяне на мита за различни американски продукти, като плоската стомана. Също така, мярката на Пеня Нието включва и различни храни, като \"свински бут и плешка, колбаси и хранителни продукти, ябълки, грозде, боровинки и различни сирена\".   Въпреки че текстът на Министерството на икономиката не предоставя повече подробности или конкретен списък на всички участващи продукти, посочва се, че митата, наложени от Мексико, ще бъдат \"в размер, сравним с нивото на ефекта\" на Съединените щати. В същото време те изясняват, че мексиканската позиция ще бъде валидна докато САЩ д обърнат своята данъчна политика, която засяга съседната държава. \"Мексико повтаря позицията си срещу протекционистките мерки, които засягат и нарушават международната търговия\", се казва в документа.   Президентът на Националната камара на алуминиевата промишленост (Canalum), Рамон Белтран, заяви: \"Мисля, че реакцията на правителството на Мексико има нещо общо с удар там, където боли\" цитира Aristegui Noticias. Той добави: \"Това е движение на шахматните фигури\".   В същото време той изрази неприязън към този вид мерки, които според него се използват за оказване на натиск за преговори по Северноамериканското споразумение за свободна търговия (NAFTA): \"Няма да участваме в тази игра, защото NAFTA това е едно нещо, а раздел 232 – за митата - е друго. \"   Според интервюирания, най-големият губещ в този спор ще бъдат САЩ, тъй като ЕС също \"предприема действия по този въпрос\". Накрая той заключи: \"Съединените щати произвеждат алуминий, но също така купуват много от много части на света, тогава не разбирам инициативата на Доналд Тръмп, изглежда не е говорил с индустрията\".", "date": "2018.06.03", "title": "Търговска война: Мексико ще \"удари САЩ там, където боли най-много\""}
{"url": "http://www.classa.bg/%D1%81%D0%B2%D1%8F%D1%82/item/382662-%D1%82%D1%80%D1%8A%D0%BC%D0%BF-%D0%BF%D0%BE%D1%82%D0%B2%D1%8A%D1%80%D0%B4%D0%B8-%D1%81%D1%80%D0%B5%D1%89%D0%B0%D1%82%D0%B0-%D0%BD%D0%B0-%D0%B2%D0%B8%D1%81%D0%BE%D0%BA%D0%BE-%D1%80%D0%B0%D0%B2%D0%BD%D0%B8%D1%89%D0%B5-%D1%81-%D0%BA%D0%B8%D0%BC-%D1%87%D0%B5%D0%BD-%D1%83%D0%BD-%D0%B2-%D1%81%D0%B8%D0%BD%D0%B3%D0%B0%D0%BF%D1%83%D1%80-%D0%BD%D0%B0-12-%D1%8E%D0%BD%D0%B8", "text": "Американският президент Доналд Тръмп потвърди, че срещата на високо равнище със севернокорейския лидер Ким Чен-ун, ще се проведе в Сингапур на 12 юни, съобщиха местните медии. \"Ще видим какво ще се случи\", каза американският президент в това отношение.   Президентът засегна този въпрос след срещата си с висшия представител на Северна Корея, генерал Ким Йонг-хол в Белия дом, който му връчи писмо от вожда на Северна Корея.   Тръмп, който заяви, че писмото на Ким Чен-ун е много \"интересно\" и \"хубаво\", се срещна със севернокорейския представител за около два часа, през което време обсъждаха много въпроси, включително санкциите и края на войната. Също така президентът на САЩ каза, че на 12 юни няма да подпишат нищо и на този ден ще започне един процес. Тръмп каза в коментарите си, че не е отменил срещата на върха с Ким Чен-ун, а е отговорил само на изявленията на Пхенян и \"би било голяма грешка\", ако срещата не се състои.   \"Никога не съм казвал, че всичко ще се случи на срещата, мисля, че това ще бъде процес, но отношенията се развиват и това е нещо много положително\", каза президентът.   Доналд Тръмп изрази недоволството си от срещата на руския външен министър Сергей Лавров със севернокорейския лидер Ким Чен-ун. \"Аз се запитах какво би могла да бъде целта\", каза Тръмп, който все пак смята, че срещата може да бъде нещо \"положително\". Политическият анализатор Роберто Кесада предложи свой анализ, твърдейки, че негативното отношение на Доналд Тръмп към срещата на руския външен министър със севернокорейския лидер произтича от страха му от загуба на дипломатическо влияние. Американският лидер заяви, че е наясно с готовността на Северна Корея да се денуклеаризира и подчерта, че \"той повече не иска да използва понятието максимален натиск към страната. Ние се разбираме, виждате отношенията, не става дума за максимален натиск. Очаквам с нетърпение деня, когато ще мога да премах санкциите за Северна Корея\", каза той.   Тръмп заяви, че е разговарял с Ким Йонг хол за края на Корейската война и не изключва възможността за сключване на мирни споразумения между двете азиатски държави в резултат на срещата му с Ким Чен-ун.", "date": "2018.06.03", "title": "Тръмп потвърди срещата на високо равнище с Ким Чен-ун в Сингапур на 12 юни"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382654-%D0%BF%D0%BE%D0%BC%D0%BD%D0%B8%D1%82%D0%B5-%D0%BB%D0%B8,-%D0%B1%D1%8A%D0%BB%D0%B3%D0%B0%D1%80%D0%B8-%D0%BF%D0%BE%D0%BC%D0%BD%D0%B8%D1%82%D0%B5-%D0%BB%D0%B8-%D0%BA%D1%8A%D0%B4%D0%B5-%D1%81%D1%82%D0%B5,-%D0%B1%D0%B5,-%D1%8E%D0%BD%D0%B0%D1%86%D0%B8-%D0%B0%D1%80%D0%B5%E2%80%A6-good-bye,-auf-wiedersehen,-g%C3%BCle-g%C3%BCle", "text": "Помните ли, БЪЛГАРИ? Помните ли как новите ни ‘приятели и съюзници’ ни ‘съветваха’, че нямаме нужда от толкова големи ВВС, които щели да бъдат излишен разход върху осакатената ни икономика? Помните ли? Помните ли как доброволно ги нарязахме?      Помните ли как ни тупаха по рамото след това и ехидно ни се присмиваха… ВИЖТЕ НИ СЕГА!!!!    Вижте ни, ако все още имате очи да гледате! ПЛАЩАМЕ на чужди войск и да бранят българското небе!!! Сега ни хвърлят прах в очите, че само щели да гонят нарушителите… КОИ НАРУШИТЕЛИ?      Щъркелите, които се връщат от юг ли? Гърция е на прага на война със съюзника си от НАТО за нарушаване на тяхното въздушно пространство, а ние ИСКАМЕ ДА ПЛАЩАМЕ да навлизат в нашето… това ли ни е самоуважението като народ??? Това ли,бе, пияндурници заспали??? КЪДЕ СТЕ, БЕ, ЮНАЦИ? Салоните за красота, гей клубовете? Къде сте, бе, синове на юнашкото племе,, КЪДЕ?      Бодете кебапчето на виличката, не се косете… той Боко като не успя да опази българското небе, че ВИЕ ЛИ… лека нощ, големи да пораснете, че да се виждате по-лесно на камерите за селфитата! Аре… Good bye, Auf Wiedersehen, Güle güle              ", "date": "2018.06.03", "title": "Помните ли, БЪЛГАРИ? Помните ли?? КЪДЕ СТЕ, БЕ, ЮНАЦИ??? Аре… Good bye, Auf Wiedersehen, Güle güle"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382655-%D0%B2%D0%B5%D0%BB%D0%B8%D1%81%D0%BB%D0%B0%D0%B2%D0%B0-%D0%B4%D1%8A%D1%80%D0%B5%D0%B2%D0%B0-%D1%81-%D1%83%D0%BD%D0%B8%D1%89%D0%BE%D0%B6%D0%B8%D1%82%D0%B5%D0%BB%D0%BD%D0%BE-%D1%81%D0%BB%D0%BE%D0%B2%D0%BE-%D1%81%D1%80%D0%B5%D1%89%D1%83-%C2%AB%D0%BD%D0%B0%D1%80%D0%BE%D0%B4%D0%BD%D0%B8%D1%82%D0%B5-%D0%BF%D0%B8%D1%8F%D0%B2%D0%B8%D1%86%D0%B8%C2%BB", "text": "    Събрали се «гладичките умовце», титулувани МОН, турили си «важните кокоши физиономии», почесали своя «мозъчни ревматизъм», изстъпили се гордо връз политическото гюбре, па изврякали историческо решение.   А именно: Вън публицистиката на Ботйова от българското училище!   Обяснения няма, аргументи — хептен. Кои сме ние, прочее, та искаме обяснения от министерските «мудрословеснейши патки», тез повелители на знанието и просвещението!  Обаче!  Нищо не идва на празно място.   ***     1929-а. Появява се една книжка с цвят на плъх — «Чий е Ботев? Нравственият лик на тая зловеща личност».   Авторът е псевдоним. Макдъф.   Зад Шекспировия герой, който убива тиранина Макбет, се крие свенлив юнак — Петър Наумов. Журналист, когото никой не знае и не помни.   Ако прочетете тази книга (само с противогаз!), ще «научите», че Ботев е един «жестокосърден идол», един «панаирджийски глинен великан», един «долнопробен идеал», който е «причината за моралното и гражданствено падение на съвременната младеж» и «компрометира устоите на целокупното отечество за целите на една тъмна мафия».   Ботев е символ на «човешката помия», на «моралната мизерия, липсата на характер, невежеството, интелектуалната ограниченост», на «тъмните и необуздани животински нагони», на «зловещият хормон, от който била преситена неговата кръв», на «животинската завист спрямо по-даровитите, по-уважаваните, по-издигнатите».   Той е «тавански хайдутин», «книжен революционер», който «се бори с турчина на сцената на Войниковия театър, колкото да олаби своя нагон»; «безпримерен егоист и лицемер», който «монополизира ролята на най-голям вдъхновител на българския народ»; властолюбец, поискал «да стане некоронован султан на революционните комитети»; «бъдещ Цезар», с «преторианска гвардия от 10-15 скитници и нехранимайковци», който «се обкръжи с ореола на легендарен херой, та да изправи бунтовнически престиж срещу своя съперник — Левски».   Към него Левски е «запазил в душата си най-голямото презрение и отвращение» и «осуетил неговите грандомански диктаторски планове», а Ботев, този «гениален престъпник», който «има пръст в погубването на Левски», оплакал Апостола, за да пипне едни парици…   И най-сетне — повел чета поради «тънка егоистична сметчица» — «мислел, че черната, опасната работа е вече свършена и че той отива само да събира плодовете».   И «създаде от тоя поход една безпримерна хекатомба пред олтаря на своето лично «аз» и написа една от най-черните страници в българската история», и така «постигнал двете цели, които гонел: затриването на четата и плячкосването на славата на най-големия революционер (Левски — б.а.)».   Изобщо — Ботев е «вероломен демон на разрушението», на «нечовешки егоизъм и необуздана грандомания, подсладени с безпримерна тартюфщина», «който не се умори да съсипва и мрази», «чийто живот е просмукан от непресушима злъчка, омраза, злоба и жажда за разрушение и смърт», а писанията му са «напоени с яд, злоба и омраза».   Тази смрад (и още 100 пъти по толкова) прелива от пасквила на Макдъф.   През 1930 г. Петър Динеков нарича този пасквил «най-глупавата и долна книга, която някога е излизала на български език».   Ще минат 80 години и на български език ще излезе една също толкова долна, помийна книга, само че за Левски.   ***   1992-а. Макдъф изпълзя из небитието.   В нарочно указание министерските «мудрословеснейши патки» наставляваха българските учители «да не наблягат много на Ботев, Левски, Каравелов и Раковски, защото те не се ползвали с добро име в тогавашното общество».   Кое общество?!   На «нашите чорбаджии», «тези народни пиявици» с «дървените мозъци» и с «бегемотски кожи», които наричат работниците за освобождението на българския народ «вагабонти, шарлатани и чапкъни»?! Очевидно.   ***   1993-а. Макдъф се появи за трети път.   «Литературен форум» публикува «Размишления под една разстреляна икона». Авторът не се крие. Пъчи се.   Любен Дилов, писател фантаст.   Отдаден на високоинтелектуалната мисия да отърве българския народ от една фалшива икона, от един кух монумент, от един зловреден идол.   «Повечето паметници са кухи. Повечето икони възвеличават и освещават до святост качества, чиято обществена стойност днес вече е съмнителна», пише фантастът.   С надеждата да постави «началото на ново иконоборство, което да преобрази народа ни» и да прочисти националната история от лица със съмнителна обществена стойност като Ботйова (другото «съмнително лице» е Вапцаров).   Ботев виновен!   Защото е «първият и най-пакостен пример в нашата история» и вдъхновител на «всички тоталитаристично-тотемистични движения у нас — националистически, фашистки, комунистически».   Защото вместо да си пише стиховете във Влашко, извършил терористичен акт, превзел «Радецки» и погинал театрално, безсмислено и безоправдателно.   Ботев е виновен!   За това, че «със своята екзалтирана непригодност за военачалник» погубил «още сто храбри българи»; че фанатизмът засилил неговата «природна параноя», създал му «фалшива себепредстава»; че не се опазил, не се съхранил за поколенията и си останал едно «регионално явление»; че вместо «да трупа необходимата интелектуална култура» се захванал да освобождава България; че не проумял защо «Шекспир, Гьоте и Петрарка не са писали бунтовни стихове, а Вазов не е водил чета в Балкана»; че пожертвал живота си за някакво «население с предрационално тотемистично мислене».   Ботев е виновен!   Защото с тази си неразумна саможертва изкривил съдбовно «представата ни за мисията на интелектуалеца»; подсилил «разрушителните, идолопоклоннически инстинкти на масите», на оня «масов човек, който открай време, воден от някакво знаме, прострелва дробовете на ближния си или му изтръгва сърцето». ..   Когато НАТО бомбардира Белградската телевизия и уби 16 журналисти, фантастът, кристалният интелектуал възкликна:       Не, фантастът не бърка слово със свинското. Месото е несравнимо по-голяма ценност.   «Месото е по-важно от думите. Аз мога да ям месо мълчаливо»…   ***   2004-а. Макдъф се появи за четвърти път.   Загърнат в академична тога, украсен с научни титли. Академичният съвет на Факултет славянски филологии на СУ «Св. Кл. Охридски» изхвърли публицистиката на Христо Ботев от кандидатстудентския конспект.   Защото «съдържа твърде много алюзии към онези времена»; е «неразбираема за днешните деца», които «не познават културно-историческия и политическия контекст на онова време»; защото «сложността на тези произведения предизвиква ужас и отвращение у децата»; «не говори никой от сегашните езици на толерантността»; «няма ангажимент към красивото и доброто като универсални категории»; и защото обучението по литература трябва да се освободи от излишния баласт. От Ботев.   Децата не знаят и не трябва да знаят своята история.   Не разбират и не трябва да разбират посланията на времето.   Знанието е опасно.   Свободата — вредна.   «Онова време» е кодовото име на 5-вековното турско робство. «Онези времена» са величавото Българско възраждане и неистовите усилия за национално освобождение.   Една орда деконструктори на Българската голгота вече бяха обявили робството за благотворно присъствие, Възраждането — за измишльотина, апостолите — за актьори от селска вечеринка.   Макдъф осъди Ботев като морален изрод, суетен и себичен демон, погубител на Левски, БРЦК и на 120 момчета, а словото му отрече като «зла, разрушителна стихия».   Фантастът осъди Ботев като екзалтиран, фанатизиран параноик, който изтръгва сърцето на ближния си.   И двамата отричат личността на Ботев, неговия живот, неговата гибел, неговата безсмъртност.   И неговото слово.   Според академичния Макдъф публицистиката на Ботев е нетолерантна, тя говори с езика на омразата, на нетърпимостта, тя е грозна, зла, уродлива, варварска, ужасна и отвратителна. И предизвиква ужас и отвращение.   Към кого да е толерантен Ботев? Към робството? Към поробителя?   Към «дивия, варварския и безчовечния турски ярем»? Към «цивилизованите европейски вълци»? Но!   Щом Ботев е грозен, зъл, уродлив, ужасен, отвратителен и престъпен, значи робството е красиво, мило, добро, привлекателно, богоугодно и душеспасително. А свободата, достойнството и саможертвата са криминални символи на някакво първобитно варварство.   За щастие, каза академичният Макдъф, публицистиката на Ботев не е актуална. Ботев — също. Той е просто една «злободневна асоциация», една «неразбираема алюзия».   ***   2006-а, 130 години от гибелта на Ботев.   Макдъф отчете величави успехи: 80% от гимназистите не знаят кой е авторът на «Хаджи Димитър», 97% не са чели «Смешен плач» и не знаят що е това Парижка комуна.   Но пък 87% знаят «Води ме в някоя квартална кръчма».   Социологическото проучване предизвика кратковременен смут в общественото съзнание, 2-3 есеистични вопъла и поредната порция вайканици.   И всичко потъна в обичайната политическа смрад и безпросветна кал. А гимназистите, техните родители и учители дружно запяха «Води ме в някоя квартална кръчма!», поръчаха си по две умрели от студ бири, па замятаха упоителни и високопатриотични гюбеци, убедени, че формулата на успеха включва само «компютри и английски» и изключва императивно тъпи въпроси като «Кажи ми, кажи, бедний народе, кой те в таз робска люлка люлее?».   ***   2011-2012-а. Макдъф се появи за пети път. Комисията за защита от дискриминация (КЗД) констатира дискриминация «по възраст» в «На прощаване» — «младите са прокудени, немили, клети, недраги». При това — прокудени от «турска черна прокуда».   КЗД постанови в еди-кой си учебник «да бъде спестен и заменен с друг текст» следният цитат: «да гледа турчин, че бесней над бащино ми огнище»…   КЗД разпореди в друг учебник «да бъде спестен и заменен с друг текст» следният цитат:   «Той беше Мунчо. Като позна главата на любимия си Русияна, той вторачи яростни, безумни очи в нея и изригна в един дъжд от плюнки, една колосална попръжня против Мохамеда и султана. Обесиха го на касапницата. Тоя луд беше единственият човек, който се осмели да протестира». Това е финалът на «Под игото».   Поантата. Смисълът и посланието.   В трети учебник КЗД изиска «подходящ коментар» на «Една българка» и «Опълченците на Шипка», щото «анализът ненужно и небезпристрастно акцентира върху цитати, извадени от контекста», «турците са с всички характеристики на врагове», а българите «с всички характеристики на герои».       ***   Междувременно Макдъфите — социолози, псевдописатели и псевдоисторици — вилнееха и върлуваха. И постановиха, и отсъдиха:   «Ботев и Левски са момчета с девиантно поведение, които при други обстоятелства щяха да станат престъпници»; Левски е «детеубиец, българоубиец, кървава икона, баща на мутрите»; Баташкото клане е «дълбоко закостенял антагонизиращ националистически мит, който трябва да бъде деконструиран»; «Априлското въстание е селска свада»; Освобождението — робство, робството — рахатлък; няма българи — има османска нация, ерго — Ботев и Левски са си едни чисти османлии; «Под игото» е «националистически идиом». Ето ви наниз от идиоми:   «Националистическо куче се шири в каруца като пет пари в кесия и я кара през куп за грош»…   Макдъф едва не се задуши от праведен бяс.   Тъпите българи избраха своя любим роман — «Под игото» — «един посредствен, примитивен роман без литературни качества», защото «е прекалено български, архаично български, овехтял, спарен, неразбираем за децата, написан на един мъртъв език»…     ***   2018-а. Министерският Макдъф блесна отново.   Разпарчетоса «Под игото»; пакетира Черноризец Храбър с Бокачо и «Отечество любезно» с «Моето семейство и други животни»; като сущи Бай Ганьо простреля Алеко; и низвергна Ботевата публицистика от българското училище.   Студенти по журналистика, непрочели ни «Политическа зима», ни «Смешен плач» (за «Наместо програма» и дума да не става!), си мислят, че Великата френска революция и Парижката комуна са едно и също събитие, но за «компенсация» са убедени, че лорд Биконсфилд и Дизраели са две отделни личности.   Те не са чели «Народът вчера, днес и утре», защото не трябва (императивно!) да имат нищо общо с народа вчера, с народа днес и с народа утре.   Стигат им «компютри и английски», за да преуспеят!   Така повеляват «безцветните и спекулативни личности», за които «мъдростта е парата, вярата е дебело прасе, надеждата е пълната гуша».   А Ботев?   Той е баласт, предназначен за изхвърляне. Той не е актуален. Ето го неактуалният Ботев:          ", "date": "2018.06.03", "title": "Велислава Дърева с унищожително слово срещу «народните пиявици»"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/382656-%D1%81%D1%80%D0%B5%D1%89%D0%B0%D1%82%D0%B0-%D0%BF%D1%83%D1%82%D0%B8%D0%BD-%D0%B1%D0%BE%D1%80%D0%B8%D1%81%D0%BE%D0%B2-%D0%B1%D0%B5%D1%88%D0%B5-%D0%B8%D0%B7%D0%BD%D0%B5%D1%80%D0%B2%D1%8F%D1%89%D0%B0,-%D0%B2%D1%8A%D0%BF%D1%80%D0%B5%D0%BA%D0%B8-%D0%BF%D1%80%D0%B5%D0%B3%D1%80%D1%8A%D0%B4%D0%BA%D0%B0%D1%82%D0%B0,-%D1%82%D0%B2%D1%8A%D1%80%D0%B4%D0%B8-%D0%BF%D1%81%D0%B8%D1%85%D0%BE%D0%BB%D0%BE%D0%B3%D1%8A%D1%82-%D1%80-%D0%B9%D0%BE%D1%80%D0%B4%D0%B0%D0%BD%D0%BE%D0%B2", "text": "Росен Йорданов анализира езикът на тялото на двамата лидери по време на срещата. Ярко впечатление прави, че липсваше сърдечност и имаше голяма доза напрежение, коментира психологът.   По думите му още при прегръдката в началото има незавършени движения и от двете страни, което говори, че и двамата се контролират.   Жестовете и поведението и на Борисов, и на Путин говорят за това, че и двамата се чувстват некомфортно. Тази среща беше изнервяща и за двамата, каза още Йордано", "date": "2018.06.03", "title": "Срещата Путин-Борисов беше изнервяща, въпреки прегръдката, твърди психологът Р. Йорданов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382657-%D0%B8%D0%B4%D0%B2%D0%B0%D1%82-%D1%81%D0%BE%D1%86%D0%B8%D0%B0%D0%BB%D0%BD%D0%B8-%D0%B8-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D0%B1%D1%83%D1%80%D0%B8-%D0%BD%D0%B0%D0%B5%D1%81%D0%B5%D0%BD", "text": "След юни в управлението на страната ще започнат промени. Не само смяна на министри, но и завои в някои от политиките на правителството. Българите се чувстват като сираци, ужасно се нуждаят от справедливост. Болните се увеличават като лавина.   Това прогнозира пред Фрог нюз феноменът от Димитровград Стоянка Митева. Наследничката на Ванга и Вера Кочовска, както я наричат мнозина, рядко говори по политически теми. При нея обаче често ходят политици, които искат да узнаят какво очаква страната и самите тях в бъдеще.   Често ме питат за пари, за лични неща, за сватби и любовни истории. Иска ми се да се интересуват повече как живеят хората и да правят всичко, за да улеснят живота им.   Наесен ще има драстични промени, истинска буря се задава. Много мъка се е натрупала, много лъжи се изговарят, хората са уморени. София не е провинцията и на жълтите павета не се вижда как изнемогват българите по села и градове. Болести, болести… Несправедливост на всяка крачка. Все по-често ме молят, за да помогна срещу заболявания. Но тези болести са най-вече от напрежение, от мизерия и лошо отношение. Когато един народ не вярва на управниците – идват бурите. Ще има българска буря, - категорична е Митева.   Бойко Борисов имаше голяма подкрепа през първия мандат. Хората му повярваха. Само че вече десет години нищо не се променя. Идват млади семейства да търсят лек за детето си. Идват хора с тежки, нелечими заболявания. Смущавам се, че някои от тях, вярват, че може да се промени съдбата им. Няма как да стане. Виждам отчаяни хора и това ме наранява. Мъча се да облекча болките им, да помогна с каквото мога. От цялата страна идват. От София идват политици и заможни бизнесмени, а от провинцията – угрижени хора. Стоянка Митева е сравнявана от мнозина с Вера Кочовска и Ванга. Тя обаче не обича тези сравнения. Те са изключителни, феноменални, доказани от учени и изследователи. Аз имам енергия, която ми дава сили да помагам на хората. С каквото мога. Това ми, стига. Нямам право да отказвам помощ, споделя Митева, която често е наричана от медиите „ясновидката на елита“.", "date": "2018.06.03", "title": "Идват социални и политически бури наесен"}
{"url": "http://www.classa.bg/%D1%81%D0%B2%D1%8F%D1%82/item/382658-%D0%B1%D1%80%D0%B0%D0%B7%D0%B8%D0%BB%D0%B8%D1%8F-%D0%BE%D1%81%D1%8A%D0%B4%D0%B8%D1%85%D0%B0-%D0%BD%D0%B0-24-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80-%D0%BF%D0%BE%D0%B4%D0%B1%D1%83%D0%B4%D0%B8%D1%82%D0%B5%D0%BB%D1%8F-%D0%BD%D0%B0-%D0%B8%D0%BC%D0%BF%D0%B8%D0%B9%D1%87%D0%BC%D1%8A%D0%BD%D1%82%D0%B0-%D1%81%D1%80%D0%B5%D1%89%D1%83-%D1%80%D1%83%D1%81%D0%B5%D1%84", "text": "Едуардо Куня, президент на Камарата на депутатите на Бразилия, смятан за основен двигател на уволнението на Дилма Русеф, бе осъден от федералния съдия Соуса Оливейра на 24 години и 10 месеца затвор, за отклонения и нередности във Федералната икономическа каса, в рамките на операция Sépsis, съобщава O Globo. Куня е признат за виновен за престъпленията корупция, пране на пари и нарушаване на функционалната тайна.   Бившият депутат, който е затворник в Куритиба, вече бе осъден на 14 години лишаване от свобода в рамките на операция \"Лава Джато\". От своя страна, Енрике Алвеш, бивш министър на туризма и бивш председател на камарата, беше осъден на осем години затвор за пране на пари.   Съдията също така е постановил и в двата случая конфискацията на стоките и ценностите, получени чрез престъпната схема. Според решението, Куня ще плати глоба от 1,85 милиона долара, а Алвеш ще трябва да плати глоба от 265,000 долара.   През 2016 г., Едуардо Куня се очерта като един от най-ангажираните политици с обвинението срещу тогавашния президент Дилма Русеф, и бе на второ място след настоящият президент Мишел Темер, като кандидат да я замени на поста.   През 2015 г. Куня разреши искането за наказателно преследване, макар че скоро след това Върховният федерален съд (STF) временно отмени процедурата. След арестуването на бившия президент Луис Инасио Лула Да Силва, Камарата на депутатите одобри началото на политическия процес през април 2016 г.   През 2017 г., малко след първото осъждане срещу бившия президент на Камарата на депутатите, журналистическо разследване разкри предполагаем заговор за корупция, включващ Темер и Куня. Аудио запис, до който списание О Globo получи достъп, ангажира президента с предполагаемо заплащане за \"мълчанието\" на Куня, така че да не разкрива подробности за корупцията в Petrobras.   Сегашният държавен глава обаче отрече обвиненията. Този скандал предизвика срив на бразилския фондов пазар, обезценяване на националната валута и масови протести, които призоваха за уволнението на Темер.", "date": "2018.06.03", "title": "Бразилия: осъдиха на 24 години затвор подбудителя на импийчмънта срещу Русеф"}
{"url": "http://www.classa.bg/%D1%81%D0%B2%D1%8F%D1%82/item/382659-%D0%BE%D1%82%D0%BA%D1%80%D0%B8%D1%85%D0%B0-%D0%B2%D1%82%D0%BE%D1%80%D0%B8-%D1%87%D0%BE%D0%B2%D0%B5%D1%88%D0%BA%D0%B8-%D0%BC%D0%BE%D0%B7%D1%8A%D0%BA-%D0%B2-%D0%BA%D1%80%D0%B0%D1%8F-%D0%BD%D0%B0-%D1%81%D1%82%D0%BE%D0%BC%D0%B0%D1%88%D0%BD%D0%BE-%D1%87%D1%80%D0%B5%D0%B2%D0%BD%D0%B8%D1%8F-%D1%82%D1%80%D0%B0%D0%BA%D1%82", "text": "Човешкото тяло има втори \"мозък\", който се намира в края на храносмилателния тракт и се състои от невронна система, която регулира автономно мускулнитe контракции, необходими да експулсират изпражненията. Това се съобщава от проучване, проведено от австралийски учени и публикувано в Journal of Neuroscience.   Експертите анализират как движенията на червата зависят от сложна мрежа от милиони неврони, които принадлежат към чревната нервна система (SNE). За целта те записвали електрическите импулси в гладкия мускул на лабораторни мишки с помощта на електроди и невронни изображения с висока разделителна способност.   По този начин учените наблюдавали как тези \"мозъчни клетки\" задействат сигнала си по ритмичен и синхронизиран начин, за да регулират работата на дебелото черво.   \"Тези резултати идентифицират неизвестен досега. модел на невронна активност. Това е истински мозък \", каза Ник Спенсър, неврофизиолог от университета Флиндерс (Австралия), за портал ScienceAlert.   Освен това, от еволюционна гледна точка, невронната система може да се разглежда дори като \"първи мозък\", защото невронната мрежа се е развила преди централната нервна система.   Досега \"никой не е имал представа за това как точно популации от неврони в ENS водят до контракции в червата\", заключи Спенсър, като уточни, че познаването на този процес в добро здраве, ще позволи да разберем по-добре моторните модели на дисфункции от неврогенен характер в дебелото черво, ключов фактор за лечението им.", "date": "2018.06.03", "title": "Откриха втори човешки мозък в края на стомашно-чревния тракт"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382651-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D0%BA-%D0%BB%D1%83%D0%BA%D0%B8%D0%BB%D0%B8%D0%B0%D0%BD-%D0%B8-%D1%81-%D0%BD%D0%B5%D0%B3%D0%BE-%D1%87%D0%B5%D1%82%D0%B8%D1%80%D0%B8-%D0%BC%D0%BE%D0%BC%D1%86%D0%B8-%D0%BA%D0%BB%D0%B0%D0%B2%D0%B4%D0%B8%D0%B9,-%D0%B8%D0%BF%D0%B0%D1%82%D0%B8%D0%B9,-%D0%BF%D0%B0%D0%B2%D0%B5%D0%BB-%D0%B8-%D0%B4%D0%B8%D0%BE%D0%BD%D0%B8%D1%81%D0%B8%D0%B9,-%D1%81%D0%B2%D0%B5%D1%82%D0%B0-%D0%B4%D0%B5%D0%B2%D0%B8%D1%86%D0%B0-%D0%BF%D0%B0%D0%B2%D0%BB%D0%B0", "text": "    Св. мъченик Лукилиан  до старост бил идолски жрец. Но Господ Бог, Който на всички предлага спасение, му дал да разбере истината. Той разбрал пустота на идолите, на които служил толкова много години и повярвал в Христа. Вече в преклонни години се възродил за нов живот чрез благодатта на Господа Иисуса Христа и приел свето кръщение.    От цялата се душа и с всички мисли той се предал на християнското учение. Изпълнил се с пламенна любов към Господа и без страх проповядвал на елини и юдеи за възкръсналия Христос. Това било в град Никодимия , когато езичниците жестоко гонели християните. Лукилиан бил обвинен пред държавната власт, че с проповедта си подкопава устоите на държавата и се явява като развартител на народа. Жестоко изтезавали стареца и след това го затворили в тъмница.     По същото време там били затворени четири момци:  Клавдий, Ипатий, Павел и Дионисий , обвинени, че изповядват вярата Христова. Те се зарадвали, като видели Лукилиан. Всички заедно прекарвали дните и нощите в беседи за Бога и в пламенна молитва, като се готвели за свещено мъченичество.   След известно време те били изправени на съд и тук проявили непоколебимост в християнските си убеждения и твърдост във вярата. Те били предадени на нови изтезания, но Господ по чудесен начин показал Своята сила и благодат. По-късно те били изпратени във Византион, където били осъдени на смърт: четирите момци били убити с меч, а светият старец Лукилиан бил разпнат на кръст.   Към лика на тези свети мъченици се причислява и  девойката Павла . Сираче от детинство, тя се посветила на служба на бедните и страдащите: извършвала милосърдни дела, посещавала тъмници, утешавала с помощта си измъчваните християни и превързвала техните рани. По такъв начин тя служила и на св. Лукилиан и другарите му, и присъствала при техните страдания, като в сърцето си молела Бога да подкрепи Своите служители. Тя отишла подир тях в гр. Византион и след мъченическата им смърт погребала телата им. По-късно свети Павла се върнала в Никодимия, гдето продължавала - както и по-рано - да служи на Господа с милосърдни дела в лицето на по-малките Негови братя.   Скоро езическите власти узнали за нейната дейност в духа на християнското учение и управителят я подложил на страшни изтезания. Ангел Божий я подкрепял във време на мъченията и Божията благодат поддържала несломим духа на девойката при нейните страдания. Най-после тя била отправена във Византион, където била посечена с меч.", "date": "2018.06.03", "title": "Св. мъченик Лукилиан и с него четири момци: Клавдий, Ипатий, Павел и Дионисий, света девица Павла"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382652-3-%D1%8E%D0%BD%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 350 г. римският узурпатор Непоциан, от Константиновата династия, се провъзгласява за римски император и влиза в Рим начело на тълпа гладиатори.    През 1098 г. по време на Първия кръстоносен поход кръстоносците превземат Антиохия след 8-месечна обсада.    През 1862 г. избухват сражения между сърби и турци в Белград; Първа българска легия на Георги Сава Раковски се намесва в конфликта.    През 1927 г. дейци на ВМРО взривяват жп линията Скопие-Велес.    През 1934 г. изобретателят на инсулина - канадецът Фредерик Бантинг, е удостовен с благородническа титла.    През 1943 г. по време на Втората световна война цар Борис III се среща с Адолф Хитлер в Бергхоф (Берлин). На срещата е обсъдено положението в Гърция и е оказан натиск върху България да завземе цяла Егейска Македония със Солун и Моравската долина.    През 1950 г. френски алпинисти покоряват за първи път един от най-високите върхове в Хималаите - Аннапурна (8091 м.)    През 1959 г. Сингапур става независима от Великобритания държава.    През 1989 г. китайското правителство изпраща военни части, за да потуши протестите на площад Тянанмън.    През 2006 г. Черна гора официално обявява независимост, с което слага край на конфедерацията Сърбия и Черна гора.    ", "date": "2018.06.03", "title": "3 юни, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382653-%D0%BA%D0%B0%D0%BA-%D0%B5%D0%B4%D0%BD%D0%B0-%D0%BE%D1%82-%D1%82%D0%B8%D1%8F-%D0%BC%D0%B5%D1%81%D1%82%D0%BD%D0%BE%D1%81%D1%82%D0%B8-%D0%BD%D0%B5-%D1%8F-%D0%BA%D1%80%D1%8A%D1%81%D1%82%D0%B8%D1%85%D0%B0-%D0%B1%D0%B5%D1%80%D0%BE%D0%B5", "text": "След няколко години на прокарване, експертни групи, преводи, обсъждания и т.н. общинарите-патриоти в Стара Загора най-сетне се похвалиха с нещо голямо, което да осмисли политическите им кариери - смяната на имената на над 800 местности, махали и паланки.   На воеводските партии по принцип им е голяма тръпка да сменят стари турски имена - \"Атака\" се точи на връх Мусала от години, същата вълна на модерен “Възродителен процес\" грози и варненските Кабакум и Алджа Манастир.   Големият проблем на националистическите партии е фактът, че постоянно трябва да доказват колко патриотични и родолюбиви са и още повече - колко ПО-патриотични и ПО-родолюбиви са от всички останали.   Така де, Стара Загора се развива добре, работа има, заплатите стават като за България... Какво му трябва повече на човек от малко патриотизъм и една ракийка?   Трябва нещо голямо, което да остави следа. Защо да не е смяна на имената на тези области, които си се казват така от време оно. За улеснение на местните, разбира се - да не си мислите, че го правят за да трупат дивиденти година преди изборите?! И за благозвучие!?!   Ще се преведат имената на всички тези местенца на български, ще вкарат някое старо римско наименование и т.н., та като попиташ някой коренен жител на Стара Загора къде е Трапезата, той да се сети отведнъж.   Разбира се, може и да се пули неразбиращо няколко минути, след което (вероятно след допълнителни обяснения) да се сети, че му говориш за Ахча тахта и тогава да те насочи.   Големият купон, който ще настане в кадастъра с всички имоти, които се намират в преименуваните местности, е малка цена за това улеснение на гражданите. А и за няколко години ще минат всичките документални драми.   Истината е, че никой не се и замисля за тези имена. Иначе ще трябва да преведем и “мусака\" и “кюфте” на български. Националистическите партии обаче, както и по-горе казахме, имат постоянна нужда да доказват патриотизъм и родолюбие - иначе просто изчезва смисълът от съществуването им.   А в град като Стара Загора не е като да има някаква бурна нужда от това някой да напомня за родолюбивите емоции. Там хората пазят българщината, вярват, че градът е на 8000 години и планират паметник на име \"Центърът на Вселената\". Да не отваряме темата за \"Берое\"...   Зад ъгъла и зад разкопаното Аязмо обаче вече се вижда сянката на следващите местни избори. И партиите трябва да покажат какво са свършили за това време. Та тези 838 сменени имена отекват като стих на революционер във възрожденско читалище.   На практика - никому ненужна врътка, с която пак да се играе по тънката струна от турското робство и разпалват дебати.   Тези нови имена с нищо няма да променят бита на хората. Освен на онези, които трябва да прекарат няколко незабравими часа в кадастъра и да се оръсят с няколко стотака (евентуално, засега уж казват, че всичко щяло да е безплатно).   Важното е да се запеят пак партиотичните песни. \"Боят настана\" - срещу кого и какво не е ясно, защото последният подобен бой беше преди около век и половина и реално завърши в наша полза... Само че избори се задават, електорат има да се стяга, а разкопаните паркове и булеварди настървяват населението.   Това, че и големият идеологически враг - ДПС - ще засили неимоверно позициите си заради недоволството сред мюсюлманите е друга тема.   За обикновените българи темата с Възродителния процес може и да е забравена и да се отваря само с половин уста, но за българските турци още стои като обеца на ухото. И хиляди всяка година се събират в Джебел и Момчилград, за да почетат дадените жертви.   Но това не е тема, която да занимава по какъвто и да е начин, патриотите. Нали са махнали омразните турски имена на една камара ниви и поляни в района. Доброто дело е свършено. И така до следващия мандат в Общинския съвет.", "date": "2018.06.03", "title": "Как една от тия местности не я кръстиха \"Берое\""}
{"url": "http://www.classa.bg/%D1%81%D0%B2%D1%8F%D1%82/item/382644-%D0%B8%D1%82%D0%B0%D0%BB%D0%B8%D1%8F-%D0%B0%D0%B2%D0%B0%D0%BD%D1%82%D0%B8,-%D0%B4%D0%B8%D0%BB%D0%B5%D1%82%D0%B0%D0%BD%D1%82%D0%B8", "text": "Ето че се случи: леви и десни популисти ще управляват заедно в Италия. И ще бъде истинско чудо, ако новият премиер се окаже нещо повече от само тяхна марионетка. А това не вещае нищо хубаво нито за Италия, нито за ЕС.             В раждането на новото правителство на Италия накрая се наложи принципът: по-добре врабче в ръката, отколкото гълъб на стряхата! Хитрият шеф на крайнодясната партия „Лига\" Матео Салвини дълго се колеба и разчиташе на нови избори. Неговият рейтинг се покачи стремглаво и той се надяваше партията му да влезе подсилена в новия парламент. Накрая обаче надделя предпазливостта и той за втори път сключи брак по принуда с движението „Пет звезди\".   Неизвестни професори и начинаещи политици   Би било истинско чудо ако новият премиер се окаже нещо повече от една марионетка в ръцете на двамата партийни председатели. Неизвестният професор по право не принадлежи нито към „Лига\", нито към движението „Пет звезди\". Неговата власт му е дадена назаем. Джузепе Конте е предопределен да бъде слаба фигура. Той ще трябва първо да се консултира в двете партийни централи, преди да дава обещания на своите колеги Меркел и Макрон.   Но и като цяло ще бъде така с новото правителство, съставено само от новаци: нито един от министрите досега не е бил на ръководен пост дори в някоя община. Новият финансов министър е напълно непознат професор по икономика, комуто също липсва всякакъв управленски опит. След като научиха неговото име, мнозина потърсиха в интернет информация за бъдещия финансов министър и от малкото попадения в мрежата научиха, че Джовани Трия поне изглежда поддръжник на еврото.   С едно единствено изключение - новия външен министър - цялото италианско правителство е съставено от абсолютно начинаещи политици. Което може само да радва избирателите на двете партии, защото популистите се обявяват срещу властта на истаблишмънта. Но както се вижда от действията на кметицата на Рим от движението „Пет звезди\", която очевидно не се справя добре, за да управляваш не са достатъчни само високопарни фрази и добри намерения.   Нереално щедри обещания   Програмата на този брак между две напълно противоположни в идеологическо отношение партии се състои преди всичко от щедри подаръци за избирателите. А италианските избиратели са толкова петимни за промяна и нови лица в политиката, че са забравили аритметиката. Защото плоският данък, с който Матео Салвини иска да ощастливи своите привърженици, ще струва милиарди на държавата. Освен това ще носи печалба само за хората с доходи над 30 000 евро, а обикновените хора, които дадоха гласа си за популистите, ще бъдат още по-зле, отколкото преди.   Гарантираният минимален доход, който от „Пет звезди\" обещават на хората от по-бедните южни райони на страната, пък трябва да замени системата на социалното осигуряване, която в Италия от десетилетия не работи. За съжаление на държавата ѝ липсват средствата за това, а огромните бюджетни дупки, които ще възникнат от тези две начинания, не могат да бъдат запълнени с поемането на нови дългове. На този фон възниква въпросът как възнамерява Италия да се отърве от огромните си дългове, ако увеличава разходите си? Шепа икономически експерти се застъпват именно за този вариант. Особено сега, когато Доналд Тръмп е повел глобалната икономика към пропаст, изобщо не е ясно как Италия може да се спаси от затъване в блатото.   Кошмар за Европа   ЕС не го очаква нищо хубаво. Едва е преодоляна гръцката криза, и ето че се задава нова и още по-сериозна опасност за еврозоната. Гърция изобщо не може да се мери с Италия, която в икономическо отношение е 10 пъти по-голяма. И ако Рим обяви държавен банкрут, крахът на финансовите пазари ще повлече надолу цялата общоевропейска валута.     Все още не знаем колко от щедрите си обещания ще изпълни новото италианско правителство. Във всеки случай предстоят неспокойни времена за Брюксел, защото кабинетът на Конте ще поиска лиценз за безхаберно поемане на нови дългове. Брюксел обаче не може да позволи това, и крахът е предварително програмиран.   Колко ще издържи тази коалиция?   Но и по много други теми очевидно предстоят тежки конфликти и спорове с тези италианци. Искането на Матео Салвини за расово разделение във влаковете говори за неговите расистки и десноекстремистки възгледи. Ако той, в качеството си на вътрешен министър, затвори мигрантите в лагери, в Италия ще се разрази тежка битка за човешките права. Пълна загадка е и това, как ориентираното по-скоро наляво движение „Пет звезди\" може да изтърпи демагогията и намеренията на Матео Салвини.   И още нещо: популистите в Рим се опитват да убедят хората, че Германия е виновна за италианската криза. А това е злонамерена глупост. Средностатистическото благосъстояние на глава от населението в Италия е по-високо от това в Германия. Съседите обаче имат крещящ проблем с разпределението на благата. Затова, скъпи италианци, вземете се в ръце! И не приписвайте другиму хаоса, корупцията, безхаберието и всичко останало, което парализира вашата иначе така красива, страна!   Независимо от всичко им дължим едно \"Аванти, дилетанти!\"", "date": "2018.06.03", "title": "Италия: Аванти, дилетанти!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/382645-%D0%BF%D0%BB%D0%BE%D0%B2%D0%B4%D0%B8%D0%B2-%D1%82%D0%B0%D0%B9%D0%BC-%D1%81%D0%B0%D0%BA%D1%81%D0%BA%D0%BE%D0%B1%D1%83%D1%80%D0%B3%D0%B3%D0%BE%D1%82%D1%81%D0%BA%D0%B8-%D0%BE%D1%82%D0%BA%D1%80%D0%B8-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B0-%D0%B8%D0%B7%D0%BB%D0%BE%D0%B6%D0%B1%D0%B0-%D0%B7%D0%B0-%D1%81%D0%BF%D0%B0%D1%81%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B5%D0%B2%D1%80%D0%B5%D0%B8%D1%82%D0%B5", "text": "Скандална изложба, грубо изопачаваща и фалшифицираща историята на спасяването на българските евреи, бе открита вчера в Пловдив в присъствието на последния цар и бивш премиер Симеон Сакскобургготски   Документалната експозиция „Страната на спасените евреи“, която е създадена от Израелско-българския комитет на екстравагантния собственик на пловдивска болница д-р Невен Енчев, украсява новата зала на Областната администрация.   „Откриването на изложбата тук е специален знак и голямо признание за Пловдив. Пловдив също участва много дейно и активно в спасяването на българските евреи, което обаче нямаше да може да се случи без съдействието на Вашия баща - личното участие на Негово Величество Цар Борис“ – с тези думи д-р Енчев се обърна към Сакскобургготски.   По-нататък в словото си здравният мениджър посочи:   „Много са споровете за това кой спаси българските евреи. И, както винаги става в България, ние се делим на различни партии и по-малки звена, всеки от които си приписва спасяването на българските евреи.   Управлението на България, представено от Негово Величество, който беше единственият управник, който успя да се противопостави с доводи, които не биха могли да бъдат оборени дори от най-висшите ешелони на Третия райх. Царят спаси българските си евреи и се бори докрай!   Той каза едно-единствено изречение, което надделя:  „Нито един гражданин, нито един поданик на България няма да замине с ешелоните, където и да е. Те ми трябват тук, това са български поданици, те ще останат в своята страна“.   Да, за съжаление ние не можахме да спасим евреите на Тракия и Македония, но тогава тези земи бяха само администрирани от българската държава, те не бяха присъединени, както беше присъединена Добруджа. Затова ние нямаме грях към тях, както някои наши съседи се опитват да ни го припишат. Цар Борис, Българската православна църква и българският народ като един се изправиха и спасиха своите 48 000 евреи.   Лично със знанието, лично на съдействието на Вашата майка още 20 000 евреи са минали транзитно през България за Палестина - това значи, че ние наистина спасихме над 70 000 евреи. Единствената еврейска общност, която след Втората световна война се е увеличила, е българската. Българските евреи и сега , когато отида в Израел, наистина са много благодарни. Евреите признават това, а ние тук на местна почва продължаваме да се плюем“.   В отговор Сакскобургготски каза: „Благодаря за думите, които произнесохте. Искам да благодаря за тази изложба. Няма какво да се делят на партии и на организации, ние доказахме пред света, че България е спасила своите еврейски сънародници. Заслугата е на цялата страна и всеки един по свой начин може да се гордее. повече ме радва че си говорим за общите усилия. Благодарен съм за посрещането и искам да пожелая успех на тази изложба“.   Заедно със Симеон Сакскобургготски дойдоха неговата съпруга Маргарита и сестра му Мария-Луиза. В тържеството се включиха свита утвърдени царедворци , сред които бившите депутати Маргарит Мицев и Тошо Пейков, кинорежисьорът Евгений Михайлов, както и деца от пазарджишко училище.   На организираното от д-р Енчев зрелище присъстваха също областният управител Здравко Димитров, командирът на 68-а бригада „Специални сили“ бригаден генерал Явор Матеев, началникът на Областна дирекция на МВР-Пловдив комисар Атанас Илков и други. Изложбата показва тенденциозно избрани документи и дневници на висшия германски държавен апарат, както и на германските дипломати, които според организаторите доказвали активната позиция на българската държава в спасяването на 48 000 евреи.   Авторите открито обявяват Цар Борис III за спасител на българските евреи, докато историческата истина е точно обратната. Българската православна църква, антихитлеристката опозиция и широки обществени слоеве се противопоставиха на решението на Кобурга за депортирането на българските евреи към лагерите на смъртта.   Сред експонатите са и всички награди на българското царско семейство от световни еврейски организации.  Изложбата е дело на Израелско-българския институт и студия “Време” и се реализира с подкрепата на Министерството на културата, по повод Българското европредседателство.   Фалшификацията, която неглижира пронацистката политика на Цар Борис III по време на неговия едноличен режим, и представлява откровена гавра с паметта на загиналите в Холокоста евреи, е част от Културната програма за Българско председателство на Съвета на Европейския съюз и на НФ “Култура”.   Особено нахално е представянето й в Пловдив, където все още има живи свидетели на трагичните събития от Втората световна война, както и заради ролята на пловдивската общественост и митрополит Кирил, които с риск за живота си, се опълчиха на злокобната царска воля.   Откриването на изложбата на 8 май т.г. в София бе съпроводено с бурен скандал. Редица български общественици, историци и правозащитници написаха остро   срещу документалната манипулация. „Това е очевиден опит да се представи образът на цар Борис III и неговото пронацистко правителство в положителна светлина. Очевидно е, че съставителите на експозицията са предпочели да не посочват ясния исторически факт, че депортирането на 11 343 евреи е станало със съгласието на царя.   То е изпълнено от неговото правителство, начело с Богдан Филов – при това по законите, вкарани в Парламента от Министерски съвет, и подписани от самия цар!“, се посочва в откритото писмо.   Обществениците призоваха министъра на културата Боил Банов да не ходи на откриването на изложбата в кафенето на Съюза на архитектите в София. В крайна сметка министър Банов не отиде, но за сметка на това на откриването е присъствал вицепремиерът Валери Симеонов.   Скандалната изложба престоя само ден в Съюза на архитектите, след което бе свалена, тихомълком. Вчера бе откриването в Пловдив, а д-р Енчев не крие плановете и да гастролира с нея из големите градове на страната.", "date": "2018.06.03", "title": "Пловдив тайм: Сакскобургготски откри скандална изложба за спасяването на евреите"}
{"url": "http://www.classa.bg/%D1%81%D0%B2%D1%8F%D1%82/item/382646-%D0%BC%D0%B0%D0%B4%D0%BB%D0%B8%D0%BD-%D0%BE%D0%BB%D0%B1%D1%80%D0%B0%D0%B9%D1%82-%D0%B2%D1%8A%D0%B2-%E2%80%9E%D1%84%D0%B0%D1%88%D0%B8%D0%B7%D1%8A%D0%BC-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B5%D0%BD%D0%B8%D0%B5%E2%80%9C-%D1%85%D0%B0%D0%BC%D0%B5%D0%BB%D0%B5%D0%BE%D0%BD%D1%8A%D1%82-%D0%BE%D1%80%D0%B1%D0%B0%D0%BD-%D0%B8-%E2%80%9E%D0%BD%D0%B5%D0%BB%D0%B8%D0%B1%D0%B5%D1%80%D0%B0%D0%BB%D0%BD%D0%B0%D1%82%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F%E2%80%9C", "text": "Във „Фашизъм: Предупреждение“ първата жена, държавен секретар на САЩ, Мадлин Олбрайт се основава на личните си преживявания като дете в разкъсваната от война Европа и внушителния си професионален опит като дипломат. Тя съставя фактологични портрети на съвременни лидери като Тръмп, Путин, Ким Чен Ун, Ердоган, които пренебрегват демократичните институции и спекулират със страховете на собствения си народ – тактики, присъщи още на фашистите през 20-те и 30-те г.   Тя предупреждава, че фашизмът днес представлява много по-сериозна заплаха за международния мир от когато и да било след края на Втората световна война. Стремежът към демокрация, завладял света след падането на Берлинската стена, е утихнал. В много държави икономическите, технологичните и културните фактори отслабват политическия център и водят до възхода на крайнодесни и крайнолеви формации.   Мадлин Олбрайт пише: „Фашист е някой, който силно се идентифицира с цяла нация или група и твърди, че говори от нейно име, но не го е грижа за правата на другите и е готов да използва всякакви средства, включително насилие, за да постигне целите си“.  „Фашизъм: Предупреждение“ (Ера, превод Юлия Чернева) е написана с мъдрост и тревога от човек, който не само е изучавал историята, но е участвал в създаването й, тя ни призовава да научим уроците си и да осмислим поуките, за да не повторим трагичните грешки от миналото.   Mадлин Олбрайт (1937) е шейсет и четвъртият държавен секретар на САЩ в периода 1997–2001 г. Бележитата ѝ кариера включва и постове в Капитолия, в Съвета за национална сигурност и като постоянен представител на САЩ към ООН. Тя живее в Джорджтаун, окръг Колумбия, и Вирджиния. Следва откъс. Полша най-ефективният глас за свобода в края на Студената война е този на Лех Валенса, избухливия, но симпатичен корабостроителен работник с мустаци като на морж. В Чехословакия това е закачливият любител на музиката, драматургът Вацлав Хавел, а в Унгария – младият футболен запалянко с гарвановочерна брада Виктор Орбан. Първите двама са международно одобрявани, докато третият, Орбан, е по-противоречив. Той все още има почитатели в родината си, но за мнозина външни наблюдатели е „ксенофоб, антидемократичен националист с жесток дневен ред срещу бежанците“.       Кой се е променил повече – идеалистът от 1989 г. или онези, които го съдят?   През първите си петнайсет години новата Унгария отговаря на очакванията. Изборите са състезателни и честни, съдилищата – независими, медиите – плуралистични, и основните свободи – зачитани. Като държавен секретар, бях много доволна, когато през 1999 г. се включих в приемането на Унгария в НАТО. Пет години по-късно страната беше приета и в Европейския съюз. Сред видните ѝ личности беше сега гладко избръснатият Орбан, чиято партия ФИДЕС заемаше пространството вдясно от центъра на политическия спектър и многократно се дуелираше с партията на левите, социалистите. Битката беше ожесточена и по всяка вероятност би останала такава, ако Орбан не беше получил един безценен подарък.   През 2006 г. социалистическият министър-председател признава на партийна конференция, че е лъгал „сутрин, вечер и нощем“, и че „ние се издънихме. Не малко, а много“, като нарича Унгария – в учтив превод – „тази червясала страна“. Пълната с нецензурни думи изповед би трябвало да е лична, но е записана тайно (никой не е сигурен от кого) и излъчена по националните медии. Гафът спуква балона на социалистите и помага на партията на Орбан да пос­тигне победа на следващите избори, произведени през 2010 г.   Новият правителствен глава веднага се залавя за работа. Дневният му ред е националистически, патриотичен по тон и обвит в червеното, бялото и зеленото на унгарското национално знаме. Европейските колеги на Орбан го намират за дразнещ – надут фукльо, който изнася представления пред народа си и не оказва никаква помощ за решаването на по-мащабните проблеми на континента. Всеки път, когато министър-председателят заклейми бюрократите в Брюксел, раздразнението им се засилва, а в Унгария отекват аплодисменти навсякъде, от високотехнологичните предприемачи в Дебрецен до производителите на салам и червен пипер в Сегед. За Орбан единството в Унгария е преобладаваща тема, по която непрекъснато говори.    Единството, което той си представя обаче, се определя от кръвни, не от гранични линии. За него човек с унгарски произход, който живее в Сърбия или Румъния, е по-автентичен унгарец от някой ром или турчин, роден и израснал на унгарска територия. Министър-председателят използва национални недоволства, датиращи от времето на Османската империя, но отделя специално внимание на мирния договор от 1920 г., наложен от победителите в Първата световна война, който отнема две трети от територията на Унгария. Той приканва гражданите да се пазят от заплахи за колективната им идентичност и непрестанно се позовава на етническа гордост, основаваща се на обща история, ценности, религия и език. За вдъхновение се обръща не към мултиетническа Америка или големия шатър, в който се е превърнала Европа. Идеалът му е онова, което той нарича „нелиберална демокрация“, и моделите на управление, които одобрява, са тези на Путин в Русия и на Ердоган в Турция.   Нелибералната демокрация се фокусира върху предполагаемите потребности на общността, а не върху неотменимите права на индивида. Демократична е, защото уважава волята на мнозинството, а е нелиберална, защото не зачита интересите на малцинствата. Орбан даде ясно да се разбере, че стремежите на мнозинството съответстват точно на програмата на неговата партия ФИДЕС. По негови изчисления народът и партията са в деликатно равновесие, а техни опоненти са чужденци – враговете на Унгария. Този начин на мислене наистина е нелиберален и е отзвук на патриотарския национализъм, който отведе Мусолини до властта преди едно столетие.   Мусолини е идеологически хамелеон, същото може да се каже и за Орбан. Когато е бил тийнейджър, този славен антикомунист е бил секретар на комунистическа младежка организация. Безкомпромисният днес защитник на нелибералната демокрация в началото на кариерата си е бил вицепрезидент на Либералния интернационал, федерация, посветена на свободната инициатива и социалната справедливост.    Днес скептичен към всичко европейско, някога Орбан беше един от онези, които разпалено лобираха за присъединяването на Унгария към Европейския съюз. Като партиен лидер, той провежда консервативна политика в икономиката, но настоява и за данъчни и социални инициативи в полза на бедните. Откакто влиза в публичния живот, тактиката му е гъвкава, а амбициите – безгранични. Орбан е дебелокож опортюнист, който обича да командва. Би било преувеличение да предположим, че вкарва насила Унгария във фашистка усмирителна риза, но я насърчава да се чувства удобно в широка ултранационалистическа дреха.   От 2010 г. насам ФИДЕС използва влиянието си в изпълнителната и законодателната власт, за да пренапише Конституцията по начин, който увеличава властта на министър-председателя и в същото време ограничава властта на Парламента. За да разшири кръга на консервативните гласове, правителството разпростря привилегиите на унгарското гражданство до етническите унгар­ци, които живеят извън пределите на страната. Верни на партията хора завзеха контрола върху Конституционния съд, Националната избирателна комисия и голяма част от съдебната власт. Администрацията е заменила каналите на обществените радио и телевизия със спонсорирани от държавата медии, изсмукала е силата на профсъюзите, преправила е учебните програми и се опитва да диктува съдържанието на филми и театрални пиеси. Уютът между министерствата и новото поколение олигарси даде на ФИДЕС богат източник на финансова подкрепа – и изобилие от възможности за корупция.   Орбан свири саундтрака към всичко това, като непрекъснато повтаря епичните моменти в унгарската история, подтиквайки унгарските жени да раждат повече бебета, и надълго и нашироко осъжда предполагаемата намеса на финансирани от чужбина неправителствени организации. Той откроява особено много инициативите на Фондация „Отворено общество“, финансирана от унгарския емигрант Джордж Сорос. Унгарският лидер обвинява Сорос, че плаща на либерали, за да критикуват ФИДЕС, и че дава пари на журналисти да пишат нелицеприятни материали. В упорития идеалист с дълбоки джобове Сорос, изглежда, има нещо, което вбесява Орбан. Може би защото на двайсет и няколко години бъдещият министър-председател приема стипендия от Фондация „Сорос“, за да учи в Оксфорд. Или може би защото Сорос го обвинява, че превръща Унгария в „мафиотска държава“.   Орбан очевидно не се страхува да предизвиква Европа. В миналото унгарските герои са проповядвали освобождение от австрийските монарси, агресивни съседи и комунистически диктатори. Орбан предизвиква одобрение, като обещава да освободи Унгария отново, този път от още по-коварен враг: бюрократите в Брюксел. Европейският съюз, който изпраща в Будапеща много повече пари, отколкото получава, не се забавлява от плакатите „Да спрем Брюксел“, които се борят за пространство с плакатите против Сорос на унгарските билбордове и автобуси.   Орбан е обект на водопад от международни критики, които обаче не влияят на подхода му. В края на краищата, той има приятели наблизо.   * * *  Войната на воля между Унгария и Полша, от една страна, и Европейския съюз, от друга, е важна проверка за това докъде ще доведе крайният национализъм. Въпреки големите усилия на клакьорите на Европейския съюз в отговора няма нищо предопределено. Страхът, че фашиз­мът може да се завърне на континента, където се е родил, стимулира интеграцията на Европа, но той е вече седемдесетгодишен и също като човешките същества с течение на времето остарява.   Всъщност всяка страна в Европа е продукт на националистическо движение, процъфтяло през XIX век или по-рано. Доктрината на президента Удроу Уилсън за самоопределение даде тласък на идеята, че там, където живее народност, трябва да има държава – колкото и непрактично е да се осъществи тази концепция в регион, където движението на хора и удивителната спонтанност на романтиката се съчетават, за да свържат съвсем различни родословия. Представата за чиста кръв е смехотворна, но това не спира племенните инстинкти и съпътстващите ги национални митологии да упражняват мощен натиск върху поведението, както толкова трагично демонстрира Втората световна война. Необходим беше шокът от тази война, за да породи достатъчно силна реакция в страните и те да възприемат регионалната интеграция, но този избор винаги е бил по-убедителен логически, отколкото емоционално. Втората световна война още не е свършила, когато Жан Моне, често описван като бащата на Европейс­ката общност, казва пред Френския комитет за национално освобождение:   В Европа няма да има мир, ако държавите се възстановят на основата на националния суверенитет в името на престижна политика и икономическа протекция … Страните в Европа не са достатъчно силни поотделно, за да гарантират на своите народи необходимото благосъстояние и социално развитие. Ето защо европейските държави трябва да се преустроят в икономическа федерация.   Това прагматично виждане е осъществено. Европейският съюз и предшествениците му бяха рекламирани като генератори на благоденствие, средство за комбиниране на пазари, което намалява цената на правенето на бизнес и предотвратява деструктивната борба за конкуриращо се предимство между съседи. Създадени са регионалните институции. Сега Европейският съюз е втората най-голяма икономика в света след Съединените щати.   Четиринайсет от трийсетте най-богати страни са в Европа. На континента пропастта между най-богатите и най-бедните нации се стесни, когато свежи инвестиции започнаха да изплащат дивиденти в по-бедни страни като Румъния, България и Словакия. И все пак ползите не съответстват напълно на очакванията. През петдесетте и шейсетте години безработицата в голяма част на Западна Европа беше под 2 %, а годишният икономически растеж – 6–7 %. Тези цифри изглеждат като въздушна кула в днешната ера на по-многобройно население, по-свит бюджет и хронична безработица.   Предимството на Европейския съюз е, че освобождаването на Европа от единната валута и общата регулаторна структура би било изключително разрушително и скъпо. Онези, които изпитват носталгия по добрите стари дни в региона, не си спомнят, а бленуват. Ако Европа се върне на трийсет граници, трийсет валути, трийсет ръководства с правила и двайсет и няколко езика, резултатът ще бъде още по-голяма бюрокрация, не по-малка, и по-малко пари, не повече, в джоба на средностатистическия работник, фермер или професионалист.   Ахилесовата пета на европейския проект е, че винаги е бил спусната отгоре инициатива. Много хора така и не го харесаха. През 1992 г. гласовете на френските гласоподаватели едва преминават 50-процентната бариера за Маастрихтския договор, който създаде рамката на Европейския съюз – хладно одобрение. В Дания гласоподавателите отначало отхвърлят договора, но после размислят, след като някои „изключения за Дания“, подсладиха сделката. Година след година проевропейски настроените политици на континента трябва да молят гласоподавателите си да подкрепят интеграцията, създавайки сред публиката си в най-добрия случай вълна на лек ентусиазъм.   През деветдесетте години централноевропейските държави се нареждат на опашка да се присъединят към Европейския съюз, защото виждат членството като най-сигурния начин да направят необратима независимостта си от Москва. Да имаш дом в Брюксел означава да бъдеш част от Запада и да споделиш благоденствието и свободата на Европа. Те не очакват, че дребният шрифт ще включва правила, които ще регулират голяма част от ежедневния живот – от размера на краставиците и дефиницията за шоколад до правото на птицепроизводителите да убиват и ядат собствените са патици. В европейския брак между регион и държава все още има икономически смисъл, но страстите охладняват.   Председателят на Европейската комисия Жан-Клод Юнкер призна: „Една от причините европейските граждани да се отдръпнат от европейския проект е, че ние се намесваме в твърде много области на личния им живот“.   За мен съдбата на континента често е тема на разговор със стари приятели, много от които някога са оглавявали министерства на външните работи в страни като Обединеното кралство, Франция, Германия, Италия, Испания, Швеция и Португалия. Най-много съжаляваме, че лидерите подцениха негодуванието, което хората ще изпитат, когато длъжностни лица, в чиято преценка те се съмняват и за които не са гласували пряко, им казват какво да правят. Нашата група, която е пътувала много, разбира каква е цялостната цена на интеграцията, но за онези, които работят във ферма в Полша или във фабрика в Братислава, лоялността към Брюксел не идва естествено и непринудено, ако изобщо я има. Боим се, че отчуждаването от европейския проект ще продължи да се засилва.   Една от причините за безпокойство е, че макар твърде голямата бюрокрация да е дразнеща, за вътрешноевропейската солидарност съществува още по-голяма заплаха. Опасността идва отвън, от страха, че имигрантите – легални или нелегални – ще залеят страните, ще ги удавят икономически и ще размият идентичността на европейс­ките народи. Предпоставката за Европейския съюз е, че отделните хора трябва да се възприемат по-малко като французи, чехи, словенци или други и да се смятат само за европейци. С течение на времето този призив губи прив­лекателността си и лицата, които надничат от европейските огледала, стават все по-разнообразни.   През шейсетте години, когато идеята за регионално единство набира скорост, безработицата в Западна Европа е много по-ниска и редовно се търсят имигранти, които да работят на нивите, във фабрики и магазини. От началото на седемдесетте години недостигът на работна ръка се превръща в излишък и колата на радушния прием се счупва. Не помага фактът, че много от по-скорошните мигранти са очевадно „неевропейци“ по раса или вероизповедание. От 1975 г. насам мюсюлманското население на Европа се е увеличило повече от три пъти. Само във Франция живеят близо шест милиона – 9 % от населението ѝ – и от години критици от дясното пространство настояват, че мюсюлманите не могат да „станат французи“.   В това време, докато раждаемостта на коренното население на Европа остава в застой, новодошлите се плодят и размножават. С течение на времето неприязънта към тях расте, наред с оплаквания за престъпност, сблъсък на ценностни системи, високи цени за социално осигуряване и надпревара за работа. Днес близо две трети от гражданите на страните в Европейския съюз мислят, че имиграцията има вредно въздействие върху обществата им. Космополитността, някога смятана за добродетел, сега е толкова на мода, колкото и нативизмът.   През 2015 г. имиграцията става първостепенният политически проблем в Европа заради огромния приток пристигнали хора от Сирия и Северна Африка точно в момента, когато терористични атентати заемат централното място на сцената с вдъхновени от ИДИЛ фанатици, които взривяват нощни клубове и прегазват с камиони пешеходци в някои от най-големите градове на континента. Ефектът на кризата се чувства в Обединеното кралство, където предпазливостта към мигрантите почти със сигурност означава разликата между успеха или провала на референдума за Брекзит през 2016 г., упражнение в икономически мазохизъм, за което британците дълго ще съжаляват. Недоволното мърморене срещу брака им с Европейския съюз и заплахите, че ще го напуснат, дава на британците предимство на масата за пазарене, но опровергаването на собствената им заблуда и подаването на молба за развод им го отнемат.   В Унгария кризата с бежанците предоставя на министър-председателя Орбан поредната предполагаема екзистенциална заплаха, срещу която да обедини народа си. Вместо да работи конструктивно с регионалните и глобалните институции, за да стабилизира потока от мигранти и да отговори на хуманитарните им потребности, Орбан избира да разпалва параноя. Пренебрегвайки факта, че сравнително новите мигранти шумно настояват да влязат в Унгария, министър-председателят заяви: „Масите, които пристигат от други цивилизации, застрашават начина ни на живот, нашата култура, нашите обичаи и християнските ни традиции“. Той казва, че мигрантите ще донесат „престъпност и терор … масови безредици … бунтове… [и] банди, които ще тормозят нашите жени и дъщери“. Орбан обръща малко внимание на сериозната хуманитарна катастрофа в Средния изток, която предизвика масовото изселване, както и на тежкото положение на стотици хиляди много млади и много стари хора, чийто живот е изложен на риск, без да имат абсолютно никаква вина. Вместо това той описва кризата като „предварително изготвен“ и „дирижиран“ от Европейския съюз план да „се транспортират тук чужденци колкото е възможно по-бързо и да се заселят сред нас“ с цел да се префасонира „религиозният и културният пейзаж в Европа и да се преустроят етническите му основи“.   * * *  В стремежа си да успокои тревогите на гласоподавателите Виктор Орбан ги уверява: „Ние сме такива, каквито бяхме, и ще бъдем такива, каквито сме“. Това послание за изключителност и неизменност е предназначено да бъде източник на утеха, но освен това е примесено с предразсъдъци и е абсолютно лишено от амбиция. Няма никакъв намек за постигане на нови прозрения, жажда за нововъведения, любознателност или загриженост за другите и желание да се гледа напред за нещо друго освен онова, което вече е било. Колко, жалко. Историята на Европа – и всъщност на света – е опетнена с кръвта на нации, убедени, че пътят към славата може да бъде намерен, като омаловажаваш другите и вървиш сам.", "date": "2018.06.03", "title": "Мадлин Олбрайт във „Фашизъм: Предупреждение“: Хамелеонът Орбан и „нелибералната демокрация“"}
{"url": "http://www.classa.bg/%D1%81%D0%B2%D1%8F%D1%82/item/382647-%D0%BD%D0%BE%D1%80%D0%B2%D0%B5%D0%B6%D0%BA%D0%B8%D1%82%D0%B5-%D1%81%D0%BE%D1%86%D0%B8%D0%B0%D0%BB%D0%BD%D0%B8-%D1%81%D0%BB%D1%83%D0%B6%D0%B1%D0%B8-%D0%BA%D0%BE%D1%88%D0%BC%D0%B0%D1%80%D1%8A%D1%82-%D0%BD%D0%B0-%D1%80%D0%BE%D0%B4%D0%B8%D1%82%D0%B5%D0%BB%D0%B8%D1%82%D0%B5", "text": "Темата за норвежката служба за защита на децата - Barnevernet далеч не е нова. Barnevernet действа от години насам, налагайки националните правила за защита на децата.   На децата в Скандинавската държава се гледа като на държавен приоритет. Съответно държавните институции са особено стриктни и без притеснения налагат най-строгите възможни санкции. Семейства от редица държави по света търсят правата си, след като норвежката система е отнела децата им.     Как обаче една държава, която е известна с уважението си към човешките права, се въвлича в такива скандали? И още повече - защо продължава да финансира тази програма, когато има толкова много негативни реакции от редица други държави?   Да започнем от самото начало. Barnevernet (буквално \"защита на детето\" на норвежки език) е обществена агенция, отговаряща за благосъстоянието на децата, и има клон във всяка област на Норвегия. Според норвежкото право Barnevernet има правомощието да действа директно, ако подозира, че дадено дете се намира в застрашаваща го ситуация.   Как?   Като отнеме детето от родителите и го постави в приемно семейство или в някой от институционалните домове за социални грижи в зависимост от конкретната ситуация.   Това не е необичайно само по себе си - реално така действат институциите за закрила на детето в повечето държави по света, включително и в България, макар тук тази крайна мярка да се прилага изключително рядко.   Противоречието започва с това как точно Barnevernet използва дадената й от закона власт и колко често.   Реално проблемите започват през 2008 г., когато при ужасен инцидент баща пребива детето си до смърт. Оттогава насам политиката на Barnevernet става значително по-стриктна, когато става дума за извеждане на дете от семейството му. Понякога това се случва дори и веднага след самото раждане на детето.   Данните на норвежкото правителство показват, че от 2008 г. насам Barnevernet отнема по между 8-9 хил. деца от семействата им годишно.   Това засяга не само семейства на местни норвежци, но и децата на чужденци, които са се преместили да живеят в страната.   В интерес на истината по-голямата част от децата биват отнемани не толкова заради насилие, злоупотреби спрямо тях или пиянство на родителите, колкото заради неподходяща среда на живеене като това често включва случаи на родители с ментални заболявания.   Правилата тук са стриктни, а Barnevernet непоколебимо заявяват, че всички деца, които живеят на територията на страната, независимо дали са граждани на Норвегия или деца на имигранти, се ползват с едни и същи права. И щом родителите им живеят в Норвегия, ще спазват норвежките закони.   Компанията за наемане на чужденци в държави от ЕС публикува няколко препоръки, изготвени въз основа на информация от норвежките институции за закрила на детето, с които чуждите граждани трябва да се съобразяват в Норвегия.   Алкохол и партита:   - Чаша вино на вечеря е приемлива. Постоянното пиене обаче е нещо съвсем различно.   - Късно вечер след парти майка шофира колата, а до нея се возят децата и пияният й, спящ съпруг. Спира я пътна полиция. Ще информират ли те Barnevernet? Не, защото не са нарушени правата на децата. Единият от двамата родители е напълно способен да се грижи за тях. Разбира се, трябва да са спазени всички правила за движение - децата трябва да са с колани, а ако са под определена възраст - в детска седалка.   - Ако правите парти (с алкохол и силна музика) у дома, уверете се, че децата са заспали и нищо не им пречи да си почиват. Децата не трябва да играят наоколо, където има хора, които консумират алкохол и слушат силна музика. Като цяло пиенето пред деца е нежелателно и на него Barnevernet не гледа с добро око. То само би ви донесло черни точки, ако се стигне до тяхна намеса.   Психологическо и физическо насилие:   - Да разклатиш, шамаросаш, удариш (независимо по главата, дупето или по ръката) дете или да направиш какъвто и да е агресивен физически контакт спрямо него се разглежда от норвежките закони като насилие над дете.   - Насилието между съпрузите. Ако насилието не спира дълго време и се подаде сигнал в Barnevernet, децата могат да бъдат отведени.   - Ако сте новодошли и искате да наемете само стая за цялото си семейства (с деца), хазяинът вероятно ще ви откаже, тъй като по закон на всяко дете трябва да бъде осигурена отделна стая.   - Според Норвежкия наказателен кодекс, ако децата видят или чуят как единият родител упражнява насилие спрямо другия, това се брои и като насилие срещу детето. Така че обърнете внимание на споменатото по-горе, защото едно дете не трябва да бъде свидетел на агресивни кавги между родителите си (например, случаи на развод и протичащи скандали около него).   - Понякога родителите се чувстват безсилни и действат с чувство на неудовлетвореност и гняв, когато тийнейджърът им се прибира у дома късно вечер след вечерния си час, или детето се държи абсолютно невъзпитано и прави противоположното на това, което те му казват. В подобни ситуации майката и/или бащата започва да разтърсва детето, да го бие или да му удря шамари. Това не е приемливо в Норвегия и въобще не се толерира от Barnevernet. Понякога дори вербалната агресия и да се развикаш на детето може да доведе до това съседите да подадат сигнал в социалните служби.   Условия за живот:   - Децата трябва да имат своя собствена стая; за предпочитане е всяко да е с отделна стая.   - Момче и момиче могат да живеят в една стая, но само докато са по-малки. В по-напреднала възраст това не прави добро впечатление на социалните служби.   - Изискванията за жилищните зони зависят от общината. Социалните работници не проверяват условията на място, освен при сигнал.   Други препоръки:   - Ако родителите не искат да ваксинират дете, това е тяхно право. Деца под 7 клас не могат да бъдат ваксинирани без съгласието на родителите.   - Ако детето е само вкъщи и стане злополука, родителите са отговорни. Не се препоръчва да оставяте децата под 8-годишна възраст без надзор за повече от половин-един час.   - Няма точно определена възраст, след която децата да могат да бъдат оставяни сами вкъщи. Това зависи от родителите, от самостоятелността на децата и от това за какъв период от време става въпрос. Например, ако 7-годишно дете се връща от училище в 14.00 ч. и стои само вкъщи до към 20.00 часа, със сигурност ще предизвика вниманието на социалните служби, особено ако ситуацията се повтаря систематично.   В заключение към тези съвети от организацията съветват родителите да поемат пълната грижа за децата си и да не дават повод на властите да им правят проблеми.    Ако бъде подаден сигнал за нещо подозрително, социалните служби задължително ще дойдат да проверят какво се случва. Реално обаче не всеки сигнал, подаден в Barnevernet води до отнемане на децата. Годишно там постъпват около 50 хиляди сигнала, но отнеманията са около между 8-9 хил. като това действително са случаи, в които са нарушени правата на децата, разглеждани през призмата на норвежкото законодателство.   Значително повече са случаите, при които се помага на самите родителите да изчистят проблемите на място. На година такава помощ се оказа на 28-30 хиляди деца.   Големият проблем в случая идва от културните различия. Норвегия действително е място, където правата на децата се спазват изключително стриктно и са далеч по-широки, отколкото на други места по света. В законодателството си страната ги приема като самостоятелни личности, отделни от родителите, докато за повечето хора децата до пълнолетието си са отговорност на родителите и тяхно продължение.   Това води до разминаване в чисто културен план що се отнася до възпитанието на децата.    Така за норвежците е недопустимо да им се крещи, да се прилагат физически наказания или да се действа по какъвто и да е начин, който би могъл да засегна физическото или психическото състояние на децата.   При много имигрантски семейства това е проблем и повечето сигнали действително идват от именно такова невъзприемане на това отношение към децата, в което викането и шамарите, дори леките, е изключено.   А тогава шансовете скоро да се появи социален работник на вратата след подаден сигнал от съседи е голям. Още повече, че сигнали в социалните служби в Норвегия могат да се подават и анонимно.   Така се получават и множеството случаи на ядосани родители от чуждестранен произход, за които Норвегия е отвлякла децата им без причина. В голямата си част родителите твърдят, че са спазвали законите на Норвегия, но зле изтълкувано поведение и твърде агресивен подход на социалните работници са станали причина за изземането на децата им.   В момента българското посолство работи по 10 подобни случая на взаимодействие между социалните служби на Норвегия и родители от български произход. Не се посочва какви точно са самите случаи.    \"Имаме около 10 отворени случая, по които в момента нашето посолство работи. Проблемът идва обаче тогава, когато сме много късно информирани. За съжаление, често гражданите се обръщат към посолството тогава, когато е много късно и възможностите за реакция от наша страна са силно намалени\", коментира пред bTV зам.-министърът на външните работи Георг Георгиев.   През февруари норвежкото правителство обяви промени в процедурата за отстраняване на деца от семейства на чужденци, работещи в страната.   Сега местните служби на Barnevernet са задължени във всички случаи, когато става въпрос за отстраняване на дете, да се опитат да установят контакт с членовете на неговото семейство в страната на произход.   Социалната служба е задължена да разбере колко силни са семейните връзки на детето в чужбина и да установят, че е в негов интерес да бъде поверено на грижите на роднини или да бъде прехвърлено на приемно семейство в Норвегия.   Но не става дума само за имигрантски семейства или физическо насилие. Има голяма сива зона, когато става въпрос за емоционалното благополучие на дете - например, когато един от родителите има психично заболяване.    На практика от всички отнети от семействата им деца, само около 1/4 са на чужденци. А най-често срещаната причина (в почти 1/3 от случаите) е \"липса на родителски възможности\" - неглижиране на децата, недостатъчно добри условия за живот, родителска безотговорност и т.н.   Как решавате, че майка, която понастоящем се бори с депресията, например, е неспособна да запази детето си? И какви последствия има това върху живота на детето в дългосрочен план? Наистина ли е за предпочитане децата да бъдат отглеждани в приемни семейства или в институция за социални грижи, отколкото да останат у дома с майка си, докато тя получава помощта, от която се нуждае, за да се подобри? Бихте ли отнели детето, ако баща му е \"прекалено стар\", или ако детето е родено момченце, но иска да се облича като момиче?   Това са все въпроси, на които Barnevernet трябва да си отговаря. Всички тези примери са напълно реални. Често пъти отговорът е в това детето да бъде изведено от тази среда.   Основната тревога що се отнася до Barnevernet е, че те изглеждат твърде нетърпеливи да приложат крайното решение - в такива ситуации да вземат децата от дома им, вместо да инвестират време, за да работят с всяко семейство отделно, да наблюдават или решат проблема.   Всичко това води до доста протести по целия свят и възникването на множество онлайн общности, които настояват да се закрие тази услуга.    През 2017-а 170 водещи норвежки професионалисти, занимаващи се с въпроси по закрилата на децата, изпратиха отворено писмо до ресорния министър, в което обвиняват Barnevernet, че е \"нефункционираща организация, която прави сериозни грешки в преценката със сериозни последици\".   А в момента в Европейския съд за правата на човека се водят 8 дела именно заради, Barnevernet. Решението по тях тепърва предстои.", "date": "2018.06.03", "title": "Норвежките социални служби - кошмарът на родителите"}
{"url": "http://www.classa.bg/%D1%81%D0%B2%D1%8F%D1%82/item/382648-%D0%B1%D0%BE%D1%80%D0%B1%D0%B0%D1%82%D0%B0-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F-%D0%B5-%D0%B7%D0%B0-%D0%BA%D0%B0%D1%81%D0%BF%D0%B8%D0%B9%D1%81%D0%BA%D0%B8%D1%8F-%D0%BD%D0%B5%D1%84%D1%82-%D0%B8-%D0%B3%D0%B0%D0%B7", "text": "Астана става център на геополитическата борба за нов световен ред. Едно от основните направления, по които е построена и изградена американската политика в Централна Азия, е каспийският нефт. Басейнът на Каспийско море се счита за четвъртия по значение регион по гледна точка на петролните запаси в света. Три от четирите най-големи нефтени находища в Каспийския басейн са разположени в Казахстан; четвъртото е в Азербайджан. Регионът също е и четвъртият по запаси на природен газ в света, като главните находища са в Туркменистан.     Доколкото Каспийско море е затворено, Казахстан, Азербайджан и Туркменистан нямат достъп до други морета; поради това имат голяма нужда от тръбопроводи. Досегашните тръбопроводи от Каспийския регион преминаваха изключително през Русия. Алтернативен тръбопровод е планиран на юг до Индийския океан през Иран.   Но тази ситуация не отговаря на американските и саудитските петролни компании. Русия, по очевидни причини, също не иска чуждестранни, при това конкурентни, компании, да доставят по собствените й газопроводи неконтролирани от нея количества нефт и газ, противоречащи на нейните интереси.   Единствените варианти на петролните компании от Съединените щати и Саудитска Арабия са посредством контрол върху Афганистан и тръбопровода BTC през Турция, където основният бенефициент се явява Израел.   Русия е заинтересована от стабилна ситуация в региона и подкрепя силите, които искат да запазят статуквото; като не се позволява на американските и саудитски интереси и партньори да контролират напълно каспийския нефт и газ.   В същото време САЩ и саудитите създават в Дагестан, Чечения и Азербайджан свои марионетни военни образования, които представляват терористични групи, за да се противопоставят на руските интереси. Ярък пример е конфликтът в, Чечения. В региона има още няколко фактора, които влияят не по-малко от нефта и газа: това са опиумът, хероинът, логистичните маршрути за тяхното транспортиране, а най-прикритото – златото.    ", "date": "2018.06.03", "title": "Борбата срещу Русия е за каспийския нефт и газ"}
{"url": "http://www.classa.bg/%D1%81%D0%B2%D1%8F%D1%82/item/382649-%D0%BE%D0%BD%D0%B4%D0%BE%D0%BD%D1%81%D0%BA%D0%B8%D1%82%D0%B5-%D0%B2%D0%B5%D1%89%D0%B8%D1%86%D0%B8", "text": "Новият разказ на младия и талантлив писател Добри Божилов е толкова добър, че просто не може да се представи,  трябва да се прочете…           „1 септември 2098 г. Лондон.  Днес приключи най-големия корпоративен сблъсък на десетилетието. С мнозинство на акционерното събрание от 53:47% 35 годишната финансова акула Хана Джонсън победи Майкъл Сорос в битката за „Банк от Кингдом Корпорейшън“. Най-голямата банка в Кралството и втора в света, минава в ръцете на безмилостната Хана, която преди 10 години стартира като стажант-брокер именно в банката на г-н Сорос…“ Лондон Таймс, вечерно он-лайн издание   8 септември 2098 г. Англикански Върховен съд. Председателства почитаемият архиепископ на Кентърбъри отец Питър.  -…Прекратете този цирк и ме пуснете. Аз съм поданичка на Негово Величество и имам права, гарантирани от закона… – извика обвиняемата, надлежно окована с белезници на ръцете, и верига на краката. До нея стояха двама от гвардейците на имама, с помпозните им чалми. В ръцете си държаха ятагани.  Единият каза:  -Ваше преосвещенство, съгласно закона на Крал Джордж, предаваме обвиняемата на Инквизицията. Имам Али Акбар поднася почитта си към този съд, и към Негово Величество…  Съдията направи знак и местата на мюсюлманските войници бяха заети от двама тамплиери. Те, на свой ред бяха облечени в дълги роби с кръстове на гърдите, и носеха мечове. В съда всички видове войски в Лондон се обличаха в традиционни облекла. На вън трудно можеше да различиш едните от другите – всички в камуфлажни униформи, бойни шлемове и въоръжени с почти еднакъв арсенал.  -Адвокатът на обвиняемата да и поясни, че ако продължава да говори, без да е попитана, обижда съда… – каза отец Питър.  Адвокатът мигновено направи някакъв знак и устата на обвиняемата бе запушена. За нейно добро.  -Много добре, адвокат Мейджър. Ненапразно сте от години най-скъпият адвокат в Лондон… Умеете да пазите клиентите си… – усмихнато каза съдията, а вързаната жена се опитваше обречено да буйства.  -Почитаеми съдия, моля незабавно да бъде освободена клиентката ми, която е очевидна жертва на заговор. Не е нарушила законите на Негово Величество, всичко това е един опит тя да бъде ограбена. Припомням на съда, че това е един от най-уважаваните членове на нашето общество. Тя е виден благотворител, носител на „ордена на честта“ на Негово Величество и отговорна майка на три деца. Единственият и грях е, че се е оказала по-умна и по-способна като инвеститор от своя конкурент г-н Майкъл Сорос, и е спечелила битката си с него на полето на пазарите. И поради тази причина тя е днес тук. Настоявам незабавно да се прекрати делото и тя да бъде освободена, на основание на самата „Магна Харта“, която припомням все още е действаща, и всичките ни закони са и подчинени! – след това встъпление, адвокатът седна.  Съдията погледна към другата страна. По принцип прокурорът първи трябваше да говори, но Мейджър се възползва от правото си на процедура по цялостно прекратяване на делото.  Прокурорът се изправи – преподобният отец Смит.  -Почитаеми съдия, моля да не зачитате искането на адвокат Мейджър, колкото и известно име в Лондон да е той. Обвиняемата е абсолютно виновна и следва да понесе пълната тежест на закона, така както е според Светото писание, и прецедентните тълкувания на отец Тома Буковски, които вече половин век са в основата на християнското правораздаване във великата ни страна. Моля делото да се гледа по същество и да допуснете съдебните заседатели… Единственият шанс да няма дело, е обвиняемата да се признае за виновна, да се покае за греховете си и да се остави на милостта на Църквата. Тогава ще спаси и живота, и душата си…  Съдията се загледа в папката пред себе си. Макар и във век на супер технологии, в религиозните съдилища в Лондон – и християнските, и мюсюлманските, и будистките, и на всяка друга религия, се ползваха добрите стари хартиени документи. Това придаваше тежест. Фактите никак не бяха в полза на обвиняемата и той не разбираше защо още не се е признала за виновна. Но прекратяване на делото реално не бе възможно, защото… самата обвиняема бе довела до това дело. Адвокатът се позоваваше на „Магна Харта“, но това беше блъф, който рядко минаваше.    Това да се позовеш на основния документ и така да дерогираш всички несветски съдилища, бе невъзможно. Прекратяване на делото в християнската Инквизиция, щеше да го върне в предната институция, от която тя бе препратена тук – Шариатския духовен съд. Реално би следвало и там да приложат „Магна Харта“, и тогава ще препратят г-ца Джонсън на Върховния светски кралски съд. Евентуално той би имал финалното решение изобщо да не я съди.  Но отец Питър добре знаеше, че Шариатският съд не е помилвал жена по подобни обвинения от поне трийсет години. Ако я върнеше там, щяха да я убият с камъни след не повече от 3 дни, в присъствието на кралски представител, който да потвърди, че Негово Величество уважава законите и присъдите на Исляма. Всъщност, идването си тук го бе поискала самата тя, изправена пред камъните, ясно пояснени и като възможна присъда от адвокат Мейджър.  -Г-н Адвокат, намирам за неуместно да оспорвате този съд, след като самите Вие сте го поискали. Ако желаехте да ви съди Върховният имам, защо изобщо сте подали тази жалба?  -Почитаеми съдия, тази жалба е поради липса на избор. В ислямските съдилища жените почти нямат права и клиентката ми не би могла да постигне нищо. Поради тази причина, което не е и лъжа, г-ца Джонсън обяви, че е християнка, и не подлежи на преследване според Шариата. Молбата ни не беше да ни препращат при Вас, а делото да бъде прекратено, поради пълната му несъстоятелност.  -Г-н Мейджър, вие сте успели да спасите клиентката си от почти сигурна присъда, но това не значи, че този съд може да нарушава Правилата на Кралството и да изрази неуважение към Върховния ислямски съд. Така както те ни уважават, следва и ние да ги уважаваме. Г-ца Джонсън сама е казала, че е християнка, нали така…  -Да, тя е кръстена като дете. Но в интерес на истината, никога не е била особено религиозна. Тя е чисто светска личност, една съвременна свободна жена…  -Тогава е трябвало да поискате от почитаемия имам да я прати в светски съд, каквато е процедурата, съгласно волята на Негово Величество.  -Почитаеми съдия, знаете че мюсюлманският съд поне от двайсет години не е препращал никого на светски съд. Ако бях поискал това, щях да я обрека на смърт… Имамът признава единствено Вас, и другите духовни съдии, като равни на себе си и съдещи справедливо. Дори Върховният кралски съд потвърди правото на религиозните съдилища сами да преценяват компетентността на разглеждане. Мюсюлманите само формално признават светския съд, но се възползват от прецедента и никога не изпращат никого пред него. Единствено споразуменията между изповеданията ни дават право да поискаме друг религиозен съд.  -След като това сте направили, господин Адвокат, аз не мога да направя нищо повече. Вие сами сте дошли тук, ако клиентката ви каже, че приема Исляма, трябва да я върна на имама. Този съд не може да се превръща в заобиколен път за дерогиране на Шариата. Ако всеки каже, че бяга от Мюсюлманското правосъдие, за да стигне до светски съд, и това става през Инквизицията, то ще се разпаднат междуверските споразумения. Няма как да направя това, г-н Адвокат, следователно уважаемият прокурор е прав – трябва да поканя съдебните заседатели…  -Да се отбележи в протокола моето възражение и настояването ми за прекратяване… – каза Мейджър и седна. Хана се опитваше да се възпротиви, но бе надеждно окована и обезшумена – за собственото и добро.  Още когато го нае, тя подписа съответните документи, които му даваха право да прави „каквото е необходимо“, за доброто на клиента. Сега нямаше какво да промени вече. Не би могла дори да се откаже от адвоката си, защото това бе допустимо само пред светския кралски съд. Не и пред Инквизицията или Шариата.  Заседателите влязоха. Разнородна религиозна група, не можеше да се каже, че са пристрастни. Но всъщност, заседателите имаха само консултативна роля. Формално те решаваха, и в светски съд би било така. Но в Инквизицията, те решаваха, но единствен съдията имаше право да „прочете“ присъдата и да я произнесе от името на Бог. Съответно, какво пишеше на листчето, което му даваха, никой не можеше да разбере. Всъщност, самите заседатели не знаеха присъдата, защото на листчето се пишеше не решение, а гласуването на всеки от тях. Броенето на гласовете и присъдата идваше от съдията, както и от съветниците му. Т.е. от Църквата.  Прокурорът се изправи, извади лист от своята папка и зачете:  -Подсъдимата Хана Джонсън се обвинява във вещерство, измама на Бога, прелюбодейство, използване на дяволски средства за изкуствено разкрасяване, прелъстяване, отказ от покаяние и сребролюбие. Съгласно Светото писание и трактата на отец Буковски, Църквата е длъжна да се погрижи за спасяването на душата и, която ако не бъдат взети мерки, би се озовала в най-дълбоките кътчета на Пъкъла. В изпълнение на светата си мисия, Инквизицията – нашият справедлив Божествен съд, изправя християнката Джонсън пред собственото и грехопадение, в опит да го осъзнае и да се спаси за вечен живот, в името на нашия Господ Исус Христос. Амин…  Адвокатът не каза нищо, след прочитането на обвинението. Съдията покани първият свидетел. Господин Джак Дънди – мъжът, с който Джонсън живееше.  -Г-н Дънди, познавате ли обвиняемата? Говорите под клетва, за лъжа ще се озовете на нейното място… – попита прокурорът.  -Не мога да отричам това, което можете да докажете с десетки други свидетели. Това е съпругата ми Хана Джонсън.  -Вие официално имате ли брак?  -Не. Живеем в съжителство.  -Значи тя не ви е съпруга, просто я наричате така.  -Тя ми е съпруга, просто бракът ни не е формализиран.  -Благодаря, нямам други въпроси.  Адвокатът се изправи:  -Г-н Дънди, имали ли сте изневери?  -Не.  -Някакви проблеми в семейството. Прелъстявания?  -Не, тя е толкова заета с работата си, че няма време дори за мен.  -Т.е. вие имате живот, праведен като на най-доброто християнско семейство.  -Да.  -Благодаря, нямам други въпроси.  Съдията освободи свидетеля, след което каза:  -С оглед на показанията на този ключов свидетел, намирам за ненужно да разпитваме останалите свидетели, свързани с брака на г-ца Джонсън. Страните съгласни ли са.  И прокурорът, и адвокатът кимнаха, което спести десетина други, които прокурорът бе подготвил.  Съдията каза:  -Да се впише в протокола безспорно установяване на първото обвинение – г-ца Джонсън живее „в грях“, без брак и извършва последователно и рецидивиращо прелюбодеяние с г-н Дънди. Обстоятелството, че не е приела фамилията на съпруга си е документално доказателство за същото.  Адвокатът отново стана:  -Почитаеми съдия, г-н Дънди ясно каза, че живеят като добро християнско семейство, и всичко заедно приехме неговите показания да са единствени. Свободното съжителство на семейни начала е законово установено от Негово Величество преди повече от век. Това не е закононарушение, клиентката ми е чиста…  -Уважаеми г-н Мейджър, отново се опитвате да манипулирате заседателите. Не съдим клиентката ви според гражданския кодекс, а според каноните на Светата Църква. Клиентката ви има право да изповядва която иска религия, има право да е дори атеистка. Тя е решила да е християнка, заявила го е пред законен религиозен съд, и следователно ще бъде съдена според църковните закони, а не според светските. Църквата не признава за законно „свободното съжителство“, съответно това е грях. Продължаваме със следващия свидетел.  В залата влезе младо чернокожо момиче, доста притеснено. Очевидно беше от по-низшите касти. От където бяха и повечето обслужващ персонал в Лондон, вкл. козметичките.  -Г-це Мубото, вие сте фризьорка и гримьорка, нали така? – попита прокурорът.  -Да.  -На дата 2 септември 2098 г. видяхте ли се с обвиняемата г-ца Джонсън.  -Да.  -Какво правихте?  -Тя дойде в салона ми, направих и нова прическа, и я гримирах.  -Какви сечива ползвахте за целта?  -Стандартните гребени, ножици, маша, сешоар, препарати и гримове.  -Т.е. да повторим – вие сте помогнали на г-ца Джонсън значително да промени външния си вид.  -Нали за това хората идват при мен – за да променят външния си вид.  -Г-ца Джонсън плати ли ви за услугата, или я направихте безплатно?  Момичето се усмихна:  -Не работя безплатно, а и тя е една от най-добрите ми клиентки, винаги си плаща.  -Нямам повече въпроси. Моля почитаеми съдия, показанието за плащането да се приложи към веществено доказателство 34 – разписка от козметичен салон, която доказва, че обвиняемата е използвала пари, за да промени дадения и от Господа външен вид, за да постигне цели, свързани с прелюбодеяние.  Адвокатът не зададе никакви въпроси. Но съдията попита:  -Обвиняемата каза ли какво ще прави после?  -Разбира се, с нея си говорим. Каза, че отива на бизнес среща и, че г-н Сорос се е съгласил на предложението и да изкупи неговите акции на цена над пазарната. Отива да подпише договора.  -Благодаря, свободна сте.  Поканиха третият свидетел. Виновникът за всичко това. Г-н Майкъл Сорос. Очите на Джонсън хвърляха искри, докато той заемаше мястото си.  -Г-н Джонсън, какво се случи по време на срещата ви с г-ца Джонсън на 2 септември 2098 г.  -Беше приятен разговор, поднесох и поздравите си за това, че ме победи. Пихме малко вино, хапнахме и подписахме договора.  -Т.е. подписали сте договор за прехвърляне на вашите акции на г-жа Джонсън. Каква беше стойността му?  -Седем милиарда златни лири.  -Т.е. в този момент г-ца Джонсън е станала собственик на 47% от акциите, а вие – собственик на 7 милиарда лири.  -Да.  -Какво се случи след това?  След това продължихме партито, но по едно време ми прилоша. Очевидно бе сипала някакъв химикал в питието ми…  -Възражение, почитаеми съдия, това не е доказано, има насрещна версия, че заговорът е от страна на г-н Сорос… – каза Адвокатът.  -Приема се… – каза съдията.  -Прилоша ми и припаднах. Събудих се в някакво хале. Там бяха г-ца Джонсън, един имам и трима от охраната и.  -Какво стана после.  -Г-ца Джонсън ме обвини пред имама, че съм я изнасилил и поиска закрилата на почтена жена, съгласно Шариата. Т.е. поиска да се оженя за нея. Аз отказах това, защото се досетих какво цели. Ако се оженим, и нейните хора след това ме убият, щеше да прибере обратно като наследница въпросните 7 милиарда лири.  -Какво стана, след като отказахте?  -Тя каза, че ще ме предадат на Ислямското правосъдие. И извади документ от болницата, в който и бяха взети проби от гениталиите. Тестът не бе завършен, но първият резултат беше, че е открит мой генетичен материал там.  -Т.е. болницата е доказала, че е имало съвкупление?  -Да.  -Вие помните ли за такова?  -Не, но кой знае какво може да е станало, докато съм бил в безсъзнание.  -Какво направихте, след като видяхте документа?  -Не направих нищо повече. Моите хора ме намериха, благодарение на имплантирания ми чип. Той е съвсем нов и не се засича от стандартните детектори. Нахлуха моите момчета и ме спасиха.  -Т.е. вие не сте се оженил за г-ца Джонсън.  -Не.  -Какво се случи после?  -Заведохме имама, очевидно подкупен от г-ца Джонсън, в джамията. Той си призна всичко. Г-ца Джонсън бе арестувана и предадена на районния ислямски съдия.  -Благодаря, нямам повече въпроси.  Адвокатът стана.  -Г-н Сорос, кога бе имплантиран въпросният „чип“? Говорите под клетва и можем да проверим този факт чисто технологично.  -На 2 септември.  -Т.е. чипът е поставен в деня, в който ви предстои да бъдете отвлечен и изнасилен от моята клиентка-прелюбодейка?  -Това е случайност. Тази случайност ме спаси.  -Без коментари, г-н Сорос, вие сте свидетел. Чипът е поставен същия ден?  -Да.  -Г-ца Джонсън има финансови възможности, сходни с вашите. Би ли могла да научи за наличието на подобна технология?  -Разбира се, тя има доста добри съветници.  -Но едва ли би ги попитала, и те едва ли биха отговорили в същия ден?  -Вероятно…  -Значи собствената охрана на г-ца Джонсън не би могла да противодейства на подобен чип на 2 септември?  -Да, и именно това ме спаси…  -Почитаеми съдия, почитаеми заседатели, тук чуваме, че агресорът в едно престъпление се е подготвил по-зле от изненаданата жертва! Този агресор е държал жертвата само с 3 от своите охранители, докато жертвата в подходящия момент се оказва с десетки от своите, тежковъоръжени, и с чип от най-последен модел. Моля в този момент да се наведе вниманието ви към показанията на клиентката ми. Тя също има право да даде показания, и го е направила в приложен протокол 3. Според тези показания, тя е била отвлечена и изнасилена от г-н Сорос, който след това я е заплашил, че ще я предаде на Шариатски съд за прелюбодеяние. Т.е. ще я убият. Негов служител е изпратил пробите в болницата, и да – наистина е имало съвкупление. Поискал е от нея да му прехвърли акциите на цялата банка. Тя е отказала, след което се е озовала арестувана в джамията. Моля да имате предвид тези показания, които са равни по тежест на тези на г-н Сорос.  -Други въпроси към свидетеля? – попита Питър.  Нямаше такива и Сорос бе освободен.  Съдията се обърна към заседателите:  -Уважаемият адвокат Мейджър е в правото си да пледира пред Вас, но не забравяйте, че приложимият закон е църковният, а не светският…  С тези думи, той по същество им каза, че Джонсън е виновна. Защото и според ислямския закон, и според този на Инквизицията, за всяко изнасилване бе виновна жената. Винаги тя с поведението си би съблазнила мъжа. Фактът, че бе ходила на козметичка и се бе гримирала, доказваше това и „зло намерение“. После, дори да бе наистина изнасилена, то произтичаше от първоначалните и действия. В рамките на религиозния канон, интегриран в името на мира, в мулти-национален Лондон, жената бе виновна за всичко, свързано със секса – насилствен или не. Адвокатът нямаше какво да възрази срещу това. Но все пак каза:  -Моля заседателите да отчитат, че г-жа Джонсън се държи като съвременна светска жена. Те не се гримират и разкрасяват, за да съблазнят всеки един мъж. Правят го, заради правилата на епохата, така се прави – жените са красиви, гримирани и фризирани…  -Г-н Адвокат, отново ще припомня, че клиентката Ви, и Вие, сами сте избрали религиозния съд! Не обърквайте заседателите с позовавания на светското право. Сега, кой е следващият свидетел? Охранителят Ахмед Асизи.  Прокурорът стана:  -Почитаеми съдия, обвинението се отказва от всички останали свидетели. Считаме, че вината на г-ца Джонсън е безспорно доказана.  Съдията погледна към Мейджър. Той също се отказа. В Църковния съд колкото повече свидетели, толкова по-зле да обвинения. А и списъкът никак не беше в полза на обвиняемата.  -Тогава остава само последното – иска ли обвиняемата думата. Тя има право да каже каквото иска, да свидетелства или да се обърне към заседателите. Има и най-важното право – да се покае… – каза съдията.  Единият от тамплиерите свали запушалката от устата и. Макар всички да очакваха тя да е развика, стана съвсем друго:  -Непочитаеми съдия, признавам се за виновна по всички обвинения. Настоявам за най-тежкото възможно наказание. Не се покайвам. Искам душата ми да се изправи възможно най-бързо пред Бог, и да чуя неговата присъда!  При тези думи Мейджър скочи като опарен, и бързо и запуши устата. Дори съдията нямаше право да му забрани това, съгласно договора за защита.  -Моля това да не влиза в протокола! Клиентката ми очевидно е във временна невменяемост. – каза той.  Прокурорът стана:  -Почитаеми съдия, тази жена не само току-що се призна за виновна, но и умишлено обиди и съда, и Църквата. Тя ви нарече „не-почитаеми“. И каза, че НЕ се покайва. Това е Богохулство и неуважение. Настоявам към обвиненията да се добавят и тези два състава – обида към Бог, и към неговия съд.  Джонсън нещо буйстваше и искаше да говори, но тамплиерите не и даваха – заповедта на Адвоката бе закон.  -Г-ца Джонсън действително ясно каза, че се признава за виновна. – каза съдията – Това слага край на делото, дори мога да освободя заседателите. След като обвиняем каже, че е виновен, няма нужда от гласуване на заседатели. Тя каза и, че не се покайва. Следователно ще подлежи на най-тежкото наказание. Това би било така, дори да не го бе поискала лично. Мога да отмина това презрение към мен, и към Инквизицията, което изрази с желанието си да бъде изгорена на кладата публично с утежняваща болка. При положение, че не съществува по-тежко наказание от това, нужни ли са допълнителните обвинения, господин Прокурор?  -Нужни са, Почитаеми съдия! Нужни са! Нека не забравяме, че ние не я наказваме, а я спасяваме. Като я накажем и за тези и грехове, ще ги изкупим на този свят, и ще се изправи пред Бог чиста и платила си за всичко…  -В тези думи има логика, съгласно църковния Закон… – каза съдията.  -Почитаеми съдия, моля думите и да не се зачитат изобщо… – каза Адвокатът – Показанията на луд човек не са валидни. Тя е временно невменяема…  Прокурорът обаче контрира:  -Уважаемият адвокат отново смесва църковно и светско право. Но този път вреди на клиентката си. Църквата не признава понятието „временна невменяемост“. Не сте в светски съд. Ако твърдите нещо такова, то вие твърдите за явлението „обсебена от зъл дух“. В този случай, преди да се изпълни наказанието, може да бъде приложен екзорсизъм – във форма, предписана от християнски лечител… – каза свещеникът.  На по-прост език, това означаваше сега „лечител“ да я прегледа и да и предпише как точно ще я лекуват от обсебването. Най-лекото бе да и четат Киприанови молитви или класическото „прогонване на дух“. Но това бе старият екзорсизъм. Сега вече имаше и нов, който включваше различни изключително болезнени процедури. Т.е. преди да я изгорят на кладата като „вещица“, щяха и да я измъчват.  Съдията разбра на къде вървят нещата и се намеси:  -Уважаемият прокурор знае, че най-тежкото наказание – изгаряне на кладата с допълнителна подготовка, изчиства и злите духове. Няма нужда от предварителен екзорсизъм…  Съдията бе прав, защото „допълнителната подготовка“ всъщност сами по себе си, бяха мъчения. А накрая, преди да запалят огъня, щяха да я „помажат“ със „свещено миро на Буковски“. Т.е. с нямащ нищо общо със старата вяра продукт на съвременна химия, който забавя изгарянето, но без да намалява температурата. Така „вещицата“ щеше да гори значително по-дълго, и изобщо нямаше да умре бързо и да свършат страданията и, като на някогашните „късметлийки“ на кладата.  -Последното решение е Ваше, Почитаеми съдия. Но нека не забравяме, че ние не мразим тази жена, нито искаме да я измъчваме. Ние я спасяваме. В този смисъл, предварителният екзорсизъм е в нейна полза… – каза прокурорът.  Съдията не отговори нищо, а почти осъдената продължаваше да иска да вземе думата. В крайна сметка тя щеше да я получи, след излизането на присъдата. Вече като осъдена, адвокатът губеше правата си над нея. Затова Мейджър реши да и позволи все пак в безнадеждната ситуация, да каже каквото иска. Преди това самият той рече:  -Моля ако съдът я осъди, да прояви милост, и да не налага най-тежкото наказание. Греховете и не са умишлени, а и самопризнанието очевидно е лъжовно от отчаяние. Моля да бъде проявена „предварителна милост“… – каза той и даде знак на тамплиерите да свалят превръзката.  „Предварителна милост“ означаваше изстрел от упор в главата, т.е. екзекуция, преди самото изгаряне. Качват те на кладата, палят те, но веднага след това те разстрелват. Не се мъчиш, но формално си бил на кладата жив – поне в началото. Всъщност, след самопризнанието и, адвокатът вече не можеше да я измъкне. Самопризнанието пред религиозен съд по същество отменяше самото дело и водеше направо до присъда. Вече не се търсеше истината, а се действаше според определеното за истина.  Свалиха превръзката. Тя каза:  -Сигурно се чудите какво става? Ще ви кажа. Презирам този абсурд. Презирам Вас, Почитаеми съдия презирам мюсюлманския имам, който ме предаде тук, презирам г-н Сорос, който е обикновен страхливец. Презирам съвременното общество, което се е превърнало в абсурд. Аз съм свободна жена, при това консервативна. Имам 3 деца. Вашите християнски и мюсюлмански жени вече раждат по 1 дете. И двете, и трите – всички религии, не съдите жени да се женят за жени, нито мъже за мъже, въпреки че и в Библията, и в Корана това е забранено. Г-н Сорос загуби една бизнес битка, и организира убийството на онзи, който го е победил. Вместо да седне, да мисли и да спечели следващата. Вие горите „вещици“. На прага на двайсет и втори век в Лондон се горят вещици! Това правите християните. Братята ви от Исляма пребиват с камъни. И всичко е законно. Под благия поглед на Негово Величество. В тази страна няма закони. В тази страна има самозванци и глупаци, които изнасилват религията, за лични цели. А „за да има мир“, още преди десетилетия правителството ни тръгна по пътя на компромисите. То не наложи мир чрез единен закон за всеки. А направи всяка общност да постига мир по своите правила. В Лондон има десетки различни закони и правила. Дори адвокатите не ги познават. Всеки един може да бъде осъден. И вие, непочитаеми отец Питър, и вие можете да бъдете осъден – например по законите на Буда, та дори по светските закони, за убийството на невинна жена като мен. След като ме изгорите на кладата, вие ставате убиец по законите на Негово Величество. Защото светският закон, който още не е отменен, забранява това.  Но кой прилага законите, кой избира кой закон е истинският? Мислите ли кой?  Избира го хаосът. За едно и също нещо по един закон ще получиш медал, по друг – клада. Абсурдно е да съм „вещица“, защото се гримирам. Гримират се и християнките, и мюсюлманките. Аз съм „вещица“, защото съм победила г-н Сорос на фондовата борса. Но има ли такъв закон? Който казва, че си вещица, защото търгуваш по-добре? Няма. Затова съм вещица, заради гримовете…  Но той и г-н Сорос е магьосник. Днес и мъжете се гримират. Какви мъже. Не останаха такива. И вие се гримирате, непочитаеми съдия, ще отречете ли?  Аз презирам това, в което се е превърнала Англия. Това беше нормална страна, с консервативен предприемачески народ, който движеше света напред. Сега е една жалка мулти-културна вакханалия, в която вождовете на отделните конфесии сте приятели. И заедно нарушавате собствените си закони за алкохола и наркотиците, докато съдите низшите слоеве и горите „вещици“. До това неминуемо води липсата на единен закон. Това е по-жалко и от истинската Инквизиция, и от истинския Шариат. И е безкрайно по-жалко от истинския светски модерен закон, който някога създаде проспериращи държави.  Закон, от който сме избягали, и живуркаме последните години на това общество, насред архиепископи, имами и пиещи уиски будистки светци.  Изгорете ме на кладата! Ако наистина има Бог, той ще ми каже после лично съгрешила ли съм! Но да знаете, че и аз имам чип. Не толкова модерен като на г-н Сорос. Но вие дори това не проверихте като ме арестувахте. Тези ми думи вече са в Мрежата, всички ще ги видят. Дано единствената сила, извън Бог, се пробуди! Дано народите, които превърнахте в роби се пробудят, и решат това ли искат…  В тази зала, в това общество не виждам нито един истински мъж, който да ме защити. След като няма мъже, по-добре жените на кладата…  Презирам ви… – последните и думи бяха почти като вик…  Съдът и друг път бе виждал пламенни слова. Всъщност, и друг път подобни слова бяха попадали в Мрежата. Не това можеше да стресне някого. Истината бе, че не бяха виновни нито съдиите, нито имамите, нито будистите-алкохолици. Виновно бе самото общество, което отдавна бе мъртво. Просто истината е, че нищо живо не може да съществува в подобна среда. За живота бяха нужни условия, а мулти-културната религиозна среда, която зачита всички и всичко, не бяха такива условия. Тя бе по-скоро идеалната смесица от отрови, така че да има отрова за всеки. И всеки един бе отровен. Живи нямаше. Хората бяха общество от зомбита, без идеали, без ценности. Защото за да е нещо „ценност“, то трябва да изпъква над останалото, и да има система, която да го постави над всичко. Система, която поставя всичко на равно и превръща всичко в ценност, бе система без ценности.  Никой не можеше да спаси вече „вещицата“, нито дори чипът и, нито хилядите, които проследиха речта. Може би само самият Бог можеше…  Единият от тамплиерите извади меча си. Оказа се, че това съвсем не е декоративен меч, а е от съвсем здрава стомана. Когато другият видя това, отстъпи. Неговият бе съвсем пластмасов.  -Братко, няма да воювам с теб… – каза той и опря меча в гърлото на обвиняемата.  Съдията се изправи – нещо невиждано в залата – съдия да говори прав:  -Братко, рицарю, нямаш право да я помилваш. Само съдът може да реши. Бързата смърт не спасява душата и…  В залата влязоха трима от охрата с автомати. Три червени точки от лазерите се озоваха върху главата на тамплиера.  -Аз няма да я помилвам, Почитаеми… Това само Бог може да направи… – каза той и добави – Тя поиска Божи съд. Каза че не е виновна и не признава този съд. Тя каза, че иска час по-скоро да иде пред Бог и той да и каже виновна ли е?  -Това не отменя кладата! – каза съдията – Кладата ще я прати при Бог!  Тамплиерът се усмихна:  -Не е точно така, Почитаеми. Тя поиска „Божи съд“. Той не е пред Бог, а е тук на Земята. Бог ще ни каже виновна ли още тук! – рицарят постави меча си вдигнат точно пред себе си – като пред двубой – Аз приемам да я защитавам. Има ли мъж, който да се бие, за това че е виновна?  -Божи съд! На Земята, нечувано! – извика съдията и се обърна към охраната – Арестувайте го!  -Има Божи съд, правен е дори за вещици! Никога не е отменян! Той е в самата вяра… – извика тамплиерът без ни най-малко да се страхува. – И трябва да е с мечове!  В този момент Адвокатът скочи, и макар да не бе съвсем сигурен какво точно се случваше, реши да блъфира.  -Почитаеми съдия, в различни стари романи има описани подобни случаи. Не е прилагано до сега, но не значи, че го няма. Това е възможен прецедент, трябва да се проучи, преди да се произнесе присъдата…  -Романи или не, Божи съд винаги е имало. Забравили са го днешните хора, които говорят от името Бог! – каза рицарят – Трябва сега, тук някой да приеме двубоя, или тази жена е невинна! Ако някой приеме, и ме убие, то и тя умира. Това е волята на Бог. Ако аз победя, неговият живот вместо нейния! Винаги го е имало! Има ли мъже в тази зала, които да вярват, че тази жена е виновна? Аз казвам, че не е, казвам го с меч в ръка…  -Това е абсурд… – извика съдията – На прага на двайсет и втори век ще съдим с мечове, а не по законите! Защо изобщо съдим тогава?  -Добър въпрос, Почитаеми, добър въпрос – защо свещеници и имами са магистрати в двайсет и втори век… – каза обречената.  Въпреки абсурдността на идеята за „правосъдие с мечове“, обстоятелството, че най-добрият лондонски адвокат бе поискал преразглеждане, вкарваше доста съмнения. Рицарят с рицарската си постъпка щеше вече да бъде арестуван, или направо застрелян. Но това бе адвокат Мейджър. Можеше да настъпи неописуема бърканица от съдебни процеси при някое крайно действие сега. На всичкото отгоре, двама от тримата охранители бяха мюсюлмани. И имаше риск да убият християнин, при неясни обстоятелства, което да породи нова лавина от междуконфесионални юридически усложнения. В такъв случай, заповедите на имама бяха да не се забъркват.  -Каквото и да направим сега, ако има окончателни последствия, рискува цялото ни общество. Не можем да го направим сега, Почитаеми съдия! Трябва време, и да се проследят правилата назад в историята. Сигурен съм, че това ще е единственият въпрос, по който и уважаемият прокурор ще ме подкрепи… – каза Мейджър.  Прокурорът мълчеше, но и той ясно разбираше, че не може да поеме отговорността за размирици или за нарушаване на балансите в Лондон. В една солидна светска държава, прокурорът не би мигнал, защото знаеше, че зад него е законът, полицията, държавата, кралят. В държава, парцелирана между етноси, религии и всевъзможни права, зад прокурора стоеше само част от закона. Твърде малка и твърде несигурна, действаща само ако всичко се случи затворено вътре в конфесията. Не и при неясна тотална бъркотия.  -Лондон и мирът в него е по-важен от една клада! – каза той – Грешницата може да получи още няколко дни…  Ако прокурор и адвокат бяха на едно мнение, съдията почти никога не вземаше друго решение. А сега друго решение би било един съдия, пък бил той и Кентърбърийският архиепископ, да застане срещу обществото и лично да е отговорен за всички последствия. Нямаше такъв съдия в Лондон…  -Добре, насрочвам ново дело след седмица. През това време проверете тези процедури, този Божи съд…  -Почитаеми съдия, ново дело след седмица ще доведе до освобождаването на обвиняемата. Ако двубоят не се приеме сега, тя става невинна веднага! – каза тамплиерът – След седмица и адвокатът, и прокурорът ще го потвърдят. За последно питам – Има ли мъж в тази зала, който с меч в ръка да докаже вината на обвиняемата „вещица“?  Реално единственият, който би могъл да го победи с меч в залата, бе другият тамплиер. Но той бе много близък негов приятел, и макар и изненадан от действията му, никак не считаше за нужно да се бие до смърт, заради съвсем непозната. Съответно – никой не отговори…  Госпожица Джонсън бе отведена в ареста. Теолозите в продължение на няколко дни проучваха случая, и установиха, че действително „Божи съд“ съществува като процедура. Нещо повече – установиха се подобни процедури и в ред други вероизповедания. Едни останки от миналото, отдавна забравени от светите отци, избирателно решили какво от вярата ще остане, и какво не.  Рицарят-тамплиер изчезна, и не можа да го открие никой десетките следователи, които Хана, изпрати по следите му. Изчезна, така сякаш никога не бе съществувал…  Пред опасността конфесионалното равновесие в града да се разклати от ерозия на самите религиозни правни норми, и споровете извън светския съд, да започнат да се решават с мечове, Негово Величество реши лично да се намеси. Той прогласи амнистия, за всички „вещици“ в Кралството, и нареди никакви „окончателни присъди“ да не се изпълняват, без потвърждение с кралска заповед. С други думи – кралят си върна правото да подписва всички смъртни присъди – едно забравено изначално право на монарха, съществувало над всякакви религии, свещеници и имами, от най-древни времена.  Дали това бе началото на завръщането на върховенството на светския закон в Англия, кой ли, знаеше… Исторически, винаги завръщането на краля бе тръгвало от някакъв подобен инцидент, сблъсък, случаен и неочакван казус…    ", "date": "2018.06.03", "title": "Лондонските вещици"}
{"url": "http://www.classa.bg/%D1%81%D0%B2%D1%8F%D1%82/item/382650-%D1%81%D0%BE%D1%80%D0%BE%D1%81-%D1%82%D0%BB%D0%B0%D1%81%D0%BA%D0%B0-%D0%B5%D0%B2%D1%80%D0%BE%D0%BF%D0%B0-%D0%BA%D1%8A%D0%BC-%D1%81%D0%B0%D0%BC%D0%BE%D1%83%D0%B1%D0%B8%D0%B9%D1%81%D1%82%D0%B2%D0%BE,-%D0%B7%D0%B0%D1%89%D0%BE%D1%82%D0%BE-%D0%BD%D0%B5-%D0%B8%D1%81%D0%BA%D0%B0-%D1%85%D1%80%D0%B8%D1%81%D1%82%D0%B8%D1%8F%D0%BD%D1%81%D0%BA%D0%B0-%D0%B5%D0%B2%D1%80%D0%BE%D0%BF%D0%B0", "text": "Fox News: Сорос тласка западната цивилизация към самоунищожение   Водещ: Не само в тази страна, но и в целия свят прогресивизмът все повече напомня не просто на религия, а на самоубийствен култ. Не преувеличавам.     Все едно те нямат други дългове!   Във връзка сме с Найджъл Фарадж, бивш лидер на Партията на независимостта на Обединеното Кралство. Струва ми се, че това не е просто американска тенденция, а подобни импулси има сред много от тези, които управляват света. Запада…   НАЙДЖЕЛ ФАРАДЖ: .   Излиза, че една от движещите сили — това е мазохизмът, желанието да се разруши нашата цивилизация. В някои случаи дори самоубийствено.   Много от това, което виждаме се гради на идеята, че самозащитата не е позволена.   НАЙДЖЕЛ ФАРАДЖ:     Що се отнася до Европа, той не иска Европа да остане християнска.   Това е някакво чувство за вина за миналото.   В случая със Сорос, това е вина за действията на Америка, …извинете, на Германия по време на войната.   За това как са се държали с евреите. А в Америка това често е чувство за вина за това как са се държали с индианците.   В основата лежи чувството на вина.   Що се отнася до Сорос, то ми се струва, че брюкселските босове ще изпаднат в ярост от това негово изявление сега. Точно сега се бунтува Италия: новото правителство иска да се избави от половин милион нелегални мигранти.   А Сорос очевидно се запъна.   Водещ: Бих казал, че ние, като общество, като цивилизация наистина извършихме много колективни грехове. НАЙДЖЪЛ ФАРАДЖ:   Църквата в Оукланд например призовава своите членове да не викат полицията никога, дори когато чувстват, че полицията им е повече от необходима.   Това не е ли някакъв самоубийствен импулс?   НАЙДЖЪЛ ФАРАДЖ:   Вижте, има немалко европейски градове, в които се наблюдава пълна неспособност на нашия политически елит да защитят юдео-християнската култура — фундаментът на нашето общество — а това съдейства за разпространението на ислямския екстремизъм. В Европа се провежда много опасна политика.   Но има и добри новини — избирателите се бунтуват.   Брекзит, Тръмп, неотдавнашните избори в Италия, победата на Орбан в, Унгария…   Както виждате, тази пагубна политика на Европа не се харесва на обикновените хора, на истинските хора, на работещите законопослушни данъкоплатци.  ", "date": "2018.06.03", "title": "Сорос тласка Европа към самоубийство, защото не иска християнска Европа"}
{"url": "http://www.classa.bg/%D1%81%D0%B2%D1%8F%D1%82/item/382642-%D1%8E%D0%B3%D0%BE%D1%81%D0%BB%D0%B0%D0%B2%D1%81%D0%BA%D0%B0%D1%82%D0%B0-1968-%D0%BF%D0%BE%D1%80%D0%B0%D0%B6%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B5%D0%B4%D0%BD%D0%BE-%D0%BF%D0%BE%D0%BA%D0%BE%D0%BB%D0%B5%D0%BD%D0%B8%D0%B5", "text": "Югославското студентско движение от 1968 може би беше единствената възможност за мирно развитие в Югославия. Младите хора искаха демократичен социализъм, но се провалиха, пише Драгослав Дедович в есето си \"Моята Европа\".             Може би в началото на юни 1968 година белградските студенти не знаеха точно какво искат. Но те знаеха съвсем точно срещу какво се възправят - протестираха срещу растящото неравенство и бруталното насилие на полицията над инакомислещите. Постепенно стана ясно, че те искат и още нещо: по-голямо участие в обществения живот. Искаха едно справедливо общество, повече свободи и повече социализъм. Но по-различен социализъм. По ирония на съдбата студентите постигнаха за  себе си сравнително малко. Между другото те настояваха за задължителни минимални трудови ставки, но огромната част от работниците тогава не разбраха студентския авангард. По време не седемдневната окупация на университета в Белград, големите предприятия вербуваха групи биячи сред работниците - за да са подготвени, ако стане нужда.   Но дотам не се стигна, защото Тито взе нещата в свои ръце и донякъде подкрепи исканията на студентите. Така беше предотвратено най-лошото - кървавата разправа с протестиращите студенти. Те пък отпразнуваха победата, но това беше пирова победа, защото - след като знаем какво щеше да се случи 25 години по-късно (войните в бивша Югославия) - това си беше катастрофално поражение.   Мъртвородената алтернатива   След като студентите аплодираха легендарния партизански командир и пожизнен президент Тито, протестите стихнаха. След това беше стопирано и плахото икономическо либерализиране на страната. Същевременно партията засили натиска си върху дейците на културата.   Някои от студентските лидери, като Владимир Миянович, заплатиха своята смелост със затвор и последвало изгнание. Осем професори от философския факултет в Белград бяха обвинени в подстрекателство на протестите и бяха уволнени с декрет. Въпреки това в културните среди настъпи известно раздвижване. Постепенно в югославското кино се наложи нова тенденция, наречена \"черна вълна\", а новата рокмузика и \"дръзката\" литература вече не можеха да бъдат спрени - въпреки забраните. Бяха преведени книгите на автори от Франкфуртската школа. Продължи и критичното противопоставяне на догматичния марксизъм.   Лебедовата песен на Югославия от 1980-те   Тито почина през 1980 година. Следващото десетилетие премина под знака на изтърканата социалистическа реторика с все повече националистически полутонове, влошаване на икономическото положение и една невиждана дотогава свобода. Книжарниците и библиотеките бяха пълни с книгите на всички източни дисиденти и с критичните публикации на много западни автори. Хората имаха малко, но можеха да мислят и да пътуват свободно.   Разпадът на Югославия беше съпроводен от братоубийствени войни през 1990-те години   В този вакуум възникна фалшивата надежда, че е възможно ненасилственото демократизиране на Югославия. Югославските комунисти обаче разбиха и маргинализираха възникналата през 1968 година политическа и обществена алтернатива. И в крайна сметка се потвърди кратката диагноза на най-известния югославски дисидент от ерата на Тито - Милован Джилас: \"Последният изход на комунизма ще бъде национализмът. Югославската 1968 година се провали в стремежа си да бъде изграден някакъв демократичен социализъм\".   Макиавелистични заблуди   През 2018 година човек може да добави към тази оценка и една иронична забележка - можеше да стане и по-лошо. Както на Запад, например. През 1968 протестиращите в Берлин, Брюксел и Вашингтон поеха кормилото в свои ръце. И какво стана с техните идеали за \"дълъг поход срещу институциите\"? - Няколко десетилетия по-късно Хавиер Солана, един млад испанец и бивш отявлен противник на диктатурата на Франко, вече като генерален секретар на НАТО издаде заповед за въздушни удари срещу Федеративна република Югославия - без мандат от ООН.     Един млад син на месар и уличен борец на име Йошка Фишер основа една пацифистка партия в Германия, която години по-късно той убеди да застане на страната на войната, злоупотребявайки с думата Аушвиц. А един американски баптист на име Бил Клинтън, който беше участник в гражданското движение и се противопоставяше на войната във Виетнам, заедно с бившите германски и испански пацифисти, си спретна собствена война - след като вече беше станал най-влиятелният мъж на планетата.   Техният връстник от Белград Влада Революцията (Владимир Миянович) никога няма да получи докторска степен или тлъст хонорар за лекция на тема студентските движения от 1968-а година. Понеже той така и не се домогна до властта, неговите идеи не можаха да лъснат като чисто макиавелистични заблуди.  ", "date": "2018.06.03", "title": "Югославската 1968: поражението на едно поколение"}
{"url": "http://www.classa.bg/%D1%81%D0%B2%D1%8F%D1%82/item/382643-%D1%82%D0%BE%D0%B2%D0%B0-%D0%B5-%D1%88%D0%B0%D0%BD%D1%81-%D0%B7%D0%B0-%D0%B8%D1%81%D0%BF%D0%B0%D0%BD%D0%B8%D1%8F", "text": "Въпреки всички апокалиптични сценарии, новият премиер на Испания е добра вест за Европа. Сега Испания има реален шанс за ново начало и за дълготрайно решение за Каталуния             През следващите месеци испанските медии ще бъдат буквално наводнени с нови информации за корупционни скандали. Защото след отпадането на консервативната партия от централното правителство след вота на недоверие срещу Мариано Рахой, също и повечето консервативни медии в Испания ще тръгнат да търсят истината, ако не искат да загубят зрители, читатели и слушатели. Досега те не обелваха и дума за многото съществуващи подозрения около консервативната Народна партия на Мариано Рахой. В опозиция, консерваторите ще трябва да прочистят редиците си, ако не искат да пропаднат окончателно на следващите избори. Според някои анкети, те са само третата по сила партия след либералите и социалистите.   Даже бившият премиер Хосе Мария Аснар, който досега беше недосегаем, вече няма да може да избегне правосъдието. Защото почти всички случаи на корупция, които разглежда съдът, съвпадат с неговото управление. Неговият вицепремиер Родриго Рато вече лежи в затвора за укриване на данъци и незаконно присвояване. А бившият му довереник и бивш премиер на Валенсия Едуардо Заплана беше арестуван и обвинен в участие в престъпна корупционна мрежа около регионален парк за възобновяеми енергии. Консерваторите имат нужда от основно обновление   Социалистическата партия на новия премиер Педро Санчес проведе обновителния процес още през миналата година. Тя проведе демократични вътрешни гласувания и се раздели с много политици от старата гвардия, които също бяха съотговорни за спукването на балона на недвижимите имоти. Срещу подкупи, много социалистически кметове и други регионални политици си затваряха очите за нарушения, вършени от изпълнители на различни строителни проекти. На 46-годишния Санчес ще му се наложи да се доказва, но той може да положи ново начало в Социалистическата партия.   ЕС няма защо да се безпокои за Испания. Местните концерни и много средни предприятия преодоляха най-тежката фаза от започналата през 2007 година криза, която през 2012 година доведе до нуждата испанските банки да бъдат спасявани с европейска помощ. Повечето испански фирми, впрочем както и испанците, се научиха да пестят. Те подобриха производствените си процеси, инвестираха в изследователска дейност и вече са водещи по отношение на модерните технологии и изкуствения интелект. Същото важи и за развитието на медицината и инфраструктурните проекти. По показателите ефикасност и иновации испанските банки пък са водещи в световен мащаб, а концернът \"Телефоника\" и испанският високоскоростен влак станаха символи на модерна Испания.   Шанс за отваряне към света     Педро Санчес сега може да постигне същата стабилност и в политиката. Благодарение на вота на недоверие, в испанския парламент отново има мнозинство. По този начин най-сетне могат да бъдат гласувани нови закони и важни обществени проекти, като конституционната реформа и промяната на избирателното право. По този начин Испания получава шанс за втора \"transicion\", както испанците наричат прехода от диктатура към демокрация. Много социолози и политически анализатори насърчаваха този процес. И вотът на недоверие представлява обществен вододел за Испания: корупцията вече няма да бъде толерирана, а етиката и моралът на политиците изглежда за испанците вече по-важен отколкото икономическите умения на управниците им.   Една анкета на социологическия институт CIS показва, че корупцията и измамите създават най-големи грижи на испанците след безработицата, която все още съставлява 16 процента. Очаква се постът на министър на правосъдието да бъде поверен на Маргарита Роблес, която може да напари така, че испанското правосъдие да си върне доверието и да даде тласък на свободата на мненията в испанските медии. От месеци насам работещите в испанската обществена телевизия RTVE се оплакват от масирания натиск, на който са били подложени от управляващата Народна партия, за да не информират за определени корупционни афери и, подозрения.    Маргарита Роблес трябва да следи строго новия премиер Санчес, за да не се изкуши той да тръгне по стъпките на своите предшественици и да използва RTVE като пропагандна машина.", "date": "2018.06.03", "title": "Това е шанс за Испания"}
{"url": "http://www.classa.bg/%D1%81%D0%B2%D1%8F%D1%82/item/382641-%D0%BD%D0%B5%D0%BB%D0%B5%D0%B3%D0%B0%D0%BB%D0%BD%D0%B8-%D1%81%D0%BC%D0%B5%D1%82%D0%B8%D1%89%D0%B0-%D0%BD%D0%B0-%D0%B2%D1%81%D1%8F%D0%BA%D0%B0-%D0%BA%D1%80%D0%B0%D1%87%D0%BA%D0%B0", "text": "Балканите са затънали в боклуци: човешкото нехайство и липсата на достатъчно съзнание и средства са в основата на проблема с множеството нелегални сметища в страните от Западните Балкани. Вижте сами: Нелегални сметища на всяка крачка   Град, давещ се в отровен дим   Река от пластмаса   \"Златна мина\" за боклукчии   Депозит само за стъклени бутилки   Битката срещу найлоновите торбички   \"Вносни\" боклуци   Празник за чайките   Пример за подражание", "date": "2018.06.03", "title": "Нелегални сметища на всяка крачка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382637-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B2%D0%B0-%D1%81-%D0%B6%D0%B5%D0%BD%D0%B8%D1%82%D0%B5,-%D0%BA%D0%BE%D0%B8%D1%82%D0%BE-%D0%BE%D1%82%D0%BA%D0%B0%D0%B7%D0%B2%D0%B0%D1%82", "text": "Сексолозите извършиха редица изследвания, по време на които установиха, че продължителната липса на сексуални отношения засяга женското тяло. Според американския терапевт Сари Купър дори частичната липса на интимност, още повече отхвърлянето, е изключително вредно за женското тяло.     Една жена губи сексуалното си привличане - човек е по-малко склонен да бъде интимен и става по-муден.   Освен това липсата на секс води до усложняване на процеса на производство на естествено смазване на женските генитални органи, а също така отслабва стените на вагината и довежда до по-бързо до менопаузата.   Също така, отказването от интимност може да допринесе за намаляване на интелектуалната способност и увеличаване на стреса.", "date": "2018.06.03", "title": "Какво се случва с жените, които отказват"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382638-%D1%88%D0%BE%D0%BA%D0%B8%D1%80%D0%B0%D1%89%D0%B0-%D0%BD%D0%BE%D0%B2%D0%B0-%D0%BC%D0%BE%D0%B4%D0%B0", "text": "Ние от jenata.blitz.bg мислехме, че не е останало нищо да се види, когато се стигна до тенденциите във веждите, но хората са луди и последната модна тенденция го доказва. Светът вече се диви, а всички жени полудяха по новата мода – цветни вежди или още казано „вежди в цветовете на дъгата\". \r\n   \r\n   Лудият нов тренд дори е направил фурор в интернет, тъй като повече от 1000 социални медийни публикации са маркирани с #rainbrowbrows. \r\n   \r\n   И ако си мислите, че не можете да постигнете този „УАУ\" ефект, то гримьорът Ники Туториалс публикува видеоклип в YouTube, който ви показва точно как да го направите. \r\n   \r\n              ", "date": "2018.06.03", "title": "Шокираща нова мода"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382639-16-%D0%B3%D0%BE%D0%B4%D0%B8%D1%88%D0%BD%D0%B0-%D1%83%D1%87%D0%B5%D0%BD%D0%B8%D1%87%D0%BA%D0%B0-%D0%BF%D0%BE%D0%BB%D1%83%D1%87%D0%B8-%D0%BC%D0%B5%D1%80%D1%86%D0%B5%D0%B4%D0%B5%D1%81", "text": "България е шокирана от новината за младата ученичка от Варна, която е получила невероятен подарък за Деня на детето – Първи юни – Мерцедес за 350 000 лв., пише kombg.com. Истината обаче е съвсем друга. Според изданието красавицата от половин година е с настоящия си приятел и за това време го е омаяла толкова много, че 55-годишният бизнесмен ѝ направил подарък, който е 5 пъти по-скъп от жилището на родителите ѝ.      Пише още, че в профила на момичето в Instagram се вижда, че тази година тя си е качила снимки от Франция, Индонезия, Тайланд, Коста Рика, Маями и Карибите. БЛИЦ обаче разкри, че истината е съвсем друга. Случката с луксозния подарък въобще не е от нашите ширини, нито е за 16-годишна ученичка.      Преди три години не толкова популярната руска певица и солист от групата \"А-студио\" Кети Топуриа се завърнала в Москва от Америка. Колата била за 29-ия ѝ рожден ден. Певицата се похвалила в профила си в Instagram с колата като написала: \"Ето и новият ми кон\". [null] Не е ясно как новината от чужбина се е превърнала в родна история.    Но пък самото ѝ разпространение повдига въпроса дали какво би правило едно 16-годишно момиче със скъп и мощен автомобил? 16-годишните нямат право да управлява моторно превозно средство. Колата от снимката e Mercedes S63 AMG и има двигател с 603 конски сили, ускорява от 0 до 100км/ч за 3,4 секунди, а максималната скорост, която развива е над 340км/час.", "date": "2018.06.03", "title": "16-годишна ученичка получи Мерцедес"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382640-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-3-%D1%8E%D0%BD%D0%B8", "text": "ОВЕН ( 21 март - 20 април ) Трябва да използвате натрупания си опит за реални, не за илюзорни задачи. Енергийният ви потенциал е доста висок, така че не се плашете от трудностите. В любовта, ще искате да се скриете за известно време, което ще окаже отрицателно влияние върху отношенията. Удачно ще се развиват, преговорите с бизнес партньори. ТЕЛЕЦ ( 21 април - 21 май )  Препоръчително е да си поставите цели, от които няма да искате да се откажете дори под влиянието на обстоятелствата. Колкото по-решителни и уверени бъдете, толкова по-добре ще е за бъдещата ви кариера. Финансовите проблеми, ще останат на заден план, когато разберете, че здравето е по-важно. Само не пренебрегвайте задълженията си. БЛИЗНАЦИ ( 22 май - 21 Юни ) Не трябва да стоите на едно място, в противен случай проблемите в работата ще станат още по-големи. Не е необходимо да започвате нещо, което първоначално ви изглежда илюзорно. Съществува риск от загуба на пари и попадане в лапите на измамници. Проблемът е, че сте прекалено самонадеяни. Вечерта е подходяща за медитация, йога и комуникация с близките.   РАК ( 22 юни - 23 юли ) Възможни са множество промени във всички области на живота. Не предприемайте необмислени стъпки, това може да доведе до пълно разочарование и негативни преживявания. Във вашата среда, ще се появят нови и предприемчиви хора, които ще ви помогнат да реализирате бизнес идеите си. В личния живот, не сте достатъчно инициативни за да вземете правилното решение. ЛЪВ ( 24 юли - 23 август ) От вас, ще се изисква отговорен подход към всички задачи - нови и стари. Не е изключено да бъдете изпратени в командировка за дълъг период от време. В романтичен план, се дръжте съответстващо – наслаждавайте се и не поемайте върху себе си твърде много. Също, трябва да намерите сила, за да кажете истината на избраника си. ДЕВА ( 24-ти август - 23 септември ) Очакват ви печеливши контакти, сключване на сделки и значителна печалба. Въпреки че, по-често трябва да се оглеждате наоколо, за да не се спънете. Пред вас, се отварят нови и перспективни възможности и успехът, вече чука на вратата ви. Възможна е среща с човек, с когото някога сте имали романтична връзка. Слушайте сърцето си, за да не сгрешите. ВЕЗНИ( 24 септември - 23 октомври) Очаква ви суета, вълнения и работа. Ако по някакъв начин се объркате в дадена ситуация, се обадете за помощ на близък приятел. Заедно ще разрешите проблема по-бързо и по-оптимистично, ще погледнете на другите задачи. При бизнесмените, кариерата бързо ще набира скорост. Само не взимайте кредити и заеми.   СКОРПИОН ( 24 октомври - 22 Ноември ) Препоръчва се, да възстановите порядъка в работата си, да промените отношенията си с някои колеги и да се погрижите по-добре за здравето си. Денят е благоприятен за тези, които повече слушат и не дават съвети. Прекомерното философстване в любовта, не ви позволява реално да гледате на връзката си с избраника. Не очаквайте много от него, а сами свършете нещата.   СТРЕЛЕЦ ( 23 Ноември - 21 Декември ) Ще бъдете изпълнение с вдъхновение, което ще ви помогне да реализирате творческите си идеи. Не чакайте изключителни постижения за кратко време, просто изпълнявайте програмата си на максимум. Постижения в любовта очакват тези, който вече са се уморили от приятелските отношения с избраника. Настройте се, за сериозна връзка. КОЗИРОГ (22 Декември - 20 януари ) Препоръчва се, да бъдете особено внимателни, ако въпросът засяга финансите. Ако дължите на някого голяма сума, по-добре платете. В противен случай процентите, ще се увеличават с бясна скорост. Възможна е покана за събитие, от което зависи по-нататъшната ви творческа кариера. Ще успеете да направите това, което ви е изглеждало невъзможно.  ВОДОЛЕЙ ( 21 януари -  19  февруари ) Трябва първо да изберете правилен път, за изпълнение на плановете ви и след това да се захванете с подходящите проекти. В противен случай творческите ви идеи, ще са в противоречие с вашите планове. Ако се съмнявате в нещо в любовната сфера, първо проверете. В състояние сте да решите проблемите, ако престанете да лъжете този, когото обичате.   РИБИ ( 20 февруари - 20 март ) Не се препоръчва да правите нещо, за което ще съжалявате по-късно. Постъпките и грешните ви действия, могат да се отразят неблагоприятно на работата ви. Правилно разпределяйте личното си време, така че прекомерната свобода, да не доведе до финансови загуби и загуба на репутация. Денят е добър за учение и решаване на проблеми свързани с недвижими имоти.", "date": "2018.06.03", "title": "Дневен хороскоп 3 юни"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382636-%D1%87%D0%B8%D1%81%D1%82%D0%BE-%D0%B3%D0%BE%D0%BB%D0%B0-%D0%BF%D1%80%D0%B5%D0%BB%D0%B5%D1%81%D1%82", "text": "Известната моделка Виктория Одинцова, която редовно пуска откровени снимки по бански и бельо, този път реши да покажат най-дръзкия до момента фотос, на който е абсолютно гола. Моделът стои с гръб към камерата.    Тя показва прелестна гръд и стегнато седалище. В същото време нейният бюст е напълно видим за очите на почитателите й, а дупето й е покрито с капки вода. По този начин момичето успя да заобиколи блокажа на снимки в Instagram с голи тела.      Снимката предизвика много различни коментари сред потребителите. Някои от тях се обясняват в любов, а други ги осъждат като прекалено провокативни.    Вики Одицова е добре познат модел на социалната мрежа, който редовно публикува своите смели снимки. Медиите й приписват романи с на основателя на VKontakte и Telegram Павел Дуров, както и на певеца Егор Крид.", "date": "2018.06.03", "title": "Чисто гола прелест"}
