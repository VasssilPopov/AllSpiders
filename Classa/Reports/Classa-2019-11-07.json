{"url": "http://www.classa.bg/%D1%81%D0%B2%D1%8F%D1%82/item/401804-abc-news-%D0%BF%D1%80%D0%B5%D0%B4%D0%B8-3-%D0%B3%D0%BE%D0%B4%D0%B8%D0%BD%D0%B8-%D0%BE%D1%82%D0%BA%D0%B0%D0%B7%D0%B0%D0%BB%D0%B8-%D0%B4%D0%B0-%D0%BF%D1%83%D0%B1%D0%BB%D0%B8%D0%BA%D1%83%D0%B2%D0%B0%D1%82-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F%D1%82%D0%B0-%D0%B7%D0%B0-%D0%B5%D0%BF%D1%89%D0%B0%D0%B9%D0%BD-%D0%BF%D0%BE%D1%80%D0%B0%D0%B4%D0%B8-%D0%B7%D0%B0%D0%BF%D0%BB%D0%B0%D1%85%D0%B8-%D0%BE%D1%82-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%8F-%D0%B4%D0%B2%D0%BE%D1%80%D0%B5%D1%86", "text": "Мрежата ABC News отдавна е знаела за пълния обхват на сексуалните престъпления на милиардера Джефри Епщайн, обвиняван още три години преди смъртта му за трафик на детски секс. Но комбинация от поръчки \"отгоре\" и заплахи от замесените не са допуснали до ефир историята, събрана от журналистката Ейми Робах. Таво разкрива видео, публикувано на 5 ноември от активистката група на американската десница Project Veritas. Във видеото, Робах, водеща за новини на ABC, е записана да говори с колеги при „горещ\" (включен) микрофон. Журналистката казва, че Вирджиния Джуфре, тогава известна като Вирджиния Робъртс, се е свързала с нея, за да й разкаже, че Епщайн я е използвал като сексуална робиня, а също така я е поставил в услуга на някои от силните си приятели, включващи и английския принц Андрю. \"Три години пазя тази история. Водих това интервю с Вирджиния Робъртс\", казва Робах. \"На първо място, те ми казаха кой е Джефри Епщайн\", разказва водещата, когато се опитва да обясни защо мрежата никога не е поискала да излъчи доклада й. Във връзка с Британската кралска къща, Робах посочва „Дворецът откри, че ние имаме всички обвинения на Вирджиния срещу принц Андрю и ни заплаши по милион различни начини\". \"Толкова се уплашихме, че не можахме да интервюираме Кейт и Уил\", казва тя в очевидна алюзия на Катрин и Уилям, херцози на Кеймбридж, и добавя \"Това също смаза историята.\" Журналистката настоява, че предполагаемата сексуална робиня на американския милиардер „й е разказала всичко\". \"Тя имаше снимки, тя имаше всичко. Беше невероятно това, което имахме. Имахме Бил Клинтън, имахме всичко\", повтаря тя. И трябва да се отбележи, че споменатият американски президент е бил сред могъщите мъже, които пътували няколко пъти в частния самолет на Епщайн, така наречения „Лолита експрес\". В допълнение, Робах спомена, че и известният американски адвокат Алън Дершовиц е включен в показанията на Вирджиния Робъртс. Според водещата, в продължение на три години тя се опитвала да убеждава шефовете си да излъчат нейната история, но „това било напразно\". \"И сега всичко излиза като нови разкрития и ме подлудява. Това, което имахме, беше невероятно\", коментира тя. Робах добавя, че Брад Едуардс, адвокат на Вирджиния Робъртс, е прогнозирал преди три години „Идва денят, когато ще разберем, че Джефри Епщайн е най-плодотворният педофил в историята на САЩ\". Записът на тази история е направен през август, след като Епщайн беше открит мъртъв в килията си в Нюйоркския столичен поправителен център, където той очакваше съдебен процес по федерални обвинения за трафик на деца. Смъртта му беше посочена като самоубийство, а главният патоанатом на града заключи, че предполагаемият сексуален престъпник се е обесил в килията си.   Последващи доклади, според които два дни преди смъртта на Епщайн е бил изтеглен от наблюдението поради страх от самоубийство, т.е. охраната го оставя без надзор за по-дълго от обикновено, което подхранва слуховете, че милиардерът е бил убит. Във видеото Робах казва, че \" вярва на 100%, че Епщайн е убит\". \"Той си изкарваще прехраната чрез изнудване на хора. В тези самолети имаше много мъже, много могъщи мъже, които посетиха този остров\", заявява журналистката, без да посочва изрично имението на Епщайн в Ню Йорк и неговото имение на Вирджинските острови, където Вирджиния Робъртс твърди, че е претърпяла насилване от принц Андрю. След смъртта на Епщайн, единственият обвиняем в съдебното дело, делото срещу него също загина. Това стана въпреки факта, че група обвинители и предполагаеми жертви на милиардера поискаха прокурорите да държат случая отворен, аргументирайки се, че други негови сътрудници, включително неговата приятелка и предполагаемия „рекрутер\" на тийнейджъри, Гислейн Максуел, също могат да бъдат виновни.", "date": "2019.11.07", "title": "ABC News преди 3 години отказали да публикуват разкритията за Епщайн поради заплахи от Британския дворец"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401805-%D0%BA%D0%B5%D0%B2%D0%BE%D1%80%D0%BA-%D0%BA%D0%B5%D0%B2%D0%BE%D1%80%D0%BA%D1%8F%D0%BD-%D1%81-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%BF%D1%80%D0%B0%D0%B2%D0%BE-%D0%B2-%D0%B4%D0%B5%D1%81%D0%B5%D1%82%D0%BA%D0%B0%D1%82%D0%B0-%D0%BE%D0%B7%D0%B2%D0%B5%D1%80%D1%8F%D0%B2%D0%B0%D0%BD%D0%B5", "text": "Съобщиха ни по телевизията, че двама старци умрели от измръзване в Бреница, община Кнежа. Според кмета на селото било невъзможно да ги настанят в социален дом - изискванията били „жестоки\", чакало се по четири-пет години, кандидатът трябвало да има голяма пенсия или някакви имоти. Няма какво да шикалкавим, решението е: кучешка смърт за такива клетници. Това им се полага в Европейска България. Един от съселяните им допълни нещо знаменателно: „Ако стане нещо с животно, да видят, че се убива животно, ще дойдат не знам колко организации, а това, че двама души така си заминаха – не обръщат внимание.\" Двама българи по-малко – голяма работа, и без друго се топим неудържимо. Освен това, все сме заети с по-важни дела – преди време с кравата Пенка, за която стана дума дори в Европейския парламент, колкото да не забравим, че истинската човещина е окончателно изчегъртана от главите на Брюкселските чиновници. Паролата е: крава да си в България - за хората ще мислим по-нататък. Ами врявата около Терез и Масуд - тигърчетата от Разград, с които занимаваха дори премиера. С колко състрадателност ги окъпаха разни екологични организации, за медиите да не говорим. След животинската смърт на старците от Бреница реакцията бе също толкова животинска. Пълно мълчание. Дали ще се размърдат, ако направят лагер с ковчези пред Парламента? Съмнявам се. Но не престават да врякат срещу фалшивите новини – колкото по-фалшив е някой, толкова повече се дере. Затова най-после трябва да проумеем, че истинската фалшива новина е представата, която ни натрапват за днешна България – и с която трябва да прикрият Озверяването, което прокапва от всевъзможни истории. Цецка Прангите, както вече би трябвало да наричат Цачева, изглежда все още не може да схване, че обясненията, които подхвърля около „Случая Иванчева\", изобщо не са подходящи за един правосъден министър. Някакво „озверяване\" тлее в тях. Дори първенците на днес омразната й комунистическа партия - в която хитричко кротуваше до самия 10 ноември 1989 година, не си позволяваха подобен език.      Цачева обаче непрекъснато трябва да се пъчи с днешната си правоверност - и това я прави агресивно нечувствителна, даже нелепите пранги около нозете на двете дами от община „Младост\" не я трогнаха особено. Дори си позволи ехидно да подметне, че им разрешили епилатор и сешоар в ареста – и човек се пита с какво е поливана нейната отровна ирония. Между другото, една предишна правосъдна министърка ходеше с златна верижка на крачето – тя пък с прангите на долнопробния вкус. Някои не се посвениха да злорадстват заради скотските условия в българските затвори. Но пет пари не дават за животинската смърт на старците от Бреница. На виновниците за тяхната Голгота, и на хиляди още български клетници, какви килии се полагат? Какви зурли ще надувате в тяхна чест? Озверяването – по правило неосъзнавано, е крайният резултат на безразличието, което от години старателно отглеждат у себе си нашите Властници. Нищо действително драматично не задържа вниманието им - ако мислите, че са се трогнали от случая в Бреница, значи сте завършени наивници. За тях е непосилно дори една думица на състрадание да отронят, те са вгледани единствено в себе си, оковани са с прангите на себичността и ги носят с удоволствие. Не се тревожат от смъртта на старците, знаят, че и тя ще отшуми за ден-два, такива са вече тукашните нагласи – това пак е форма на озверяване - озверяване чрез безпаметство. Тревогите, обикновено мними, се изживяват набързо. Обещанията светкавично се забравят, а и няма кой да ги припомня. Летят нанякъде ескадроните на ЕС.", "date": "2019.11.07", "title": "Кеворк Кеворкян с коментар право в десетката: Озверяване"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/401806-%D0%BE%D1%87%D0%B0%D0%BA%D0%B2%D0%B0%D1%82-%D1%81%D0%B5-%D1%81%D0%B5%D1%80%D0%B8%D0%BE%D0%B7%D0%BD%D0%B8-%D0%BF%D1%80%D0%BE%D0%BC%D0%B5%D0%BD%D0%B8-%D0%BF%D0%BE-%D0%BF%D1%80%D0%B8%D0%B5%D1%82%D0%B8%D1%82%D0%B5-%D0%BD%D0%B0-%D0%BF%D1%8A%D1%80%D0%B2%D0%BE-%D1%87%D0%B5%D1%82%D0%B5%D0%BD%D0%B5-%D0%B8%D0%B7%D0%BC%D0%B5%D0%BD%D0%B5%D0%BD%D0%B8%D1%8F-%D0%B2-%D0%B7%D0%B0%D0%BA%D0%BE%D0%BD%D0%B0-%D0%B7%D0%B0-%D0%B4%D0%B4%D1%81", "text": "Промените в данъчните закони за следващата година бяха приети на първо четене в пленарната зала на Народното събрание. Измененията, които се прокарват чрез корекции в Закона за корпоративното подоходно облагане (ЗКПО), бяха одобрени със 104 гласа, 81 гласуваха \"против\", а трима се въздържаха. Подобен начин на прокарване на промени в данъчната система стана практика на финансовото министерство, откакто начело е Владислав Горанов. Традиционно и от опозицията изразиха несъгласието си с това ключови изменения във всички данъчни закони да се правят през преходните и заключителни разпоредби само на един. От БСП и ДПС обявиха, че са против предложенията на кабинета.  Според  Филип Попов от БСП  през един закон управляващите правят промяна в цялата приходна част на бюджета. \"На тъмно, пряко и преносно, решават колко кожи да смъкнат от гърба на българските граждани\", посочи той, цитиран от БТА. Йордан Цонев от ДПС коментира, че управляващите свеждат парламентарния дебат до това да казват от трибуната дали подкрепят или не промените. Аргументите не са важни за вас, така че няма и да ви ги дадем, заяви той. Цонев посочи само, че с измененията се увеличава данъчното бреме за земеделските производители. Председателят на парламентарната Комисия по бюджет и финанси  Менда Стоянова (ГЕРБ)  отбеляза, че в 90% от случаите промените транспонират шест европейски директиви. Има няколко разпоредби, които касаят намаляване на административната тежест на данъкоплатците, и няколко разпоредби, които целят да се предотвратят възможностите за избягване на данъчни плащания, посочи тя. Румен Гечев от БСП  пък обясни, че левицата не е против директивите на ЕС, но е против покрай тях да бъдат прокарвани и други текстове в седем закона, които имат сериозно влияние върху бюджетните приходи и ще повлияят върху съдбата на редица български фирми. Той посочи още, че Министерството на финансите не е представило никакви разчети за ефекта от промените. Гечев коментира, че се предлага нулев акциз за стоките и услугите, които ние ще доставяме на въоръжените сили на страни-членки на НАТО на територията на България. По думите му, българските болници ще плащат акциз при покупка на горива, а базите на САЩ у нас - не. Трябва да припомним още, че внесеният за приемане в парламента законопроект за изменение и допълнение на Закона за корпоративното подоходно облагане претърпя сериозна метаморфоза и реално текстовете, по които ще работят депутатите за второ четене, нямат почти нищо общо с измененията, които се разглеждаха по време на общественото обсъждане. Нещо повече,  нито едно от предложенията на бизнеса не е намерило място в окончателния проектозакон . Според приетите на първо четене изменения в Закона за ДДС прехвърлянето на акции или дялове, еквивалентни на акции в дружества, които дават на притежателя им юридически или фактически права на собственост върху нов недвижим имот или част от него, се определя като доставка на стока, подлежаща на облагане с ДДС. Според мотивите в законопроекта целта е да се преустанови „често практикувано от някои данъчно задължени лица заобикаляне на закона, при което чрез изповядване на сделки за прехвърляне на акции и дялове фактически се прехвърля собствеността върху недвижими имоти, предназначени да бъдат използвани за жилищни нужди на физически лица, като по този начин се избягва възникването на задължения за ДДС. Много е вероятно обаче този текст да отпадне между двете четения, защото е твърде неясен. Освен това  в българското законодателство не съществува легално определение на понятието „фактически права на собственост“. Планира се и промяна, която предвижда сумирането на оборотите за регистрация по ДДС при прехвърляне на търговски обект (чл. 96, ал. 10). При този казус е добавен  нов критерий – освен за прехвърляне между свързани лица, ще се обединяват оборотите и когато лицата действат съгласувано . Вероятно и този текст ще бъде променен между двете четения, защото и тълкуването, което се дава чрез Данъчно-осигурителния процесуален кодекс (ДОПК) е твърде широко.   пред журналисти и депутат от бюджетната комисия, когато промените в данъчните закони бяха обсъждани там на първо четене.  На първо четене бяха подкрепени и текстовете за  промени в ЗКПО , с които се въвеждат препоръките на ОИСР във връзка с  предотвратяване на свиването на данъчната основа  и прехвърлянето на печалби (BEPS), и ограничаващи възможностите за агресивно данъчно планиране и избягване от облагане. По  Закона за данъците върху доходите на физическите лица  (ЗДДФЛ) се правят промени за намаляване на административната тежест и улесняване при ползване на данъчните облекчения за лица с намалена работоспособност, за деца с увреждания и за лични вноски за осигурителен стаж при пенсиониране, както и предложените промени за уеднаквяване на дефинициите за „ликвидационен дял“ и „данъчен кредит“ с определенията в ЗКПО, които бизнесът подкрепя. Във връзка със започване на реалното функциониране на  Единната система за туристическа информация  се предвижда промяна в начина на определяне на  туристическия данък  за календарния месец, като се предлага това да става въз основа на данните за броя на предоставените нощувки през календарния месец, съдържащи се в Единната система за туристическа информация. Обменът на данните между системата, поддържана от Министерството на туризма, и общините се предвижда да се осъществява с посредничеството на системата за обмен на информация, поддържана от Министерството на финансите. Предлага се  физически лица, включително еднолични търговци , които са задължително регистрирани при  доставки на услуги , и данъкът, за които е изискуем от получателя по Закона за данък върху добавената стойност (ЗДДС), при извършване на патентни дейности съгласно ЗМДТ,  да подлежат на облагане с патентен данък . Любопитно е, че с промените по ЗМДТ общинските служители ще могат да определят данъчна оценка за недвижими имоти на предприятия в случаи на установено умишлено занижаване на отчетните им стойности с цел намаляване или избягване на плащане на данъка за тях. С направеното предложение се  увеличават правомощията на общинските служители  да определят  данъчна оценка на недвижими имоти на предприятия . В  Закона за счетоводството  пък е предвидена промяна, според която категорично  ще се освободят едноличните търговци , които  не са осъществявали дейност , от задължението да декларират това обстоятелство в Търговския регистър и регистъра на юридическите лица с нестопанска цел.  ", "date": "2019.11.07", "title": "Очакват се сериозни промени по приетите на първо четене изменения в Закона за ДДС"}
{"url": "http://www.classa.bg/%D1%81%D0%B2%D1%8F%D1%82/item/401807-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%B2%D0%BE%D0%B5%D0%BD%D0%BD%D0%B8-%D1%80%D0%B0%D0%B7%D0%BA%D1%80%D0%B8%D1%85%D0%B0-%D1%81%D1%84%D0%B5%D1%80%D0%B0%D1%82%D0%B0,-%D0%B2-%D0%BA%D0%BE%D1%8F%D1%82%D0%BE-%D0%BE%D1%82%D1%81%D1%82%D1%8A%D0%BF%D0%B2%D0%B0%D1%82-%D0%BF%D1%80%D0%B5%D0%B4-%D1%80%D1%83%D1%81%D0%B8%D1%8F", "text": "Американските сили няма да могат да отговорят на заплахите на радио-електронната борба (РЕБ) в случай на военен конфликт с Русия или Китай. Това съобщи Breaking Defense, като се позовава на представители на американското военно ръководство. “Ако питате дали сме готови да работим с електромагнитния спектър, бих казал ”не”, призна подполковникът от САЩ Хари Лайк. Според него американските военни разработват методи за електронна война по-бавно, отколкото армиите на другите страни. Като пример той каза, че американските войски не изключват мобилните си телефони, с което разкриват точното си местоположение. Той добави, че американската армия игнорира създаването на резервни комуникационни канали, които могат да се използват, когато основната връзка е блокирана. Според офицера Русия и Китай могат да окажат натиск върху тези слаби точки. В допълнение, ограниченията, които се прилагат за оборудването за радио-електронна борба по отношение на времето на ползване и мощността на използваното оборудване, пречат на ученията на американските военни, смята Лайк.", "date": "2019.11.07", "title": "Американските военни разкриха сферата, в която отстъпват пред Русия"}
{"url": "http://www.classa.bg/%D1%81%D0%B2%D1%8F%D1%82/item/401808-%D1%82%D1%83%D0%BB%D1%81%D0%B8-%D0%B3%D0%B0%D0%B1%D0%B0%D1%80%D0%B4-%D0%BF%D1%80%D0%B8%D1%81%D0%B2%D0%BE%D1%8F%D0%B2%D0%B0%D0%B9%D0%BA%D0%B8-%D1%81%D0%B8-%D1%81%D0%B8%D1%80%D0%B8%D0%B9%D1%81%D0%BA%D0%B8%D1%8F-%D0%BD%D0%B5%D1%84%D1%82,-%D1%82%D1%80%D1%8A%D0%BC%D0%BF-%D0%BF%D0%BE%D0%B7%D0%BE%D1%80%D0%B8-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%B2%D0%BE%D0%B9%D1%81%D0%BA%D0%B8", "text": "Решението на Доналд Тръмп да остави част от войските в Сирия, за да „защити“ нефтените находища, не само отменя неговите предизборни обещания, но и „позори“ американските военни, които са в опасност заради присвояването на чужди ресурси, заяви кандидатът за президент на Тулси Габард. Габард подчерта, че намесата на Вашингтон в конфликта в Сирия първоначално е била грешка и обеща да я ограничи възможно най-скоро, ако бъде избрана.        ", "date": "2019.11.07", "title": "Тулси Габард: Присвоявайки си сирийския нефт, Тръмп позори американските войски"}
{"url": "http://www.classa.bg/%D1%81%D0%B2%D1%8F%D1%82/item/401809-bild-%D0%B8%D1%80%D0%B0%D0%BD-%C2%AB%D1%81%D0%B5-%D0%BF%D0%BE%D1%85%D0%B2%D0%B0%D0%BB%D0%B8%C2%BB-%D1%81-%D0%B4%D0%B5%D1%81%D0%B5%D1%82%D0%BE%D0%BA%D1%80%D0%B0%D1%82%D0%BD%D0%BE-%D1%83%D0%B2%D0%B5%D0%BB%D0%B8%D1%87%D0%B5%D0%BD%D0%B8%D0%B5-%D0%BD%D0%B0-%D1%82%D0%B5%D0%BC%D0%BF%D0%B0-%D0%BD%D0%B0-%D0%BE%D0%B1%D0%BE%D0%B3%D0%B0%D1%82%D1%8F%D0%B2%D0%B0%D0%BD%D0%B5-%D0%BD%D0%B0-%D1%83%D1%80%D0%B0%D0%BD", "text": "Иран въведе в експлоатация нови модерни центрофуги IR-6, които му позволиха значително да увеличи производството на обогатен уран, съобщава Bild. В сравнение с показателите от преди два месеца те се увеличават десетократно. Сега Техеран получава 5 килограма обогатен уран на ден, като по този начин намалява времето, необходимо за създаването на ядрено оръжие с една година, посочва немското издание. Иранските молли организираха нова   за увеличаване на натиска върху Запада, пише Bild. Ръководителят на Организацията за атомна енергия на Иран Али Акбар Салехи заяви, че Техеран удвои скоростта на обогатяване на уран и сега използва 60 модерни центрофуги IR-6 за тези цели. Така страната от Близкия изток нарушава ядреното споразумение, сключено във Виена през 2015 г., обяснява немското издание. Центрофугата IR-6 е способна да произвежда обогатен уран десет пъти по-бързо от първото поколение IR-1. Освен това Салехи каза, че сега се разработва прототип, който работи 50 пъти по-бързо. Той  , че страната му произвежда пет килограма обогатен уран всеки ден, което е десетократно увеличение спрямо обема от преди два месеца. В резултат на това Иран намали времето, необходимо за създаване на ядрено оръжие с една година. Израелците се страхуват, че Иран ще постигне целта си и ще нанесе удар по тях. САЩ изискват търговските партньори на Техеран да следват примера на американците и да предприемат санкции срещу  . Белият дом едностранно се оттегли от ядреното споразумение с Иран от 2018 г., припомня изданието. В същото време Русия, Китай, Германия, Франция, Обединеното кралство продължават да се придържат към постигнатите тогава споразумения.    ", "date": "2019.11.07", "title": "Bild: Иран «се похвали» с десетократно увеличение на темпа на обогатяване на уран"}
{"url": "http://www.classa.bg/%D1%81%D0%B2%D1%8F%D1%82/item/401810-%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D0%BD%D0%B8-%D0%BA%D0%B0%D0%B7%D0%B2%D0%B0-%D1%81-%D1%82%D0%BE%D0%B2%D0%B0-%D1%80%D0%B5%D1%88%D0%B5%D0%BD%D0%B8%D0%B5-%D1%81%D1%8A%D0%B4%D1%8A%D1%82-%D0%B2-%D0%BB%D1%8E%D0%BA%D1%81%D0%B5%D0%BC%D0%B1%D1%83%D1%80%D0%B3", "text": "Сигналът е пределно ясен: независимото правосъдие е сред главните ценности на ЕС, а неговата защита е задължение на всички европейски държави и институции. Бартош Дудек коментира решението на Европейския съд за Полша.         Това е вече второто, и вероятно не последното, становище на съдиите в Люксембург по отношение на полската правна реформа. Още през юни те обявиха за незаконно   на страната. А сега става дума за същата мярка във всички останали полски съдилища. Обект на критиките на Европейския съд са най-вече две клаузи в приетия през 2017 година закон. Тогава, с гласовете на управляващото национал-консервативно мнозинство, възрастта за пенсиониране на съдийките бе свалена от 67 на 60 години, а на съдиите - от 67 на 65. Правото да се произнася по изключенията от това правило получи еднолично министърът на правосъдието, който в Полша е същевременно и главен прокурор. По-рано съдийките и съдиите можеха сами да решават дали да продължат да работят и след навършването на редовна пенсионна възраст - най-много до 70 години. Единствената предпоставка за това бе предоставянето на медицинско свидетелство за добро здраве. Двете възражения на ЕК Европейската комисия (ЕК) съзря в новия регламент нарушение на равноправието между мъжа и жената - заради различната пенсионна възраст. Освен това тя постанови, че решението за оставане на работа по линия единствено на мнението на министъра на правосъдието представлява   и внесе съответната жалба в Европейския съд. Именно под натиска на ЕК Варшава промени тези две клаузи още през пролетта на 2018-а година. Но Брюксел не оттегли станалата междувременно излишна жалба. И с пълно основание, защото сигнал трябваше да бъде изпратен не само към Полша, а  към целия Европейски съюз. Този сигнал е пределно ясен: независимите съдии са една от главните ценности на ЕС, а съблюдаването и защитата на тази независимост е задължение на всички европейски институции. Нещо повече: съдийките и съдиите в държавите-членки са същевременно съдии в служба на Европа, тъй като със своите решения те прилагат и правото на ЕС. Затова правилата по устройството на съдебната система на национално равнище засягат и цялата Общност. За тази яснота, която може да бъде наречена историческа, по парадоксален начин трябва да се благодари именно на това правителство във Варшава, което се опита - с всеобхватната си правна реформа - да погребе независимостта на правосъдието. Но би било погрешно да се мисли, че в случая става дума само за порицаване на национал-консервативното правителство във Варшава. Решението е предупреждение към всички правителства в ЕС - не само тези в Източна Европа. Тъй като  , а на много места и медиите, в никакъв случай не се ограничават само в тези географски граници. Тази опасност трябва винаги и навсякъде да бъде вземана насериозно, а съществуващите права - да бъдат надлежно отстоявани. Членството в ЕС - не само облаги Това решение на Европейския съд за пореден път показва, че който иска да е част от елитния европейски клуб трябва да спазва правилата, залегнали в европейските договори. Членството в ЕС не трябва да се разбира само като ползване на облаги. Това е централното послание от решението на съдиите в Люксембург.  ", "date": "2019.11.07", "title": "Ето какво ни казва с това решение съдът в Люксембург"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401811-%D0%B5%D0%BF-%D0%BD%D0%B8%D1%89%D0%B8-%D0%BD%D0%B0%D0%BF%D1%80%D0%B5%D0%B4%D1%8A%D0%BA%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D1%80%D1%83%D0%BC%D1%8A%D0%BD%D0%B8%D1%8F-%D0%BF%D0%BE-%D0%BC%D0%B5%D1%85%D0%B0%D0%BD%D0%B8%D0%B7%D0%BC%D0%B0-%D0%B7%D0%B0-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B5%D1%81%D1%82%D0%B2%D0%BE-%D0%B8-%D0%BF%D1%80%D0%BE%D0%B2%D0%B5%D1%80%D0%BA%D0%B0", "text": "В комисията по граждански свободи, правосъдие и вътрешни работи в Европейския парламент днес следобед ще се проведе дебат по напредъка на България и Румъния по механизма за сътрудничество и проверка. Докладът за тази година за двете страни беше оповестен преди около две седмици.   В документа се подчертава, че България е работила последователно, за да изпълни последните 17 препоръки на Комисията от доклада през януари 2017-та година. Комисията е на мнение, че напредъкът на България по линия на механизма за сътрудничество и проверка е достатъчен за изпълнението на поетите ангажименти към момента на присъединяването ѝ към ЕС. „Необходимо е България да продължи да работи последователно за превръщането на отразените в доклада ангажименти в конкретно законодателство и за трайното му изпълнение“, се казва още в документа, но се прави уточнението, че преди да вземе окончателно решение за отпадането на мониторинга, Комисията ще се консултира със Съвета и Европейския парламент. В доклада от миналата година останаха препоръките за продължаването на съдебната реформа, борбата с корупцията по високите етажи на властта и с корупцията в по-общ план, в т.ч. на местно равнище и по границите. За Румъния Комисията отбелязва, че има проблем с правосъдието и борбата с корупцията, като не са изпълнени препоръките в тези насоки в съответствие с доклада от миналата година.", "date": "2019.11.07", "title": "ЕП нищи напредъка на България и Румъния по механизма за сътрудничество и проверка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401812-%D1%81%D0%B5%D0%B4%D0%BC%D0%B8-%D0%BD%D0%BE%D0%B5%D0%BC%D0%B2%D1%80%D0%B8-%D0%BF%D1%80%D0%BE%D1%81%D0%BB%D0%B0%D0%B2%D1%8F-%D0%BC%D0%BB%D0%B0%D0%B4%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%BF%D0%BE%D0%B1%D0%B5%D0%B4%D0%B0-%D0%BF%D1%80%D0%B8-%D1%81%D0%BB%D0%B8%D0%B2%D0%BD%D0%B8%D1%86%D0%B0", "text": "След забележителен преход от южната до западната граница към 7 ноември 1885 г. на Сливнишката позиция пристигат най-боеспособните български войски. Числеността на защитниците достига 32 000. Сърбите са около 40 000. В ранната утрин на 7 ноември  край село Гургулят отрядът на капитан Христо Попов разбива 3 сръбски батальона, една батарея и един ескадрон. На северния фланг сръбските части настъпват и превземат част от изгубените си позиции. Българите яростно контраатакуват. Командирът на 3-и пехотен бдински полк капитан Марин Маринов заповядва атака на нож, сам повежда бойците си и скоро загива със смъртта на храбрите. След „бдинци, лъвове, титани” се втурват плевенските дружини. В безмилостна касапница сърбите губят смелост и побягват. От този момент до края на войната само ще отстъпват. В боевете при Сливница българските войски удържат историческа победа, която спасява от гибел младата ни държава. България дава 1 800 свидни жертви. С живота си се прощават 2 100 сръбски войници. Заедно със стотиците българи в доброволческите формирования се включват десетки младежи–турци, които не са подлежали на мобилизация. В 6-а шуменска доброволческа рота, която наброявала 160 души, 29 са млади български граждани с турски имена. Списъкът им е публикуван неведнъж. Командир на ротата е Симеон Арбов, а негов старши помощник - Реджеб Абдуланов. С бойните си подвизи  през 1885 г. българи и турци ни завещават етнически модел, който остава ненадминат и до днес. През Сръбско-българската война в Шуменско се развива активно доброволческо Помощно движение за фронта, в което най-активни са шуменските дружества „Червен кръст“ и женското „Родолюбие“. Турското население от с. Върбици събира „ризи, гащи, калцуни, платна, други потребности” и 400 лева „в полза на пострадващите български войници от настоящата война“. През 1860 г. Григор Пърличев пише поемата „Сердарят“, която не бива да забравяме:     Но досега твърде рядко сме обръщали внимание на друг фактор, допринесъл за победата на българското оръжие: нежеланието на сръбските войници да се бият за кауза, която им е чужда. В сръбската войска царуват униние, страх и съмнение в смисъла на цялата кампания. Част от сръбската интелигенция открито негодува срещу авантюрата на крал Милан, чийто ламтеж за още българска земя, подклаждан от Русия и Австро-Унгария, праща на безсмислена смърт хиляди млади сърби. Подлата роля на Русия е оценена от П. Тодоров с думите: „Ако Русия не беше решила незаслужено да ни накаже, може би Балканите не щяха да преживеят неговата (на крал Милан) авантюра. А без нея сръбско-българските отношения не биха се влошили до тази степен. Руската дипломация вложи много гняв и чувство спрямо една млада и неопитна държава. Оттук и онова наше дълбоко естествено огорчение, първата психологична опора на „Drang nach Bulgаrien“; на онази изкуствено създадена, предвзета наша външна политика и на онази вяра в централните държави; която се промъкна отначало много предпазливо, обхвана и овладя част от върховете на народа и на нашето управление, след това една част от самия народ и, чрез пламъка на голямата война, изгори най-хубавите надежди на българското племе”. Големият писател и хуманист Бранислав Нушич е в редиците на сръбските войски. Плод на негодуванието му срещу краля става сборникът „Разкази на един ефрейтор за Сръбско-българската война”. Нушич показва ужаса и безпомощността на сръбския селянин сред братоубийствената стихия на войната и изразява искрени симпатии към българския народ. Малко по-късно, през 1887 г., за сатирично стихотворение Нушич бива осъден на двегодишен затвор. От затвора писателят излиза с още по–остро перо и с гражданска ярост срещу недъзите на обществото, които изразява в сборника с фейлетони „Странички от Пожаревацкия затвор”. Преди генералното сражение, когато малобройните български роти водят прикриващи бойни действия и чакат подкрепления, няколко луди глави тормозят сръбските войски с нощни атаки. Подобни нестандартни бойни действия дават повод на сръбските войници да бягат от позициите си и бавно, след уговорки и заплахи да се връщат на първа бойна линия. На пияна глава кавалеристът Аврам Гуджев вдига ескадрона си през нощта и се втурва да сече палатките и часовите на спящите сръбски войници. Ужасени от стрелбата и от препускащите българи, сърбите бягат няколко километра навътре в страната си и повече от половин ден са събирани от командирите. На другия ден полуизтрезнелият Аврам Гуджев е извикан при началниците на Сливнишката позиция и е заплашен с военен съд. Но като виждат резултатите от нощния му набег, младите капитани, учили военно дело заедно с нощния хулиган, му изказват похвала. В Сръбско-българската война за първи път излизат на бойното поле и организациите на Червения кръст от двете православни държави. Българският и Сръбският червен кръст установяват контакти помежду си, грижат се за ранените и болните, полагат усилия да не бъдат допуснати жестокост и безчовечни действия спрямо пленени или ранени бойци, а след войната съдействат за цивилизована размяна на пленници. Така за първи път на размирните Балкани две воюващи държави прилагат и спазват клаузите на първата Женевска конвенция от 1864 г. Принос за спада на бойния дух сред сърбите дава и „народната” дипломация, водена в местните кръчми. След залез слънце малобройните пивници около Сливница, Гургулят и другите села, край които са разположени войски, се препълват от българи и сърби. Без да се се договаряли, двете страни повтарят сцени, станали преди двайсетина години по време на Гражданската война в САЩ (1861-1864 г.). И там южняци и северняци пият заедно, намират общи познати, черпят се един друг и при раздяла си казват като парола и заклинание: „Ще се срещнем утре на бойното поле” (See tomorrow on battlefield). И преди, и след Освобождението на България границата не е била охранявана особено старателно. А преди 1830 г., когато руски офицери чертаят картата на бъдещата сръбска държава и късат исконни парчета от историческото българско землище, в този район живеят само българи. Селяните от пограничните села неведнъж хващат и връщат на собствениците им избягали крави, волове или овце, търгуват земеделски инвентар, помагат си при природни бедствия. След като Сърбия получава самостоятелност, отначало по-плахо, а после все по-ожесточено сръбските власти започват да обезбългаряват отнетите от страната ни територии. Та в онези студени вечери преди главното сражение сърби и българи си говорят човешки, пият дружно и псуват онова „кюлхане” Милан, хвърлило във война едни сиромаси срещу други. И българи, и сърби знаят песента:     Очевидци си спомнят, че отначало сърби и българи пият мълчаливо, като на погребение. Когато настроението се повишава, някой от войниците поръчва кана вино за съседната маса, където седят войници на противника и пита за свои съседи или познати сред сърбите. Битът, миналото и езикът на хората са толкова близки, че се разбират без преводач. – Па ти не ли си Йован от Пирот? – ще попита някой българин. – Я сум брате. Па ти како си? – стиска ръката му мустакат сърбин. – Епа како? Ни сум лепо. Тепаме се. – Оти се тепаме, брате? Ща имаме да делиме? Бедни ора сме. – Майцу му поебем Милану! – изръмжава някой от по-младите сърби и всички пият дано по-скоро да пукне Милан и тая война да се свърши… През 1919 г. известният английски журналист Берлайн посещава Видин и пише в дописката си за града:     ", "date": "2019.11.07", "title": "Седми ноември прославя млада България с историческата победа при Сливница"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/401814-%D0%BB%D0%B0%D1%83%D1%80%D0%B5%D0%B0%D1%82%D0%B8-%D0%BE%D1%82-%D0%BE%D0%BF%D0%B5%D1%80%D0%BD%D0%B8%D1%8F-%D0%BA%D0%BE%D0%BD%D0%BA%D1%83%D1%80%D1%81-%D0%B2-%D1%82%D0%B0%D0%BB%D0%B8%D0%BD-%D0%BF%D0%B5%D1%8F%D1%82-%D0%B2-%E2%80%9E%D0%BA%D0%B0%D0%BF%D1%83%D0%BB%D0%B5%D1%82%D0%B8-%D0%B8-%D0%BC%D0%BE%D0%BD%D1%82%D0%B5%D0%BA%D0%B8%E2%80%9C-%D0%BD%D0%B0-%D1%81%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D1%81%D0%BE%D1%84%D0%B8%D0%B9%D1%81%D0%BA%D0%B0%D1%82%D0%B0-%D0%BE%D0%BF%D0%B5%D1%80%D0%B0", "text": "Лауреатите на оперния конкурс в Талин (Естония) ще се представят на сцената на Софийската опера и балет в концертно изпълнение на операта „Капулети и Монтеки\", написана за по-малко от месец през далечната 1830 г. от Винченцо Белини. На диригентския пулт по време на двете ексклузивни представяния – единствено на 10-ти и на 14-ти ноември, ще застане лично артистичният директор на Международния конкурс за млади оперни певци „Клаудиа Таев\" - маестро Ерки Пек.   Предложението към Маргарита Левчук и Абигейл Ливайс - да направят своя първи международен дебют на престижната сцена на Софийската опера и балет, с реализацията на белкантовата опера на Белини, идва от акад. Пламен Карталов, който чува даровитите изпълнители като член на журито на естонския певчески конкурс.   Концертното изпълнение на „Капулети и Монтеки\" е предимство за публиката, която ще може да се наслади в пълнота на прецизността на музицирането на оркестъра и солистите: Маргарита Левчук /като Жулиета/, Абигейл Ливайс /Ромео/ и българите Петър Бучков /Капелио/, Хрисимир Дамянов /Тебалдо/ и Валентин Ватев /Лоренцо/.     Маргарита Левчук се дипломира в Музикалната академия в Минск, но и придобива втора специалност – хорово дирижиране от Брестския музикален колеж „Григорий Ширма\". Тя се присъединява към програмата за млади артисти на Болшой театър на Беларус през 2016 г. и още на следващата година става солист на оперната трупа. Завършва при проф. Людмила Щербакова, но участва в майсторските класове на Кристиано Манцони, Калуди Калудов, Лаша Никабадзе, Аксел Еверарт, Надин Кучър. Сред ролите, които вече има зад гърба си са: Царицата на нощта от „Вълшебната флейта\" на Моцарт, Норина - „Дон Паскуале\" на Доницети, Олимпия - „Хофманови разкази\" на Офенбах, както и персонажите от оперите на Верди - Оскар в „Бал с маски\", Джилда в „Риголето\", Виолета в „Травиата\". През 2016 г. дебютира и в киното във филма „Ангел - хранител\" на Максим Демченко, където изпълнява ролята на певицата Елен. Лауреат е на национални и международни конкурси, сред които: \"Клаудия Таев\" в Пярну (Естония, 2017), Пезаро (Италия, 2018), \"Bellano Paese degli Artisti\" (Италия, 2018), Международния музикален конкурс (Берлин, 2018).       Абигейл Ливайс е описвана от критиците като певица с артистичност, която е \"безстрашна\", \"ослепителна\", \"впечатляваща\" и \"спираща дъха\". Страстта й към вокалната музика е непрестанна. В началото изпълнява ирландска народна музика, а на 15 години признава, че се влюбва в операта. Професионалните й ангажименти я отвеждат в Торонто, Портланд, Синсинати, Юта, Филаделфия, Дойче опера - Берлин. Този сезон тя ще се представи в ролята на Ромео от „Капулети и Монтеки\" и в Литва, а след София ще дебютира във Флорентинската опера в ролята на Керубино. Казва, че обича да интерпретира всякакви стилове – от барока до съвременната музика. Влюбена е в операта, но се изкушава и от заглавия, поставяни в музикалния театър – оперети, мюзикъли. Любимите й роли са Церлина от „Дон Жуан\" (Моцарт), Розина от „Севилският бръснар\" (Джакомо Росини), Дорабела „Така правят всички жени\" (Моцарт), до Орфей от „Орфей и Евредика\" на Кристоф Глук, Зиебел от „Фауст\" на Шарл Гуно, Дидона от „Дидона и Еней\" (Хенри Пърсел), Отавия от „Коронацияна па Попея\"(Клаудио Монтеверди), принц Орловски от „Прилепът\" на Щраус.     ДИРИГЕНТЪТ ЕРКИ ПЕК: „БЕЛКАНТОВИТЕ ОПЕРИ СА ИДЕАЛ И ШКОЛА!\"   Ерки Пек идва в България преди време – работи в оперните театри в Бургас и Варна. В София гостува няколко пъти, но само като турист, пътува с автомобил из цяла Европа. Бил е навсякъде - без Кипър и Ирландия, защото казва, че там е трудно да се обикаля с кола. „Белкантовите опери се отличават – и спрямо Моцарт, и спрямо Верди\", разказва маестро Пек. „Динамиките в оркестъра са винаги много различни. Най-трудното е да се намери баланс между солистите и оркестъра. Ние можем да правим това, защото точно там се крие майсторството и тънкостта. Диригентът трябва да разбира, че, ако в партитурата на Белини е написано фортисимо, то това не бива да се чете буквално, като при Верди или Пучини например. Всичко трябва да е характерно и образно, а звукът - дълбок, мек, игрив, кристален. Музиката трябва да е едно увлечение. Не трябва да се натиска. Най-важното е солистите да имат своята свобода, да бъдат оставени те да покажат своя глас, да излезе всеки детайл в музицирането. Всичко трябва да е подчинено на красивото пеене. Белкантото е най-блестящият стил, идеал, най-хубавата епоха в оперната музика, школа за всичко и всички!\"     Маестро Пек обича да дирижира, но посочва, че най-важното е да бъде създадена точната атмосфера в екипа и всички да бъдат настроени на една вибрация и честота – тази на истинската музика. „Ако искаш да бъдеш добър интерпретатор, музиката трябва да излиза от теб. Когато работиш с други музиканти, ти си длъжен да нямаш его, а да създадеш изкуство с доверие и в партньорство. Стремя се винаги да работя в екип с всички, да изградя връзка с всеки така, сякаш сме едно семейство от съмишленици. Едно от важните неща в диригентското майсторство е да умееш да създадеш атмосфера за хармонична работа\", казва Ерки Пек.   Споделя, че в белкантовото изкуство всичко трябва да бъде построено според вокала, да бъде следван солистът. Посочва, че няма нищо по-високо от оперното изкуство, а белкантото трябва да бъде възприемано като вътрешно преживяване. Вярва, че най-важното за всеки е да остане човек. В днешните времена на глобализация, на интерактивност, изкуството е важно да бъде съхранявано. „Истината винаги ще бъде открита – ако не сега, веднага, то след време. Ако останем честни - в работата си и изкуството, тогава това ще бъде видяно и оценено. Операта отново ще заеме своето важно място. Не спирайте да създавате! Показвайте и търсете красотата и същността на истинското изкуство!\", заключава Ерки Пек.   Двете концертни изпълнение на операта „Капулети и Монтеки\" от Винченцо Белини ще бъдат представени на сцената на Софийската опера и балет ексклузивно само на 10-ти и 14-ти ноември 2019 г. от 19:00 часа.   Действащи лица и изпълнители:   Капелио - Петър Бучков Жулиета - Маргарита Левчук Ромео - Абигейл Ливайс Тебалдо - Хрисимир Дамянов Лоренцо - Валентин Ватев ДИРИГЕНТ - ЕРКИ ПЕК Диригент на хора - Виолета Димитрова Концертмайстори - Людмил Ненчев, Мария Евстатиева Корепетитори - Милен Станев, Светлана Ананиевска   Билети могат да бъдат закупени на касата на Софийска опера на ул.„Врабча\" №1 или онлайн на www.operasofia.bg, както и на касите на Eventim и Easy Pay.    ", "date": "2019.11.07", "title": "Лауреати от оперния конкурс в Талин пеят в „Капулети и Монтеки“ на сцената на Софийската опера"}
{"url": "http://www.classa.bg/%D1%81%D0%B2%D1%8F%D1%82/item/401801-%D1%80%D1%83%D1%81%D0%B8%D1%8F,-%D0%BA%D0%B8%D1%82%D0%B0%D0%B9-%D0%B8-%D1%82%D1%83%D1%80%D1%86%D0%B8%D1%8F-%D1%81%D1%82%D0%B8%D0%BC%D1%83%D0%BB%D0%B8%D1%80%D0%B0%D1%82-%D0%B3%D0%BB%D0%BE%D0%B1%D0%B0%D0%BB%D0%BD%D0%B8%D1%82%D0%B5-%D0%BF%D0%BE%D0%BA%D1%83%D0%BF%D0%BA%D0%B8-%D0%BD%D0%B0-%D0%B7%D0%BB%D0%B0%D1%82%D0%BE", "text": "Покупките на злато са се увеличили през третото тримесечие на тази година с 12% в сравнение с миналата година, се казва в нов доклад, предоставен вчера от Световния съвет за злато (WGC). Увеличението до голяма степен се дължи на Русия, Китай и Турция, които активно попълват резервите си.   Междувременно общо 14 централни банки съобщиха, че са увеличили златните си резерви с повече от един тон. Това продължава тенденцията на покупките на централните банки, особено от страните с развиващи се пазари, според доклада. През третото тримесечие турските златни резерви регистрират най-голямо увеличение: със 71,4 тона, до общо 385,5 тона, най-високо регистрирано ниво.   Русия също продължи да увеличава резервите си. Добавени са 34,9 тона при общо 2242 тона, което се равнява на над 100 000 милиона долара. Централната банка на Русия посочи, че почти наполовина е редуцирала средствата си в щатски долари, използвайки юана и еврото, както и златото. В същото време китайските златни резерви също са се увеличили през тримесечието с 21,8 тона. Други страни, които са увеличили резервите си с повече от един тон през третото тримесечие, включват: Обединени арабски емирства (4,9 тона), Катар (3,1 тона), Казахстан (2,1 тона), Кения (1,9 тона) ) и Киргизстан (1,2 тона).", "date": "2019.11.07", "title": "Русия, Китай и Турция стимулират глобалните покупки на злато"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401803-%D0%BB%D0%B5%D0%B9%D0%B4%D0%B8-%D0%B3%D0%B0%D0%B3%D0%B0-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B7%D0%B0", "text": "Певицата и актриса Лейди Гага окачестви слуховете за романтична връзка между нея и актьора Брадли Купър са \"глупави\", пише TMZ. \"Ние снимахме любовна история. Естествено, че ще искаме да изглеждаме влюбени.\", каза Лейди Гага за филма \"Роди се звезда\", който се превърна в хит с нея и Купър в главните роли. Лейди Гага, чието истинско име е Стефани Джерманота, даде дълго интервю за телевизионната водеща Опра Уинфри, което беше публикувано в списание Ел.      \"За мен, като изпълнител и актриса, беше важно да създаваме впечатлението, че с Брадли сме влюбени. Искахме това усещане да се долавя и на церемонията за връчване на Оскарите. Работихме здраво за това дни наред. Планирахме цялото представление. Явно сме свършили добра работа!\", казва Лейди Гага за емоционалното изпълнение на песента Shallow по време на церемонията, когато двамата пяха и се гледаха влюбено.", "date": "2019.11.07", "title": "Лейди Гага проговори за..."}
{"url": "http://www.classa.bg/%D1%81%D0%B2%D1%8F%D1%82/item/401802-%D1%82%D0%B2%D1%8A%D1%80%D0%B4%D1%8F%D1%82,-%D1%87%D0%B5-%D0%BA%D1%80%D0%B0%D0%BB%D0%B8%D1%86%D0%B0-%D0%B5%D0%BB%D0%B8%D0%B7%D0%B0%D0%B1%D0%B5%D1%82-ii-%D0%BD%D0%B0%D1%80%D0%B5%D0%B4%D0%B8%D0%BB%D0%B0-%D0%B2-%D0%BF%D0%B8%D1%81%D0%BC%D0%BE-%D1%80%D0%B0%D0%B7%D0%B4%D1%8F%D0%BB%D0%B0%D1%82%D0%B0-%D0%BD%D0%B0-%D0%BB%D0%B5%D0%B9%D0%B4%D0%B8-%D0%B4%D0%B8-%D0%B8-%D0%BF%D1%80%D0%B8%D0%BD%D1%86-%D1%87%D0%B0%D1%80%D0%BB%D0%B7", "text": "След като принцеса Даяна от Уелс коментира през 1995 г., в експлозивно интервю изневерите на съпруга си, принц Чарлз и други лични данни, английската кралица Елизабет II чрез писмо е наредила развалянето на брака им. Това заявява писателката Анджела Молард, известен коментатор на Британската кралска къща, която наскоро заяви, че според нея, това е част от съдържанието на писмо, което никога не е било разкрито на медиите. \"След като Даяна разговаря с BBC Панорама и когато тя каза \"Ние сме трима в този брак \", кралицата действително се намеси\", каза Молард. „Кралицата бързо изпрати писмо до Даяна, в което каза:„ Трябва да се разведете \", добави тя. Авторката се позовава на известния епизод, в който лейди Ди тайно пусна екип на BBC в киносалона в двореца Кенсингтън, от който тя направи възмутителни разкрития, две години преди да загине при автомобилна катастрофа. \"Те все още бяха женени, когато бяха проведени тези големи, огромни интервюта\", отбелязва Молард, припомняйки, че раздялата е настъпила през 1996 г. \"Очевидно е имало споразумение за конфиденциалност, което е попречило двамата да обсъждат публично детайлите на развода и техния брачен живот. \" Наскоро принц Хенри от Съсекс, най-малкият син на лейди Ди, твърдеше, че съпругата му Меган Маркъл е „жертва на същите мощни сили, които са преследвали майка му до смъртта ѝ\".", "date": "2019.11.07", "title": "Твърдят, че кралица Елизабет II наредила в писмо раздялата на лейди Ди и принц Чарлз"}
{"url": "http://www.classa.bg/%D1%81%D0%B2%D1%8F%D1%82/item/401794-%D0%B1%D0%BB%D0%B8%D0%B7%D0%BE-60-%D0%BE%D1%82-%D1%80%D1%83%D1%81%D0%BD%D0%B0%D1%86%D0%B8%D1%82%D0%B5-%D0%B8%D1%81%D0%BA%D0%B0%D1%82-%D1%80%D0%B5%D1%88%D0%B8%D1%82%D0%B5%D0%BB%D0%BD%D0%B0-%D0%BF%D1%80%D0%BE%D0%BC%D1%8F%D0%BD%D0%B0-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0", "text": "Близо 60% от руснаците искат „решителни и мащабни промени“ в страната на фона на нарастващото недоволство от властите заради понижаването на жизнения стандарт, показва ново изследване, цитирано от Bloomberg. Делът на руснаците, които искат промяна, достигна 59% тази година спрямо 42% през 2017 г., показва изследване на центъра „Карнеги“ в Москва и центъра „Левада“. След пет години на стагнация на доходите в Русия, 24% от анкетираните казват, че искат по-високи заплати, пенсии и жизнен стандарт, следвани от 13%, които настояват за „смяна на правителството, президента или властите“. Допитването сред 1600 руснаци, което било проведено през юли, установява още, че 53 на сто от анкетираните смятат, че необходимите реформи са възможни само чрез „сериозни промени в политическата система“ спрямо 34%, които са на мнение, че те могат да бъдат постигнати при съществуващата структура. Само 4% от участниците в допитването обаче определят демократичните реформи като необходими, докато 45% искат властта да е съсредоточена в ръцете на един лидер, а 74 на сто предпочитат активна намеса на правителството в икономиката за контролиране на цените.     „Ако желанието за политическа промяна продължи да расте със същия темп както през последните две години, скоро може да има голямо търсене на политически свободи и политически избор“, коментират авторите на изследването Денис Волков и Андрей Колесников. „Държавата явно не е готова за това, тя върви в посока към по-голям авторитаризъм“, допълват те. Неотдавнашни допитвания показаха, че личният рейтинг на Путин се е стабилизирал, след като миналата година пострада заради непопулярните пенсионни реформи, въпреки че остава далеч под върховите нива след анексирането на Крим от Русия през 2014 г. На фона на растящия натиск за изпълняване на обещанията за по-добър жизнен стандарт правителството увеличава разходите след години на ултразатегната парична и фискална политика, която ограничи щетите от спадащите цени на петрола и международните санкции заради украинската криза. Централната банка също така ускори понижаването на лихвените проценти, което може да стимулира вялата икономика, въпреки че гуверньорът Елвира Набиулина предупреди, че растежът ще бъде ограничен без структурни реформи. Допитването показва, че „хората искат радикални промени, но се страхуват от социалната цена“, отбелязват Волков и Колесников. Докладът е публикуван след най-големите демонстрации против Кремъл през последните седем години през лятото, когато властите отказаха да позволят на кандидати на опозицията да участват на местните избори. Разочарованието от управлението обаче е започнало да се усеща още в началото на четвъртия мандат на президента Владимир Путин през май миналата година, когато сходно допитване установи, че 57 на сто от руснаците подкрепят големи реформи.„Желанието за промяна винаги е присъствало в обществото“, заяви говорителят на Кремъл Дмитрий Песков пред журналисти в сряда в отговор на въпрос за допитването. „Друг е въпросът дали някой иска резки промени или промени, които са последователни, гладки и хармонични“, допълни той.", "date": "2019.11.07", "title": "Близо 60% от руснаците искат решителна промяна в страната"}
{"url": "http://www.classa.bg/%D1%81%D0%B2%D1%8F%D1%82/item/401795-%D0%BD%D0%B5-%D0%B5-%D1%81%D0%B0%D0%BC%D0%BE-%D0%BD%D0%B0-%D1%84%D0%B8%D0%BB%D0%BC,-mi5-%D0%B4%D0%B0%D0%B2%D0%B0-%D0%BB%D0%B8%D1%86%D0%B5%D0%BD%D0%B7-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE-%D0%BD%D0%B0-%D0%B0%D0%B3%D0%B5%D0%BD%D1%82%D0%B8%D1%82%D0%B5-%D1%81%D0%B8", "text": "MI5 има частично пазена в тайна оперативна политика, която позволява на агентите на британската служба, като във филма за Джеймз Бонд Разрешително за убийство, да участват в сериозни престъпления при запазен имунитет от законово преследване. Най-влиятелният британски вестник Гардиън разкрива това на база съдебно решение на специален секретен трибунал, като добавя, че  в списъка на лицензираните престъпления са мъченията от всякакъв вид и характер, както и убийствата. Коалиция от адвокати на различни организации за човешки права запита съда относно законността и намаляването на „правомощията“ на агентите. Оказва се, че не само на филм, действа така наречената Трета директива – указател, който посочва разрешените от нея, макар забранени от закона на всички поданици на кралицата криминални прояви. Ужасяващите подробности за конкретното прилагане на въпросната директива обаче засега остават неразкрити от държавата и нейните служби.  По данни на полицията, извадени в делото от единия от адвокатите, се цитират 20 души, чиито казуси са станали жертви на убийства,  отвличания , мъчения и насилие от различен характер по разработки на подозирани в съпричастност към ИРА. Досега органите на реда и прокуратурата не са имали право да ги разследват като престъпления. Някои свидетелства по делото бяха гледани при закрити врата, поради зловещия характер на разказваното. Жертвите далеч не са само от ИРА. Страховит пример е убийството на белфасткия адвокат Пат Финюкейн през 1989 г. Но разглежданите от съда по делото в момента казуси са за престъпления, извършени след 2000 г.  При никой от тях MI5 дори не се е опитал да спази или да защити човешките права, което по идея е големият смисъл на една служба на държавата, чиято власт произтича от хората. В този смисъл, според правозащитниците  Европейската конвенция за човешките права не позволява на MI5 подобни неща, а тя стои по-високо от всички национални закони. В отговор Мая Фоа, директор, съобщава: „Нашите тайни служби играят жизненоважна роля в запазването на сигурността на страната. Не казваме, че не бива да има граници в дейността им в пределите на държавата. Работа на правителството е да изясни къде точно да се прокарат тези граници“.  ", "date": "2019.11.07", "title": "Не е само на филм, MI5 дава лиценз за убийство на агентите си"}
{"url": "http://www.classa.bg/%D1%81%D0%B2%D1%8F%D1%82/item/401796-%D0%BC%D0%B0%D0%BA%D1%80%D0%BE%D0%BD-%D0%BD%D0%B5-%D0%B1%D0%B8%D0%BB-%D1%80%D0%B0%D0%B7%D0%B1%D1%80%D0%B0%D0%BD-%D0%BF%D1%80%D0%B0%D0%B2%D0%B8%D0%BB%D0%BD%D0%BE-%D0%BC%D0%BE%D0%B6%D0%B5-%D0%B8-%D0%B4%D0%B0-%D0%B5-%D1%82%D0%B0%D0%BA%D0%B0", "text": "Дипломатическият скандал беше избегнат - френският президент Макрон не бил разбран правилно за „българските и украинските нелегални канали“. А как да разбираме флирта му с крайнодесните,  пита Барбара Везел.       Когато Еманюел Макрон дава интервю за консервативното списание \"Valeur actuelles\", в което пространно обсъжда темата миграция, явно той преследва определена цел. Когато във въпросното интервю прави негативни или поне провокативни коментари за българските и украинските граждани във Франция, изглежда, че без очевидна причина той заплашва крехката политическа стабилност в Европа. Мрежи ,  банди или какво? Опита ли се френският президент да намекне, че от години българските власти са замесени в  , както и за подозренията, че водещи политици разпъват чадър над тази дейност? Ако той е имал предвид точно това, тогава е трябвало да бъде по-конкретен. Или може би Макрон просто е искал да каже, че предпочита легалната миграция пред нелегалната? Във всички случаи България е членка на Европейския съюз и нейните граждани имат правото легално да живеят и работят в Европа. За украинците пък има безвизов режим и те имат право на тримесечен свободен престой. Българският премиер Бойко Борисов реагира на погрешния ход на Макрон с друг намек: той бил сигурен, че Макрон не е искал да обиди българите, но пък вярва, че френският президент ще подкрепи България за Шенген и Еврозоната. Какво цели Макрон? Бруно Котре от Центъра за политически изследвания в Париж вижда точно такава заплаха за Макрон: „Той се опитва да постигне синтез между дясното и лявото, но посланието, което излъчва с това, е неясно и мъгливо\". Изказвания като това във „Valeur actuelles\" крият опасността да бъдат отблъснати левите, без да бъдат спечелени десните. Опасен курс е да се опитваш да надминеш Марин льо Пен по определени теми, допълва анализаторът. Опит за отвличане на вниманието? Според някои проучвания одобрението към Макрон и Льо Пен е изравнено, а лидерката на „Националния сбор\" вече обяви, че и на следващите президентски избори ще се изправи срещу Макрон. Професор Котре обаче смята, че е твърде рано две години и половина преди следващите избори да се адресират такива послания до десните избиратели. Дори президентът да успее да натрупа точки в противниковия лагер, те отдавна ще са забравени, когато дойде време за гласуване.      Еманюел Макрон оставя впечатлението, че иска да тъче на няколко стана. От началото на   през миналата зима той търси правилните позиции, които да са във фокуса на втората половина на управлението му. В икономически план френското правителство в момента е ангажирано с провеждането на пенсионна реформа, която е силно неодобрявана и води до нови протести. На този фон темата с миграцията може да бъде разтълкувана като опит за отвличане на вниманието. Дори такъв опитен политически наблюдател като Котре е изненадан от заиграването на Макрон с десните избиратели. „Прочетох интервюто шест или седем пъти, но така и не разбрах закодираното послание\", казва той.     В интервюто Макрон казва: „Предпочитам хора, които идват от Гвинея или от Кот Д'Ивоар, които са тук и вършат работа, отколкото българи или украинци с техните нелегални канали\". Първоначално френската дума „filières\" беше преведена като банди и дори банди от трафиканти. Реакцията в София и Киев не закъсня - и в двете столици френските посланици бяха привикани. Но сравнително бързо правителствата на България и Украйна се задоволиха с обяснението, че думите на Макрон са извадени от контекста. Президентът е говорил за това, че на Франция ѝ е трудно да намери французи, които са готови да мият чинии. И в двете държави обаче остана впечатлението, че Макрон предпочита   пред техните граждани. И политици от дяснонационалистическите партии, като тази на  , реагираха критично: „Никой не му дава право да обижда българския народ\", каза Каракачанов. Френският президент би трябвало да е прекалено опитен и умен, за да дава интервю на дясно списание, което да бъде разлято в 12-странична статия, и да е илюстрирано с доволно много снимки на  . Елисейският дворец се занимаваше дни наред с успокояване на напрежението, а анонимни гласове от партията му „Република, напред!\" изразиха опасенията си, че може да загуби от заиграването му с десницата. Той няма как да спечели крайнодесните от „Националния сбор\", а в същото време може да отблъсне левите либерали в собствения си лагер.", "date": "2019.11.07", "title": "Макрон не бил разбран правилно. Може и да е така."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401797-%D0%BB%D0%B5%D0%BF%D0%B0-%D0%B1%D1%80%D0%B5%D0%BD%D0%B0-%D0%BD%D0%B0-60-%D0%B7%D0%B0%D1%81%D1%80%D0%B0%D0%BC%D0%B8-%D0%B4%D0%B2%D0%BE%D0%B9%D0%BD%D0%BE-%D0%BF%D0%BE-%D0%BC%D0%BB%D0%B0%D0%B4%D0%B8%D1%82%D0%B5-%D1%81%D0%B8-%D0%BA%D0%BE%D0%BB%D0%B5%D0%B6%D0%BA%D0%B8", "text": "Лепа Брена пусна вчера новата си песен, озаглавена „Одисея прекрасна\". На промоцията певицата разкри, че първоначално песента е била записана от снаха й Александра Прийович, но като я чула, разбрала, че не е за нея. Без да се замисля, Александра казала, че песента е идеална за свекърва й и така е било.  \r\n   \r\n   На промоцията Брена дойде в оранжев сноп, сложна червена рокля с оранжеви детайли и коса, прибрана в опашка. И не само това, тъй като промоцията беше обявена като закуска с медиите, певицата поканила журналистите в кварталния фитнес, за да покаже в каква форма се намира. А именно - макар и навършила 60 години, Лепа Брена определено може да засрами двойно по-младите си колежки.  \r\n   \r\n \r\n \r\n \r\n", "date": "2019.11.07", "title": "Лепа Брена на 60 засрами двойно по-младите си колежки"}
{"url": "http://www.classa.bg/%D1%81%D0%B2%D1%8F%D1%82/item/401798-%D0%B8%D0%BD%D0%B4%D0%B8%D0%B9%D1%81%D0%BA%D0%B8-%D0%BF%D0%BE%D0%BB%D0%B8%D1%82%D0%B8%D0%BA-%D0%BA%D0%B0%D0%B7%D0%B0-%D0%BA%D1%80%D0%B0%D0%B2%D0%B5%D1%82%D0%BE-%D0%BC%D0%BB%D1%8F%D0%BA%D0%BE-%D0%B5-%D0%B7%D0%BB%D0%B0%D1%82%D0%BD%D0%BE", "text": "Дилип Гош, президент на партията „Бхаратия Джаната\" (BJP) в Западна Бенгалия (Индия), изригна „срещу интелектуалците, които ядат говеждо месо на обществени места\" и предложи да ядат кучешко, съобщава агенция ANI. „Казвам им също да ядат кучешко месо, здравето им ще бъде наред независимо от животното, което ядат, но защо по улиците?\", каза индийският политик. Той смята, че „убиването на крави за месо е престъпление, защото в млякото им има злато\". \"Кравата е наша майка и ние оцеляваме, като консумираме краве мляко, така че, ако някои се държат зле с майка ми, аз ще се отнасям с тях така, както те трябва да бъдат третирани, защото убиването на тези животни и яденето на месото им е сериозен грях\", каза Гош по време на хиндуистки фестивал. Изявленията на лидера на BJP генерираха подигравки и отрицателни коментари в интернет: някои обявиха, че са „без значение и безсмислени защото им липсва научна основа\", а други го посъветваха „да си стои вкъщи с неговата нетърпимост\".", "date": "2019.11.07", "title": "Индийски политик каза \"Кравето мляко е златно\""}
{"url": "http://www.classa.bg/%D1%81%D0%B2%D1%8F%D1%82/item/401799-%D0%B1%D0%B8%D0%BB-%D0%B3%D0%B5%D0%B9%D1%82%D1%81-%D0%B7%D0%B0%D0%B3%D1%83%D0%B1%D0%B8-%D0%B8-%D0%B2%D1%82%D0%BE%D1%80%D0%BE%D1%82%D0%BE-%D0%BC%D1%8F%D1%81%D1%82%D0%BE-%D0%BF%D1%80%D0%B8-%D0%BD%D0%B0%D0%B9-%D0%B1%D0%BE%D0%B3%D0%B0%D1%82%D0%B8%D1%82%D0%B5-%D0%B2-%D1%81%D0%B2%D0%B5%D1%82%D0%B0", "text": "Съоснователят на Microsoft Бил Гейтс е слязъл от второ на трето място в списъка с най-богатите хора в света - класацията на Forbes, която се подновява според резултатите от търговията с акции през предходния ден. Въпреки че богатството на Гейтс нарасна с 0,07% до 106,9 милиарда долара, денят на борсите беше по-щастлив за френския бизнесмен, президент и изпълнителен директор на групата LVMH, Бернар Арно, който увеличи капитала си на 726 милиона, достигайки 107 милиарда долара. Така Арно се доближи до лидера на списъка, Джеф Безос, основател и изпълнителен директор на компанията Amazon, който има богатство от 112,2 милиарда долара. През юни Арно надмина за първи път границата от 100 милиарда долара, което му позволи да стане част от „Топ 3 на най-богатите мъже в света\"; а през октомври богатството му се увеличи с 5.1 милиарда долара само за три дни.", "date": "2019.11.07", "title": "Бил Гейтс загуби и второто място при най-богатите в света"}
{"url": "http://www.classa.bg/%D1%81%D0%B2%D1%8F%D1%82/item/401800-%D0%BA%D0%BB%D0%B0%D0%BD%D0%B5%D1%82%D0%BE-%D1%81%D1%80%D0%B5%D1%89%D1%83-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE-%D0%BB%D0%B5%D0%B1%D0%B0%D1%80%D0%BE%D0%BD-%D0%B2-%D1%81%D0%B5%D0%B2%D0%B5%D1%80%D0%BD%D0%BE-%D0%BC%D0%B5%D0%BA%D1%81%D0%B8%D0%BA%D0%BE", "text": "Клането, извършено от престъпници срещу жени и деца на мормонска общност в Северно Мексико, предизвика шок както на мексиканска, така и на американска територия. Властите и членовете на семейството потвърдиха убийството на девет души, включително шест непълнолетни и три жени. Керван, съставен от три микробуса и три семейства, е тръгнал от град Ла Мора, в Сиера Тараумара, в посока към общността Лебарон, Чихуахуа, на границата между двата щата. В трите микробуса са пътували жени и деца от мормонската общност, които са с двойно гражданство, мексиканско и американско. Първата атака е станала срещу буса, в който пътувала жената Ронита Лебарон, заедно с четирите си непълнолетни деца: Хауърд (на 12 години), Кристал (на 10 години), както и близнаците Тит и Тиана, на осем месеци. Семейството е застреляно и след това камионът, в който пътували, е запален. Телата са открити овъглени и неузнаваеми. На разстояние приблизително 18 километра, са пътували два бели микробуса. Във втория ван е шофирала Кристина Лангфорд, придружавана от едногодишната си дъщеря си Вяра. Когато жената забелязала, че на пътя има дим и стрелба, тя слиза от камиона и вдига ръце. Тогава е застреляна почти в упор. Бебето е спасено невредимо, часове по-късно. Довна Лангфорд е пътувала в третия микробус, заедно с 9 от децата си. Жената и двама от непълнолетните (Роган, на 3 години и Тревър, на 11 години) също били убити. \" Синът й Девин, скрил другите си братя в храстите и ги покрил с клони, за да ги опази, докато търсят помощ. Девин пристигна в Ла Мора в 17:30 ч., 6 часа след засадата\", обясни Джулиан Лебарон в местните медии. След пристигането му в Ла Мора, роднини на жертвите взели оръжие и отишли на мястото на стрелбата около 19:30 ч. Децата с огнестрелните рани са откарани от правителство на мексиканския щат с хеликоптер в болница във Финикс, Аризона, САЩ, където са получили медицинска помощ. Джулиан Лебарон обясни, че има 8 оцелели деца: Впоследствие държавните и федералните власти разгърнаха операция в района. Според първите версии на мексиканското правителство, мотивът за нападението може да е резултат от объркване между престъпни организации, които си оспорват контрола над района между Чихуахуа и Сонора. Семейство Лебарон, състоящо се от повече от 5000 души, е част от общност на Мормони, базирана в северно Мексико, в граничната зона на САЩ и се занимава със селско стопанство, търговия и животновъдство. След атаката президентът на САЩ Доналд Тръмп предложи на мексиканския президент Андрес Мануел Лопес Обрадор въоръжена подкрепа за водене на война и унищожаване на наркокартелите. От своя страна Лопес Обрадор благодари на предложението и каза, че Администрацията му ще бъде самостоятелно отговорна за разследването на събитията и намирането на отговорните за клането.", "date": "2019.11.07", "title": "Клането срещу семейство Лебарон в Северно Мексико"}
{"url": "http://www.classa.bg/%D1%81%D0%B2%D1%8F%D1%82/item/401784-%D1%81%D0%B2%D0%BE%D0%B1%D0%BE%D0%B4%D0%B0%D1%82%D0%B0-%D0%BD%D0%B0-%D0%BC%D0%B5%D0%B4%D0%B8%D0%B8%D1%82%D0%B5-%D0%B8-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8%D1%82%D0%B5-%D0%B2-%D0%B5%D1%81-%D0%B5-%D0%B7%D0%B0%D0%BF%D0%BB%D0%B0%D1%88%D0%B5%D0%BD%D0%B0", "text": "Журналисти в ЕС биват заплашвани, включително с убийство, увеличава се употребата на езика на омразата. Това посочи евродепутатът Емил Радев при откриването на днешното заседание на комисията на Европейския парламент по граждански свободи, правосъдие и вътрешни работи. В качеството си на зам.-председател на парламентарната комисия той добави, че свободата и независимостта на медиите имат ключово значение за свободата на изразяване и са жизненоважни за демократичното функциониране на ЕС. Трябва да признаем, че в последните години Европа става свидетел на значително увеличаване на ползването на езика на омразата, журналисти и други медийни участници са заплашени от натиск и дори убийства. Трябва да направим конкретни препоръки как да се борим с това явление, посочи Радев.  В последвалите изказвания по темата за свободата на словото, на медиите и за защитата на разследващите журналисти, представителят на Съвета на Европа Патрик Пенинкс заяви, че свободата на европейските медии е под все по-голяма заплаха. По неговите думи законодателството за работата на медиите става все по-строго, медии биват затваряни, журналисти биват подлагани на наказателно преследване. Той добави, че правилата за предпазване от дезинформация вредят на журналистиката и предложи при необходимост да бъде предприемано съдебно преследване на онези, които заплашват журналистите. Броят на подвеждащите политически информации расте, журналистите нямат вяра в своите професионални организации, че при нужда ще ги защитят. Онези, които препятстват работата на журналистите, трябва да бъдат преследвани. Европейските институции трябва да имат лостове да търсят отговорност от правителствата, посочи той. Представителят на Европейската комисия Андрюс Перскалскас отбеляза, че често се съобщава за наказателни преследвания на разследващи журналисти. Той съобщи, че ЕК осигурява правна защита за журналисти. Ръководителят на представителството в Брюксел на организацията \"Репортери без граници\" Жюли Мажерзак коментира, че днес медиите преминават през криза на доверието и това е заплаха за демокрацията. По нейните думи за оказването на натиск срещу журналистите възможности има много, включително по съдебен път. Тя отбеляза, че само в Италия 20 журналисти са под денонощна полицейска охрана. По думите на Мажерзак в България журналистите са притиснати между организираната престъпност и властта, която не ги защитава. В Румъния и Полша разследващи журналисти са заплашени със затвор. Действия за обезсърчаване на журналистите се наблюдават в Малта, Франция, Словакия, Хърватия, добави Мажерзак. Тя допълни, че политици насърчават омразата към журналистите и това е особено видимо в Унгария и Чехия. Мажерзак призова ЕП да изготвя годишна оценка за свободата на медиите за всяка държава от ЕС и да бъдат спирани еврофондовете при установяване на нарушения. В последвалите изказвания на евродепутатите от парламентарната комисия Роберта Мецола (Европейска народна партия, Малта) посочи, че все още извършителите на убийството на журналистката Дафне Галиция остават неразкрити и \"под правителствена защита\". Свободата на медиите и независимото правосъдие са еднакво важни, добави тя. Биргит Зипел (Германия, социалисти) призова за по-широк дебат с гражданите за това какво е позволено и допустимо в общественото пространство. Елена Йончева (БСП) заяви, че българските журналисти са цел на организираната престъпност и властите. По нейните думи повечето смели български журналисти са лишени от работа. Изглежда сякаш ЕС е оставил журналистите да се борят сами с мафията, коментира Йончева. Константинос Арванитис (Европейска обединена левица, Гърция) отбеляза, че освен фалшиви, има и \"невидими новини\" - събития, които никой не отразява. Нормални журналисти не могат да си намерят работа, независимите издания останаха без реклама, описа той обстановката в своята страна. Клер Фокс (независима, Великобритания) посочи, че много хора не вярват, че медиите им служат. При журналистите има групово мислене - те се изненадаха от победата на Доналд Тръмп и на привържениците на Брекзит. Нямаше да бъдат изненадани, ако излизаха от своя \"балон\". Медиите не разследват достатъчно, а се занимават прекалено много с разпространяването на мненията на малки обществени групи, допълни тя.  ", "date": "2019.11.07", "title": "Свободата на медиите и журналистите в ЕС е заплашена"}
{"url": "http://www.classa.bg/%D1%81%D0%B2%D1%8F%D1%82/item/401785-%D1%82%D1%80%D1%8A%D0%BC%D0%BF-%D0%BF%D0%BE%D0%B8%D1%81%D0%BA%D0%B0-%D0%B4%D0%B0-%D1%81%D0%B5-%D0%B4%D0%BE%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D1%8F%D0%B4%D1%80%D0%B5%D0%BD%D0%BE%D1%82%D0%BE-%D0%BE%D1%80%D1%8A%D0%B6%D0%B8%D0%B5-%D1%81-%D1%80%D1%83%D1%81%D0%B8%D1%8F,-%D0%BA%D0%B8%D1%82%D0%B0%D0%B9-%D0%B8-%E2%80%9E%D1%81-%D0%BD%D1%8F%D0%BA%D0%BE%D0%B9-%D0%B4%D1%80%D1%83%D0%B3%E2%80%9C", "text": "Ръководителят на американската държава Доналд Тръмп коментира предстоящото изтичане на Договора за съкращаване на стратегическото настъпателно въоръжение. Според Тръмп Вашингтон иска да сключи „голямо споразумение“ по отношение на контрола над оръжията с Москва, Пекин „и вероятно някой друг“. Тръмп каза, че американците „работят“ по тази тема, „правят бизнес“ с Москва и Пекин. Той смята, че и Русия, и Китай се интересуват от ново споразумение, „особено що се отнася до ядрените оръжия“. По-рано американската страна представи аргументи за разбиването на СТАРТ-3.  ", "date": "2019.11.07", "title": "Тръмп поиска да се договори за ядреното оръжие с Русия, Китай и „с някой друг“"}
{"url": "http://www.classa.bg/%D1%81%D0%B2%D1%8F%D1%82/item/401786-%D1%80%D1%83%D1%81%D0%B8%D1%8F-%D0%BE%D0%B1%D0%B2%D0%B8%D0%BD%D0%B8-%D1%81%D0%B0%D1%89,-%D1%87%D0%B5-%D1%86%D0%B5%D0%BF%D1%8F%D1%82-%D0%BF%D1%80%D0%B0%D0%B2%D0%BE%D1%81%D0%BB%D0%B0%D0%B2%D0%B8%D0%B5%D1%82%D0%BE", "text": "Действията на САЩ за създаване на условия за дискусия за признаването на Православната църква на Украйна (ПЦУ) и подкрепата за тази схизматична структура показват опитите на САЩ да насърчат разкол в целия православен свят. Това подчерта министърът на външните работи на Руската федерация Сергей Лавров след разговори с гръцкия си колега Никос Дендиас в Москва, предаде TACC, цитирана от агенция \"Фокус\". Както отбеляза Лавров, писмото до предстоятеля на схизматичната църква в Украйна Епифаний от този на Гръцката православна църква, архиепископа на Атина и цяла Гърция Йероним е било предшествано от посещение в Атина от държавния секретар на САЩ Майк Помпео. Според Лавров първият дипломат на Вашингтон „не скри, че сред въпросите, които той е решавал там, е бил и този“.   „Както разбирам, със същата цел американските дипломати пътуват до Атон. Предстоятелят на схизматичната Православна църква на Украйна (ПЦУ) Епифаний публично заяви, че създаването на тази структура не би било възможно без пряката подкрепа на САЩ. И сега става очевидно, че САЩ не искат да се ограничават с това, което вече е направено, а се опитват да насърчат разкола в православния свят като цяло\", е цитиран да казва руският външен министър. Според Лавров външното влияние по въпроси, отнасящи се до Гръцката православна църква и Автокефалната църква на Украйна, е очевидно. „Не съм чувал Гръцката православна църква да е признала официално схизматичната православна църква в Украйна. Чух, че има писмо от архиепископ Йероним, адресирано до водача на схизматиците, но не видях официалното изявление на Гръцката православна църква. По отношение на условията, при които писмото е изпратено, и като цяло в рамките на Гръцката православна църква започна дискусия по този въпрос - да, тук е очевидно външно влияние“, отбеляза първият дипломат на Москва. Министърът отбеляза, че църковният въпрос няма да бъде изкуствена пречка в отношенията между Русия и Гърция. „Що се отнася до въздействието на тази ситуация в църковния свят върху междуправителствените, междудържавните отношения между Москва и Атина, ние нямаме желание изкуствено да създаваме проблеми и пречки за развитието на нашето сътрудничество във всички области на взаимно изгодна основа. Още веднъж подчертавам, че в междуправителствените и междудържавните отношения никой няма да създава изкуствени пречки.\" Лавров е приел поканата на гръцкия си колега да посети страната му, макар че през юли миналата година гръцкото правителство реши да изгони двама руски дипломати и забрани на още двама да влизат в страната. Атина ги обвини в намеса във вътрешните работи на страната, както и в действия, които подкопават националната сигурност. Москва предприе огледални мерки. На този фон Лавров отмени посещението си в Атина, насрочено за септември същата година.  ", "date": "2019.11.07", "title": "Русия обвини САЩ, че цепят православието"}
{"url": "http://www.classa.bg/%D1%81%D0%B2%D1%8F%D1%82/item/401787-%D0%BF%D0%BE%D0%BB%D1%8F%D1%86%D0%B8%D1%82%D0%B5-%D0%B2%D0%B5%D1%87%D0%B5-%D1%89%D0%B5-%D0%BC%D0%BE%D0%B3%D0%B0%D1%82-%D0%B4%D0%B0-%D0%BF%D1%8A%D1%82%D1%83%D0%B2%D0%B0%D1%82-%D0%B4%D0%BE-%D1%81%D0%B0%D1%89-%D0%B1%D0%B5%D0%B7-%D0%B2%D0%B8%D0%B7%D0%B8", "text": "Гражданите на Полша ще могат да пътуват до САЩ без виза от началото на следващата седмица, обяви днес полският президент Анджей Дуда, цитиран от \"Асошиейтед прес\" и БТА.   Той добави, че официалното съобщение ще бъде направено по-късно днес във Вашингтон. По думите му това е \"важна и добра новина\" за 37-те милиона поляци и 10-те милиона поляци в САЩ. Застанал до американския посланик във Варшава Джорджет Мосбакер, Дуда благодари на президента Доналд Тръмп за решението му да включи Полша в списъка на страните от федералната програма за безвизов режим. От 11 ноември, когато е Денят на независимостта - националният празник на Полша, поляците ще могат да пребивават до 90 дни на територията на САЩ с цел туризъм или бизнес. Това решение на Вашингтон се очакваше отдавна в Полша, която е един от най-близките съюзници на САЩ в Европа със здрави двустранни политически, търговски и военни връзки, отбеляза \"Ройтерс\".", "date": "2019.11.07", "title": "Поляците вече ще могат да пътуват до САЩ без визи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401788-7-%D0%BD%D0%BE%D0%B5%D0%BC%D0%B2%D1%80%D0%B8-%D0%BF%D0%BB%D0%B0%D0%BD%D1%8A%D1%82-%D0%B7%D0%B0-%D1%81%D0%B2%D0%B0%D0%BB%D1%8F%D0%BD%D0%B5-%D0%BD%D0%B0-%D0%B6%D0%B8%D0%B2%D0%BA%D0%BE%D0%B2-%D0%B2%D0%BB%D0%B8%D0%B7%D0%B0-%D0%B2%D1%8A%D0%B2-%D1%84%D0%B8%D0%BD%D0%B0%D0%BB%D0%BD%D0%B0-%D1%84%D0%B0%D0%B7%D0%B0", "text": "  „На 8 ноември  бай Добри ми съобщи, че Живков приел да се оттегли на някой от следващите пленуми. Скочих: „Абе, Добри, как на някой от следващите пленуми? На тоя пленум, бе, който ще бъде вдругиден, трябва да се оттегли!“ Добри се затюхка: „Ами, ние пак трябва да искаме среща“. И на следващия ден, на 9-и, бяха отново при Живков“.   Спомените  на Георги Атанасов, министър-председател на България:   „…Предложих му (на Луканов-б.р) аз и Добри Джуров да отидем при Живков и директно да му поискаме оставката. Но това да стане 2-3 дни преди пленума на 10 ноември, за да няма време Живков да организира нещо, да разсъждава много и т.н. Андрей се съгласи. На 7 ноември поднасяме венци пред паметника на Ленин по случай Октомврийската революция. Джуров идва при мен и ми казва: „Абе, Гошо, ти предлагаш двамата с теб да ходим при Живков. Разбираш ли за какво става дума − председателят на Министерския съвет и военният министър да отидат и лично да искат оставката на Тодор Живков. Това е преврат! Предлагам друго. Ние − Йордан Йотов, Димитър Станишев и аз − сме съпартизани на Живков. Ние ще отидем и ще му кажем…”      Срещата им бе на 8 ноември в 9 ч. Към 11,30 бай Добри ми съобщи, че Живков приел да се оттегли на някой от следващите пленуми. Скочих: „Абе, Добри, как на някой от следващите пленуми? На тоя пленум, бе, който ще бъде вдругиден, трябва да се оттегли!“ Добри се затюхка: „Ами, ние пак трябва да искаме среща.“ И на следващия ден, на 9-и, бяха отново при Живков. Тогава го убедили. В същия ден следобед при мен влиза Григор Стоичков:  „Другарю Атанасов, бях при другаря Живков и той ми каза, че трябва утре да си даде оставката. Как може така ненадейно?”  Скочих: „Абе, Григоре, ти ще объркаш цялата работа“. Поисках среща с Живков. И понеже знам правилата на политиката, веднага минах в настъпление: „Другарю Живков, какво ще правим утре на пленума?“  И без да чуя отговора му, продължих: „Разумната, вярната, точната позиция е вие да си дадете оставката веднага!“ Настъпи тягостно мълчание. Живков  тупа нервно с пръсти по масата и в един момент ми отвръща: „Георги, аз съм решил! Ей сега, в 6 ч. на заседанието на Политбюро ще си подам оставката и ще предложа теб за генерален секретар“.  Възразих: „Важното е да разберете, че е правилно да се оттеглите. Защото от няколко години Тодор Живков работи против Тодор Живков.Той кима с глава и ме пита: „Ти кого предлагаш за генерален секретар?“ „Защо да не бъде Петър Младенов?“   Спомените на началника на УБО, генерал Георги Милушев   Шефът на представителството на КГБ в България ген. Владилен Фьодоров звъни по телефона на началника на УБО, генерал Георги Милушев с покана да го посети в кабинета му. На срещата споменава пред госта си, че планираното за същия ден заседание на Политбюро е от изключителна важност. Милушев е изненадан –никой не го е информирал за заседанието. „Казах на Фьодоров, че за това заседание на Политбюро чувам от него.  Фьодоров също е изнеданан: „Не може да не знаеш. Има заседание и е много важно как ще приключи. В това време влезе Виктор Шарапов. Понечих да си тръгна, но ме задържаха. Посланикът съобщи, че вече е разговарял с Москва – оттам приветствали решението за издигане на кандидатурата на Петър Младенов, когото познавали като добър и верен приятел на Съветския съюз”. … В 17 часа започва  заседанието на Политбюро, на което Тодор Живков трябва да си подаде оставката, към коята месеци преди това го тласка умело Петър Младенов, преекспонирайки общественото влияние на „Екогластонст” и Комитета за спасяване на град Русе. Живков подава оставка  като генерален секретар на ЦК на БКП. Изненаданите са само двама – Милко Балев и Димитър Стоянов – едни от най-близките му хора. На 10 ноември ген. Милушева ескортира Тодор Живков до Пленума на ЦК на БКП, който трябва да приеме официално оставката му. Но нито един от двамата не знае, че Живков ще „подаде” оставка не само като генерален секретар на ЦК на БКП, но и като председател на Държавния съвет. Пред слисания поглед на Живков Георги Атанасов информира пленума за оттеглянето на Живков от всички заемани длъжности и отказва да му даде възможност за последна дума.", "date": "2019.11.07", "title": "7 ноември: Планът за сваляне на Живков влиза във финална фаза"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401789-%D0%B2%D0%B0%D0%BB%D0%B5%D1%80%D0%B8%D1%8F-%D0%B2%D0%B5%D0%BB%D0%B5%D0%B2%D0%B0-%D0%B7%D0%B0%D1%89%D0%BE-%D0%B3%D0%B5%D1%80%D0%B1-%D0%BF%D0%BE%D0%BB%D1%83%D1%87%D0%B8-%D0%B2%D0%BE%D1%82,-%D0%B4%D0%B0%D0%B4%D0%B5%D0%BD-%D0%BE%D1%82-%D0%BE%D0%BC%D1%80%D0%B0%D0%B7%D0%B0", "text": "Дерибеите на ГЕРБ не са от вчера. Тяхната арогатност и алчност да грабят още и още и да натикват в миша дупка всеки, който не е от софрата им и това да става със съдействието на всички властови фактори в държавата, пося омразата към ГЕРБ   .   Това прозрение направи вчера Менда Стоянова, депутат от ГЕРБ, председател на бюджетната комисия в парламента. В просветлението си тя продължи да търси обяснение на феномена \"да гласуваш от омраза към ГЕРБ\":    Сега да се опитаме да раздиплим този феномен на фона на поредната изборна победа на ГЕРБ.  Всъщност ГЕРБ изобщо не трябва да надуват фанфари след тези местни избори. Защото този път в огромната си част вотът беше \"против\", а не \"за\" ГЕРБ. Въпреки \"градежа на инфраструктура и градежа на култура\". Хората се умориха да им набиват в главите, че някой им прави пътищата, че им увеличава с по 50 лева пенсиите, когато онези, горе във властта си лепят петдесетолевки по челата, потънали във властови разгул и безнаказаност.  Всяка власт ражда недоволство, а то - съпротива.  И колкото повече една партия се окопава във властта, толкова повече нейните кадри се превръщат в местни феодали   които преразпределят финансови потоци, раздават бизнеси, подаряват постове, устройват своите за сметка на чуждите. За десет години във властта ГЕРБ усвои тези практики до съвършенство и самозабрава.  И това ставаше с виртуозното организационно майсторство на Цветанов под погледа на Борисов. Така се роди мощната клиентела, от която няма сякаш отърване. И колкото Цветанов е виновен, толкова и Борисов е отговорен. В изборната кампания за местна власт тези порочни практики лъснаха с реални примери и реални хора. Имало ги е и в други кампании. Имало е и купуване на гласове, имало е и корпоративен, и ромски вот, който е бил решаващ на някои места.  Най-срамното нещо обаче, което се видя в тази кампания, беше вотът, даден от страх да не си загубиш хляба,  работата, да не изгонят детето ти от градина, или да не погнат бизнеса ти. Перманентният страх от властта създава онова чувство на безнадеждност, което ражда вота от омраза. Това няма нищо общо с демокрацията и свободата. Ако в едно населено място всичко ти зависи от кмета - и заплатата, и дървата; ако той раздава обществени поръчки по партийна принадлежност, това ражда роби. А робите винаги живеят с омраза към онзи, който властва над тях. Ще имаш покорство, но ще те мразят.  И това ще е до време. ГЕРБ видяха това в урните, но не могат, не искат, или не им изнася да видят причините. Власт, крепена със страх, няма бъдеще.  Все някога ще дойде онзи миг, в който трупаната омраза ще се превърне в разрушителна стихия.  Дерибеите на ГЕРБ не са от вчера . И не са само там, където управляващите загубиха изборите. Те са във всеки град, даже и в София. Тяхната арогатност и алчност да грабят още и още и да натикват в миша дупка всеки, който не е от софрата им и това да става със съдействието на всички властови фактори в държавата, пося омразата към ГЕРБ.  Едва в навечерието на предизбораната кампания Борисов видя имиджовите поражения , които, например, му нанесоха през годините верните \"орлета\" в Столичната община   и бързо се освободи от тях, за да разчисти терена пред Фандъкова. Ходът беше правилен, за да може да проработи онази част от стратегията ѝ, заложена във формулата \"ние се чистим, промяната започва от нас\".  Но това не е достатъчно. Отстранените \"орлета\" не са били сами. В общината остават техните съмишленици, другари по въртенето на схеми. Чистенето трябва да продължи до корен. Не става изведнъж, болезнено е, ще има ответни удари, но Фандъкова трябва да го направи, ако иска да оживее в четвъртия си мандат.  А четвъртият ще е най-трудният. Заради именно омразата към ГЕРБ, заради недоверието, че партията може да се очисти и заради достигнатото критично ниво на търпимост към безобразията на нейни кадри. Заради разнородния общински съвет, в който всеки ще дебне другия, за да извлече полза за себе си.  И защото всяко безобразие на новата местна власт вече ще има ефект на бомба.   Всяко самохвалство на ГЕРБ в сегашния момент е убийствено. Всяко показване на синята карта с печата на ГЕРБ ще има обратен ефект.  Глупаво е ГЕРБ да демонстрират самодоволство, когато с този изборен успех за тях започна обратното броене. Не знам дали в партията ще сработят онези механизми на контрол и самоконтрол, които да стопират процесите на властови разгул, така че структурите да се яват обновени в навечерието на парламентарните избори след година и половина.  Позволявам си да изряза съмнение в ефективността на Изпълнителната комисия  в процеса на пречистване. След последния партиен конгрес през юли тази година Борисов ѝ даде всички права и отговорности да лидира този процес. Към комисията заваляха сигнали, от които нищо не последва, поне публично. Сега след балотажа с партийните си постове се разделят само неколцина от загубилите вота.  Огромната част от партийците в ГЕРБ са в поза \"снишаване\", докато премине бурята, разбирай гнева на Борисов . Така е след всяка негова закана за сини лампи и \"рязане до дъно\" - няколко глави изхвърчат, но масата си остава да дерибейства. Защото тази партия има рефлексите като кучето на Павлов - реагира само на Борисов. Няма собствените механизми за адекватни реакции. Иначе Котев в Сандански, например, отдавна трябваше да е изхвърчал, а не след като избирателят го наказа. Същото трябваше да е и в Банско, и в Благоевград и на още поне на няколко места в страната. Промяната във функциониренето на ГЕРБ трябва да дойде от промяната във философията на тази партия. Капсулирането ѝ, пренавиването на бурмите \"наш човек за всеки пост\" са онези партийни бацили, които ще продължат да обезсилват ГЕРБ. Издигането на калинки, само защото са верни партийци, ражда властови безумия, които отвращават хората.  ГЕРБ трябва коренно да променят отношението си към онези, които не носят членска книжка с нейния печат, ако искат да продължат да се развиват като нормална европейска партия. Защото това, което се случи на тези избори, премина всички допустими норми на партийно противопоставяне и е позор за демокрацията.  Ако са го разбрали!", "date": "2019.11.07", "title": "Валерия Велева: Защо ГЕРБ получи вот, даден от омраза"}
{"url": "http://www.classa.bg/%D1%81%D0%B2%D1%8F%D1%82/item/401790-%D1%80%D1%83%D1%81%D0%B8%D1%8F-%D1%80%D0%B0%D0%B7%D0%B2%D0%B5%D0%BD%D1%87%D0%B0%D0%B2%D0%B0-%D0%BC%D0%B8%D1%82%D0%B0-%D0%B7%D0%B0-%D0%BB%D0%B5%D0%BD%D0%B8%D0%BD", "text": "Престъпен убиец, душевноболен, дребен буржоа - така е представен вождът на световната революция по екраните в Русия близо 30 години след разпадането на Съветския съюз Престъпен убиец, душевноболен, дребен буржоа - такъв, без мистичен воал и далеч от съветските клишета, е представен Ленин по екраните в Русия близо 30 години след разпадането на Съветския съюз.  Документалният сериал \"Ленин\", който ще бъде показан скоро по Първи канал на националната телевизия, цели \"да сложи край на мита за Владимир Улянов\" - истинското име на основателя на СССР, казва авторът на сценария Игор Липин.  За да бъдат заснети 18-те епизода, десетина офицери, ръководени от бившия завеждащ архивите на Федералната служба за сигурност (ФСС, някогашният КГБ) - генерал Василий Христофоров, четири години ровят в документите на тайните служби.  \"Оказва се, че легендата за добрия Ленин, изправен срещу лошия Сталин, е лъжа, защото именно Ленин започва червения терор\", разказва пред АФП Игор Липин няколко дни преди в четвъртък да се навършат 102 години от болшевишката революция.  В документалния филм е включено и писмо от август 2018 г., в което Ленин призовава да бъдат убити два милиона селяни, обявени за богаташи - т. нар. кулаци, подложени впоследствие на страшни репресии. Месец по-късно той дава указание да се \"изолират\" в концлагери хора от враждебните класи.  Психично болен? Други документи доказват според авторите на сериала, че Ленин е страдал от психически разстройства и че майка му е писала до полицията през април 1898 г., споменавайки \"обезпокоителното психично състояние\" на младия революционер и \"душевното заболяване в семейството\".  Категоричният тон на документалния филм е в разрез с култа към личността, насаждан 70 години в СССР.  Песни, филми, стихотворения, портрети, цитати, заучавани наизуст, и лозунги, окачени на обществени места - Ленин бе навсякъде. Дотам, че известен виц от съветско време гласеше: пускат по магазините тройно легло, защото \"Ленин е с нас\".  Комунистическата пропаганда му бе създала имидж на аскет, алтруист и най-вече хуманист - за разлика от тиранина Сталин.  Макар да изчезна от публичния дискурс след края на СССР, Ленин все още се ползва с известна популярност.  По данни от последното голямо допитване, осъществено през 2017 г. от центъра \"Левада\" по случай стогодишнината на болшевишката революция, 41 на сто от хората в Русия имат положителна представа за бившия държавен ръководител.  Четирима от всеки пет жители на страната са \"против\" събарянето на все още многобройните му паметници. А мавзолеят с балсамираното му тяло все така си стои в центъра на Червения площад.  Новите руски власти са склонни да пренебрегват Ленин и предпочитат да изтъкват централната роля на Сталин в победата над нацистите.  В известен смисъл \"Ленин бе забравен и засенчен от Сталин\", споделя пред АФП режисьорът Владимир Хотиненко, чийто пълнометражен филм \"Ленин. Неизбежността\" излезе в Русия в края на октомври.  Творбата никак не пресъздава живота на един пролетарий - Владимир Илич Улянов е показан като дребен буржоа, който ходи с бомбе, папийонка и бастун или се наслаждава на Вагнер в операта.  Тази суперпродукция с виртуозен кастинг и операторска работа разказва за един будещ противоречиви коментари епизод - завръщането в Русия през 1917 г. на човека, оглавявал по онова време малка революционна партия като изгнаник в Швейцария.  Германски пари Това пътуване с влак - през цяла Германия в разгара на Първата световна война, би било невъзможно без одобрението на кайзера, твърдят авторите на филма.  Малко след това Октомврийската революция сваля царя, а после, през март 1918 г., болшевишкият вожд подписва мир с Райха, изоставяйки съюзниците на Русия.  Изпълнителят на ролята му Евгений Миронов не се изказва много ласкаво за него, имайки предвид подозренията, че вождът на революцията е финансирал делото си с пари от германския враг.  Ленин изобщо не е обичал Русия, нито руснаците - тези \"мързеливи мужици\"; Русия е била за него само начало на проекта му за световна революция, заявява актьорът, цитиран във вторник от \"Известия\".  Говорителят на руската комунистическа партия (КПРФ) Александър Юшченко съжалява, че се търси начин за дискредитиране на Ленин чрез някакви пари от Германия в момент, когато икономическите и социалните неравенства подбуждат масите да излизат на протест \"в Русия и по света\".  Това \"показва, че идеите на Ленин все още разпалват тълпите и те се надигат срещу собствениците на капитала\", заяви той пред АФП.    \r\n  ", "date": "2019.11.07", "title": "Русия развенчава мита за Ленин"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401791-%E2%80%9E%D1%84%D1%80%D0%B8%D0%B9%D0%B4%D1%8A%D0%BC-%D1%85%D0%B0%D1%83%D1%81%E2%80%9D-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B5-%D1%81%D0%B5-%D1%81%D0%BF%D1%80%D0%B0%D0%B2%D1%8F-%D1%81-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0-%D0%B8-%D0%B7%D0%B0%D1%89%D0%B8%D1%82%D0%B0%D1%82%D0%B0-%D0%BD%D0%B0-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8", "text": "„Фрийдъм хаус” публикува годишния си доклад за свободите в по света. За поредна година се отчита спад в индекса за свобода. Положението се е влошило във всички държави, включително в САЩ, Русия и Китай. Докладът на международната неправителствена организация обобщава, че демокрацията е застрашена. От 195 оценени страни 86 (44%) са определени като свободни, 59 (30%) като частично свободни и 50 (26%) като несвободни. Къде е България? Страната ни е в категория „свободни държави”, но с 80 точки е доста назад сред първите най-добре представящи се демокрации. Демократичната система в България се основава на многопартийна политическа система. През годините имаше няколко смени на властта. Страната продължава да изпитва затруднения в справянето с политическата корупция и организираната престъпност. Медийният сектор е плуралистичен, но липсата на информация за собствеността на медиите е огромен проблем. Журналистите често са обект на заплахи или насилие в хода на работата си. Етническите малцинства, особено ромите, са изправени пред дискриминация. Въпреки недостига на финансиране и други пречки, гражданските групи са активни и имат влияние. Избрани ли са правителството или президентът по честен начин? Президентът, който се избира пряко за 5-годишен мандат, е държавен глава и има ограничени правомощия. През 2016 г. бившият командир на военновъздушните сили Румен Радев – независим, подкрепен от опозиционната Българска социалистическа партия (БСП) – победи председателя на парламента Цецка Цачева от управляващата партия ГЕРБ, като взе над 59 процента от гласовете. Изборите като цяло бяха добре администрирани и заинтересованите страни приеха резултатите. Законодателната власт избира министър-председателя, който изпълнява функциите на ръководител на правителството. Премиерът Бойко Борисов от ГЕРБ пое отново поста след победата на неговата партия на парламентарните избори през 2017 г. Честни ли са изборните закони? ЦИК администрира изборите в България и като цяло работи професионално и безпристрастно, като се изключат някои съобщения за недостатъци от предишните избори. Парламентът прие противоречиви промени в Изборния кодекс през 2016г., включително въведе задължителното гласуване и нови правила за гласуване в чужбина, които ограничиха броя на избирателните места, и доведоха до протести в цялата диаспора. През 2017г. Конституционният съд отмени закона за задължителното гласуване. На референдум през 2016г. мнозинството от гражданите поиска въвеждане на мажоритарна избирателна система, но гласовете им не бяха достатъчни това да стане закон. Има ли свободни и независими медии? Конституцията защитава свободата на изразяване, включително за пресата, но журналистите са изправени пред заплахи и насилие. През май 2018 г. разследващият журналист Христо Гешов бе нападнат извън дома си от неидентифициран нападател. Други двама репортери бяха арестувани и задържани за кратко, докато разследваха предполагаеми злоупотреби с европейски пари през септември. През октомври Виктория Маринова, телевизионна журналистка, която наскоро бе интервюирала двамата разследващи журналисти, бе изнасилена и убита в град Русе. Заподозреният обаче бързо беше арестуван с помощта на германските власти и въпреки продължаващите съмнения, очевидно няма доказателства, свързващи престъплението с работата на Маринова. В медиите има плурализъм, но много медии зависят от финансовата помощ на държава, често под формата на реклами, което може да доведе до искане за благоприятно отразяване на правителството. Собствеността на медиите се концентрира в ръцете на заможни български бизнесмени, оставяйки сектора уязвим за политически и икономически натиск. Вестниците често адаптират съдържанието си, за да отговарят на интересите на техните собственици. Независима ли е съдебната система? Българската съдебна система се е възползвала от правни и институционални реформи, свързани с членството в ЕС, но все още е предразположена към политизация. Нов Висш съдебен съвет, който отговаря за съдебните назначения, беше създаден съгласно ревизирани правила през 2017 г., като половината членове се избират от колеги магистрати, а другата половината – от парламента. Парламентарната квота беше критикувана заради евентуален политически натиск и липса на прозрачност. Други неотдавнашни реформи укрепиха инспектората във ВСС, отговорен за разследването на конфликта на интереси между съдиите, проверката на декларациите им за активи и допринасянето за дисциплинарни производства. Има ли надлежен процес по граждански и наказателни дела? Конституционните права на надлежен процес не винаги се поддържат. Полицията е обвинена в неправомерно поведение, включително произволни арести и неинформиране на заподозрените за техните права. Доверието на обществеността в правосъдната система е ниско поради известната уязвимост на политическия и друг външен натиск.", "date": "2019.11.07", "title": "„Фрийдъм хаус”: България не се справя с корупцията и защитата на журналисти"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/401792-%D0%BB%D1%8E%D0%B1%D0%B0-%D0%BA%D1%83%D0%BB%D0%B5%D0%B7%D0%B8%D1%87-%D0%BF%D0%BE%D0%B8%D1%81%D0%BA%D0%B0-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D1%88%D0%B5%D1%84%D0%B0-%D0%BD%D0%B0-%D0%B1%D0%BD%D1%82-%D0%B5%D0%BC%D0%B8%D0%BB-%D0%BA%D0%BE%D1%88%D0%BB%D1%83%D0%BA%D0%BE%D0%B2-%D0%B7%D0%B0%D1%80%D0%B0%D0%B4%D0%B8-%D1%86%D0%B5%D0%BD%D0%B7%D1%83%D1%80%D0%B0", "text": "Протестирам официално срещу цензурата в БНТ. Ще направим постъпки пред президента, премиера и НС, шефът на националната телевизия Емил Кошлуков да бъде свален от поста заради цензура, която той налага на журналисти, работещи за европейски сайт.   Това каза журналистката Люба Кулезич в предаването си „Честно казано“ по Евроком. Причина за гнева й стана отказа на Кошлуков да позволи на журналистката Валя Ахчиева да разкаже са свое разследване в европейски сайт. „Това е много сериозен скандал. БНТ е поставена под похлупак. Той не е дал отговор за 100 000 долара заем от Цветан Василев, както и за зависимостите си от Делян Пеевски и ДС. Емил Кошлуков цензурира ЕС“, допълни Кулезич. Разследването на Валя Ахчиева е свързано с кабинет в Германия, в който Фондът за лечение на деца е изпращал наши болни деца да се лекуват за сметка на здравната каса.  Оказва се, че там болните са карани да пият собствената си кръв след неясна обработка. Методът не е научно доказан в Германия, а неговият автор д-р Николаус Клер е починал. Методът предизвиква огромен скандал в Германия, където има и заведени много дела. В същото време НЗОК е задължена да плати лечението.  ", "date": "2019.11.07", "title": "Люба Кулезич поиска официално оставката на шефа на БНТ Емил Кошлуков заради цензура"}
{"url": "http://www.classa.bg/%D1%81%D0%B2%D1%8F%D1%82/item/401793-%D0%B4%D0%B6%D0%BE%D0%BD-%D0%B1%D1%8A%D1%80%D0%BA%D0%BE%D1%83-%D0%B1%D1%80%D0%B5%D0%BA%D0%B7%D0%B8%D1%82-%D0%B5-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%B3%D1%80%D0%B5%D1%88%D0%BA%D0%B0-%D1%81%D0%BB%D0%B5%D0%B4-%D0%B2%D1%82%D0%BE%D1%80%D0%B0%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B2%D0%BE%D0%B9%D0%BD%D0%B0", "text": "Дни след като приключи мандата си като председател на Камарата на общините, Джон Бъркоу нарече Брекзит най-голямата грешка, която е била допусната от Великобритания след Втората световна война.   Бъркоу произнесе прощална реч пред Международната прес асоциация, като разкри, че винаги е бил за оставане в ЕС. “Не мисля, че Брекзит помага на Обединеното кралство. Той е най-голямата грешка на страната ни след войната. Уважавам министър-председателя Джонсън, но Брекзит не ни помага. По-добре е да бъдем част от властовия блок (на ЕС)\", заяви Бъркоу. Бъркоу отхвърля упреците, че е блокирал Брекзит и упорито твърди, че парламентът е предотвратил ранното напускане на Великобритания. Като консерватор бившият председател представлява избирателния район Бъкингам от 1997 г. насам. Сега възнамерява да публикува книга за живота си и догодина се очаква да се присъедини към доходоносен кръг от оратори. През десетилетието на председателското кресло Бъркоу защитаваше правата на депутатите от задните банки (вътрешнопартийните опозиционери), като направи спешните въпроси важна част от парламентарния ден. Бъркоу отхвърли и неотдавнашните коментари на главния прокурор Джефри Кокс, който описа Уестминстър като “зомбиран парламент”. “Той има материалния недостатък, че изцяло греши. Парламентът изобщо не е позор и свърши работата си добре\", възрази Бъркоу. На негово място за председател на Британския парламент бе избран лейбъристкият депутат Линдзи Хойл.", "date": "2019.11.07", "title": "Джон Бъркоу: Брекзит е най-голямата грешка след Втората световна война"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401774-%D0%BF%D0%B5%D1%82%D0%BA%D0%BE-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%BF%D1%80%D0%B5%D0%B4%D0%B8-%D0%B8%D0%BC%D0%B0%D1%88%D0%B5-%E2%80%9E%D0%BA%D1%83%D1%85%D0%BD%D0%B5%D0%BD%D1%81%D0%BA%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F%E2%80%9C,-%D0%B3%D0%BE%D0%B2%D0%BE%D1%80%D0%B5%D1%85%D0%B0-%D1%81%D0%B8-%D0%B2%D0%BA%D1%8A%D1%89%D0%B8-%D0%B2-%D1%82%D0%B5%D1%81%D0%B5%D0%BD-%D0%BA%D1%80%D1%8A%D0%B3", "text": "  Петко Симеонов е 77-годишен. Доктор е по социология, работил е в БАН. Бил е член на Клуба за подкрепа на гласността и преустройството. През 1988 г. интервю на Симеонов със Стоян Михайлов, секретар на ЦК на БКП, публикувано в списание за социология, става повод Михайлов да бъде свален от партийни постове. Петко Симеонов е от учредителите на българската секция на „Хелзинки уоч” в България още преди 10 ноември. През 1989 г. говори срещу режима пред радио „Свободна Европа”. Един от преговарящите на Кръглата маса. В продължение на година е зам.-председател на СДС. Депутат във Великото народно събрание. Основател е на СДС (либерали), които отпадат на следващите избори. Бил е директор на Агенцията за чуждестранна помощ 1991-1992 г. Оттегля се от политиката, занимава се с наука и пише книги.     Разговорът ни тече между снимките във фотоизложбата „Големите надежди”, която показва първото шествие на „Екогласност” на 3 ноември 1989 г., първият митинг на зараждащата се опозиция на 18 ноември и първият митинг на СДС на 10 декември.  Петко Симеонов гледа снимките от шествието на „Екогласност” и отбелязва, че точно като тръгнало, точно в 17 часа забили камбаните на „Ал. Невски” и станало много тържествено.”Аз бях някъде отзад с Румяна Узунова”, казва Симеонов и търси дали се вижда в шествието.    Спира се пред снимка на Петър Берон и казва: „Според мен му беше скроен кюляфа (бел. авт. – има предвид, че е разкрит като сътрудник на ДС). Той няма как като зоолог, пътуващ по света, да не е бил принуждаван от службите да пише доклади – къде е бил, какво е правил… Всички са писали, които са били в чужбина. След като се върнат тука, пишат. По време на Студената война и западняци като са идвали тука, като се приберат там, също са ги карали да пишат за техните служби. Двата лагера са изправени един срещу друг. И тук (сочи снимките от 3 ноември 1989 г. – бел. авт.), след години аз проявих интерес и се срещнах със служител от Държавна сигурност, който е работил с Петър Берон.      Изглежда този служител е участвал в скрояването срещу Берон, защото започна да ми обяснява как, ние когато сме тръгвали за това шествие, те от ДС се срещат с Берон и той им разказва какво следва, какво ще бъде направено. И този служител ми го разказва това, защото смята, че това е голямо обвинение и доказателство. Вика – имам го на запис, ако искаш да ти го пусна. Аз нищо, замълчах си. Но този служител не знаеше една подробност. Всички неформални организации, които съществуваха тогава, имахме една договорка – ние не вършим нищо нелегално. Викат ли ни – казваме всичко. Каквото ни питат , ние казваме – това стана, това стана. Това имаме намерение, там сме били, това сме правили. Ние не сме нелегални. Ние офицално сме против системата. И не искаме да бъдем тикани в конспирации и да бъдем интерпретирани като нелегални. И Берон плътно се е придържал към този тип поведение. Той просто е разказвал какво ще стане. – Той и в кметството е обяснил, като отишъл да носи искането за това шествие – какво ще правят и т. н. И го разказваше пред всеки. – Ами да, естествено, че ще обясни. И като са идвали при него в музея чужденци и е разговарял с тях, контактуват по научни теми, и по всякакви , и после идват от службите и го питат – какво говори с тях? Къде ще отиде да не каже? Всички, които на мен ми е известно, всички, които имаха срещи с чужденци, бяха след това викани да докладват какво са говорили. Моят късмет е такъв, че мен ме държаха настрана от срещите с чужденци и от пътуванията в чужбина. – А как беше организиран митингът на 18 ноември 1989 г.? – Този митинг стана с разрешение. Искали сме разрешение на срещата на 13 ноември 1989 г. в дома на Николай Хайтов с Андрей Луканов (двамата са съседи и в неговия дом е организирана среща с „неформалите” – бел. авт.) Бяхме представители на Клуба за подкрепа на гласността и преустройството, „Екогласност” и други… Бяхме над 10 човека. Луканов ни разказа тогава, беше пред една камина. Прочете ни писмото на Петър Младенов до Живков, с оставката му. И за искането на оставка на Живков. Това стана на 13 ноември, Живков вече е свален. Мина 10-и ноември и на мен по телефона ми се обади съпругата на Хайтов, и каза „Каня ви на гости у нас”. Той е избрал кого да поканят. Бяхме Желев, Вагенщайн, Продев, Сугарев, Йордан Василев, Блага Димитрова. Имаше и още хора, да не объркам сега… Луканов ни прочете писмото на Младенов, запозна ни… И в някакъв момент каза „Ние не искаме вие да се обединявате”. Ние водехме преговори вече за правенето на СДС. Луканов каза „Ние преценяваме, че не трябва да се обединявате, не трябва да правите общ съюз”. Желю много остро реагира. Каза: „Откъде накъде вие ще ни казвате какво да правим? Ние ще правим това, което искаме, което сме решили”. Луканов така малко се дръпна, и каза една реплика в смисъл, че властта е в тях и те няма да позволят някакви особени свободи да има (смее се). Тогава някой каза: „Ние искаме да правим митинг на 18 ноември и не искаме да ни пречите”. Луканов каза – „Добре, направете си митинга, обаче не засягайте турския въпрос. Защото, вика, още не сме готови да го посрещнем този въпрос, като държава не сме готови”. Постигнахме съгласие, че няма да повдигаме въпроса за Възродителния процес. – Румен Воденичаров в изказването си на митинга го повдигна? – Обаче Румен го повдигна. И беше освиркан тогава от митинга. Ние му бяхме казали на Румен да не поставя този въпрос. Но имаше огромна маса от българомохамедани. Те даже носеха такива листчета, закачени надписи по дрехите си – „искаме си имената”. – Нещо са обсъждали на среща и при Вагенщайн за митинга на 18 ноември? – Имало е среща за първия митинг, но аз не съм присъствал. – Има една теза, която натрапват някои, че опозицията в началото била отгледана, а истинската опозиция била подменена, избутана настрана. Как мислите, не бяха ли хората организирали и говорили от трибуната на първия митинг истинската опозиция? Кои други да са били оставени скрити? Някой да е разрешил едни, пък да е забранил други? Нали през 1990 г. всеки вече можеше да си направи партия? – Има една особеност, която трябва да се осъзнава. Предишното общество нямаше публичен диалог по всички въпроси, открит диалог. И хората съществуваха в свои затворени кръгове, където свободно си говореха. Аз това съм го нарекъл „кухненска демокрация”. Събират се, ако много се страхуват, че ги послушват, пускат чешмата да шуми (смее се). И си говорят по разни въпроси. Но те нямат контакт с другата „кухня”. Те не знаят за нейното съществуване. Напротив, те подозират там, че оня другия, непознатия, че може нещо да донася, някой…. Че могат да ги подслушват. Като говорят по телефона, ги е страх… Ако се замислиш, какъв ресурс трябва за да бъдат подслушвани всички? С техниката по онова време. (смее се). То и сега е трудно, пък какво остава за тогава… Хората не знаят един за друг. Затова, когато изведнъж някой нещо каже, някой отнякъде изникне, се чудят – „К’ъв е тоя, бе? Той не е от нашата кухня! Не го познавам тоя” (смее се). Значи тоя е някой подставен, той е подставено лице… Критерий е все пак изявите на хората. Публичните. Които ги е имало по онова време. Желю – каква подмяна?… Аз го познавам този човек от средата на 60-те години и сме били приятели. Наистина приятели, не само здравей-здрасти. – Но го обявиха за предател по едно време… – Какъв предател? Той е демократ докрай. Той друго не знае. Просто отвътре му идва. И мен са ме обвинявали. Имаше измишльотини. То неловко се получава да си разказвам за себе си. През 1965 г., бил съм на 25 години, написах материал в сп. „Младеж” против първи секретар на районен комитет на партията, на Ботевски районен комитет на партията. Изгориха списанието, мен ме юрнаха… Какво представлява един човек, който иска да пише и не може да пише? Да ходиш по редакциите, да носиш материал, четат го и викат :Браво, много хубаво. Но няма да излезе” (смее се). И благодарение на Виза Недялкова и на Стефан Енчев от телевизията… – Те ви канеха да участвате в предавания на радиото и телевизията? – Да, в радиото и телевизията. По радиото съм говорил такива неща, че някой човек може сега да каже – това не е възможно. – Да се върнем на ораторите от първите митинги – те бяха най-активните хора в края на режима? – Да. – Да има някакви други скрити? През 1990 г. всеки правеше партии. Даже имаше в първите години едни правила в телевизията, даваха поравно време на всякакви партии и беше като психотерапия, излизаха някакви луди и говореха по телевизията. Какви може да са били тия други, дето са останали встрани? – (смее се) Ами там, като са е събирали в кухнята, тия други, може да се говорили много смели неща. Обаче те не са били публични , не са имали публичност. Може да са били вътрешно много свободни хора. Обаче тази вътрешна свобода не е намирала по някакъв начин израз в обществото. И той няма защо този човек да се чувства обиден. А другият, който се е осмелил, го подозират, че е подставено лице.  Сега се сетих за още нещо. В Института по социология обсъждаме и аз пак нещо се бях разпищолил, и един колега, беше началник в БАН, социолог, Димитър Димитров, казва: „Ако аз стана и започна да говоря тия работи като Петко, мен ще ме приберат”. Имаше го и този момент – ролеви момент. Ето го и Радой (Ралин – бел. ред.). Той как говореше. Ако друг поет изведнъж започне да говори като Радой, щеше да стане конфуз. Значи има и един такъв момент, елемент на роля, елемент на позиция, която заемаш в обществото. – Радой като шутът, на когото му е разрешено? – Да, шутът, който може да си позволи да каже (смее се). – Ама сам си го е извоювал. – Точно така. И талантлив. Аз го ценя него като поет, той е много добър поет. Имаше го този момент – ролевия, освен „кухненския”. И това после даде отражение върху целия процес, целия обществен дебат. Ние нямахме език, общ език. Какво разбира един под свобода, какво разбира под демокрация, какво разбираш под печат, какво разбираш под отговорност, в рамките на свободно общество. Къде е ролята на парите, къде е ролята на съвестта, къде е ролята на убеждението, къде е политическата партия? Къде е ролята на богатия, къде е ролята на бедния. Всичките тези неща ние не сме ги осмислили… Разбира се този процес върви, коването на езика.   )        ", "date": "2019.11.07", "title": "Петко Симеонов: Преди имаше „кухненска демокрация“, говореха си вкъщи в тесен кръг"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401775-%D0%BE%D0%BC%D1%80%D0%B0%D0%B7%D0%B0%D1%82%D0%B0-%D0%B8-%D0%BF%D0%BE%D1%88%D0%BB%D0%BE%D1%81%D1%82%D1%82%D0%B0-%D0%BF%D1%80%D0%B8-%D0%BD%D0%B5%D0%BE%D0%BB%D0%B8%D0%B1%D0%B5%D1%80%D0%B0%D0%BB%D0%BD%D0%B8%D1%8F-%D0%BA%D0%B0%D0%BF%D0%B8%D1%82%D0%B0%D0%BB%D0%B8%D0%B7%D1%8A%D0%BC-%D0%BE%D1%82-%D0%B0%D0%BC%D0%B5%D1%80%D0%B8%D0%BA%D0%B0-%D0%B4%D0%BE-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Либералните идеолози на капитализма у нас говорят против „езика на омразата“, но в глобален план това, което започва да доминира през последните години е означено  с добилите популярност по света англоезични термини „хейтър“ и „хейтърство“. Тези дни eдно от най-старите и авторитетни, излизащо от 1857 г. досега, американско списание „Атлантик“ пусна статия под заглавие „ Американците се мразят един друг. Импийчмънтът няма да помогне “. В нея се констатира, че „ “ (1).  Така е при американците. Мразят се едни други, а Тръмп се опитва да отклони тази омраза навън, търсейки врагове и виновници за проблемите на страната му навсякъде по света, обещавайки че след като ги смачка и унищожи, ще направи „Америка отново велика“. А глупакът Горбачов преди три десетилетия обяви, че се отказва от „образа на врага“ и ще ни вкара в един нов свят без врагове. Хиляди опиянени от неговите обещания перестройчици, преродили се след това в „демократи“, подеха ентусиазирано тези илюзорни мантри.     Е, ако при новия „голям брат“, от който нашенските строители на периферен и крадлив капитализъм три десетилетия се учат и ни обясняват как ще станем „нормална държава“ като него, имаме неолиберална реалност, създаваща такова ужасяващо хейтърство, то какво да кажем за себе си, последователите на техния модел? Нали от тях взехме представяната за характеристика на „нормалната държава“ авторитетна думичка „приватизация“? Нали поканихме техните баш специалисти Ран и Ът да ни кажат какво да правим и така бе осъществен най-големият грабеж и унищожаване на национално богатство в българската история? Нали съборихме сума ти паметници от миналото и построихме паметник на новия символ на бъдещето на България – Роналд Рейгън? Но това съвсем не породи нова неолиберална любов и съгласие. Напротив, създаде безброй хейтъри. Породи много често безпричинна и парадоксална омраза към всеки и всичко, не само към този, който директно е виновен за проблемите на този или онзи българин. Погледнете само колко хейтърство ще откриете тези дни дори сред коментари в социалните мрежи под съобщения за състоянието на намиращия се в болница Стефан Данаилов.  Неслучайно наскоро оперната певица Александрина Пендачанска написа в своя профил във Фейсбук за това колко „ много гняв, чернилка, озлобление, лошотия, агресия и грозота “, вижда край себе си. „ казва тя “ Да, зловещо е! И все по-зловещо става в резултат на стореното от участниците в създаването на днешния капитализъм в България. Въпреки идеологическите мантри на неолибералните идеологически апарати – финансираните от световния капитал с около 2 милиарда долара за последните 30 години НПО-та у нас.  Проповядва той с тях и с подконтролните си водещи телевизионни канали равенството на джендър различните, бори се за политически коректното заменяне на думи като „цигани“ с „роми“, манипулира българската история, за да убеди днешните поколения, че страшното време е било преди 1989 г., а сега живеем в „демократичния“ рай, който трябва само малко да се пооправи, като се съборят някои паметници, промени съдебната система и се сменят някои политици и партии. Хвърля идеологическа мъгла, за да прикрие зад това реалността на създаването на хиляди клошари, бездомници, огромно количество хора, живеещи под равнището на бедност и неравенство, непознато в нашата история. Катастрофалните последици от прехода към периферен неолиберален капитализъм водят до декласация, лумпенизация, маргинализация на милиони хора, които започват да търсят виновниците за това състояние.  Затова и масовата нагласа е на кризисното съзнание на маргинализирани, лумпенизирани и декласирани хора, които конструират всекидневно, ежечасно врагове, не вярват, че някой друг може да накаже виновниците и разчитат изцяло на правната система, а някои и на «нов нароен съд». Това се подклажда и от либералната десница, за която основният проблем днес е «правната реформа», с което тя прикрива реалният основен проблем – капитализмът. Така тя реагира на масовите нагласи и очаквания за създаване на справедлива система, в която всеки ще носи отговорност – нещо невъзможно за капитализма. Но милионите лузъри искат възмездие. Това се превръща в основен политически въпрос на масовото съзнание, политиката и на медиите, пораждащи в глобален план ксенофобски и неофашистки вълни и страхове. Както казва френският философ Жан Пол Сартр, « ако евреите не съществуваха, те щяха да бъдат изобретени ». Важен елемент на тридесет годишния преход към капитализъм у нас е изобретяването от сутрин до вечер на «евреи». Партиите идваха и си отиваха от власт с помощта на «образа на врага», който ни обясняваха как ще смачкат и отстранят. И масите им вярваха до едно време, но постепенно губеха надежда. Формално в системата, която бе създадена санкциите са отредени на съда и прокуратурата, особено на главния прокурор. Той обаче не може да направи това, поради което и доверието към него е на нищожно ниско равнище. Официалната нормативна основа на неолибералния капитализъм, наложена у нас след 1989 г., се задава от така нар. европейски и евроатлантически ценности, прегърнати от новите системни партии, създатели на български капитализъм през изминалите три десетилетия. Основни елементи на тези ценности са индивидуалните права на личността в либералния смисъл на думата, сред които централно място конституционно закрепено като „свещено и неотменимо“ заема правото на частна собственост, от което и следва че колкото си по-богат, толкова повече право имаш. Родените от капитализма хиляди клошари и бездомници имат право на собствеността евентуално от кофите за боклук и на стотинките, които им хвърлят, когато просят, а новородените пак от капитализма милионери и вносните олигарси с техните банки, търговски вериги и пр. имат право да притежават милиони пъти повече, да дърпат конците на света и да създават медии и НПО-та, които да обясняват колко велик и справедлив е светът, в който експлоатираш другите или си заграбил милиони от тях. Имаме тотално подчинение на пазара и превръщането в стока, в механизъм на печалба на медиите и културните индустрии, от които вече не се иска да формират идеали и предлагат положителни образци, както по времето на социализма, поради което те започват да функционират чрез непрекъснатото престъпване на всякакви морални правила. Най-добре се продават не положителните образци, а престъпниците и нарушителите на всякакви правила. На мястото на ценностите се намесват шоу културата, скандалът, пошлостта, биг брадърството, безкрайните и детайлни описания в новините на поредното убийство и престъпление. Някогашните образци на интелектуалци, на заслужили фигури в науката и културата са. Образците на младото поколение през изминалите 30 години се задават от Азис, Черната Златка, Мишо Шамара, шоу предаванията, биг брадърствата, «Комиците», безброй мутри с пищни прякори, агресивни политици и пропагандни рупори на капитализма. Интернет започва да играе ролята на клозетна стена в публична тоалетна, в която пошлостта, хейтърството и примитивизъм нямат предходния ограничен клозетен смисъл, а задават тон в публичното пространство. Вместо трудът, който е централна ценност в нормативната система на социализма, сега централни ценности стават парите и потреблението. Висшата ценност в моралния кодекс на строителя на днешния капитализъм е вярността към идеите на неолибералния капитализъм, представяни като „демокрация и пазарна икономика“. Новите най-висши ценности се зададоха от днешния световен хегемон САЩ, в чието геополитическо пространство влязохме. Глобализмът, култът към свободния пазар, сексуално различните, джендърите, мултикултурализмът, политколектността, борбата с „езика на омразата“ са базисните основания на новия морален кодекс на строителя на неолибералния капитализъм. Зад това обаче се прикрива разделянето на обществото на много бедни и много богати, на класи с несъвместими интереси и реалният факт на заграбване и унищожаващо на национално богатство от над 100 милиарда долара, създадено по времето на социализма и принадлежащо на всички българи. Крие се най-голямата кражба и варварско разрушаване на национално богатство в 1300 годишната история на България. Затова ненавистта, омразата, противопоставянето днес са вероятно от типа на времената след Първата световна война и 1923 г., когато капитализмът у нас се тресе от преживяната национална катастрофа. Върлуват навсякъде – от детските градини и училищата до улиците и в разговорите и писанията в социалните мрежи за политиците. С ревове „кой не скача е червен“ и  пропагандни лозунги за „преход към демокрация“ в България за три десетилетия  политиците и идеолозите на дешния капитализъм ни вкараха в един все по-индивидуалистичен, противопоставящ хората, водещ до ненавист, омраза и агресия, все по-несправедлив,  конфликтен, с нарастващо количество сблъсъци, протести, войни, шпионски скандали свят.        ", "date": "2019.11.07", "title": "Омразата и пошлостта при неолибералния капитализъм от Америка до България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401776-%D0%B7%D0%B0%D0%B2%D1%80%D1%8A%D1%89%D0%B0%D0%BD%D0%B5%D1%82%D0%BE-%D0%BD%D0%B0-%D0%B4%D0%B6%D0%B5%D0%B4%D0%B0%D0%B8%D1%82%D0%B5-%D0%B1%D1%81%D0%BF-%D0%B4%D0%B0-%D1%81%D0%B5-%D0%B2%D1%8A%D1%80%D0%BD%D0%B5-%D0%BF%D1%8A%D1%80%D0%B2%D0%BE-%D0%BA%D1%8A%D0%BC-%D1%81%D0%B5%D0%B1%D0%B5-%D1%81%D0%B8", "text": "Искам от сърце да поздравя всички кандидати на БСП, които постигнаха победа! Тя е извоювана с много вяра и неуморни усилия – стотици разговори и срещи с хората, с тяхната мъка и надежда! Искам да окуража и кандидатите ни, които дадоха всичко от себе си, но не успяха. Защото стартовите позиции бяха твърде неравни, или пък, защото бяха оставени да се борят сами. И едните, и другите водиха кампания с емоция и чест! Направихме пробиви в Русе, Перник, Благоевград и Разград, а в Шумен и Ловеч малко не ни достигна. Кандидатите ни се изправиха срещу най-организираната и мощна партия в България, която за едно десетилетие пусна здрави корени във властта и изгради стройна пирамида от зависимости и хора, чието благоденствие е неразривно свързано с успеха на ГЕРБ. Тепърва предстоят задълбочените анализи какво се случи на местните избори. Интерпретациите обаче започнаха. Затова ще споделя някои изводи. Очевидно е, че ГЕРБ спечелиха местните избори. Да, в условията на ниска избирателна активност, отвращение от изборния процес, корпоративен и купен вот, недопускане на адекватна кампания и политически сблъсък на национално ниво, с негласната подкрепа на ДПС. Въпреки че ГЕРБ сами подбраха контекста, все по-видимо е, че доминиращата им позиция ерозира. Умората от 10-годишното управление, безпринципните коалиции, възмущението от корупцията, безобразията и арогантността създадоха среда за пробиви на опозицията. Неслучайно, те загубиха именно там, където вътрешните им разделения са най-яростни – Русе, Благоевград, Ямбол, Видин. На този фон БСП повтори резултатите си от 2015 г. – 61 кметове на общини (в сравнение с 60 на предишните избори) и 1006 общински съветници (сравнени с 930 през 2015 г.). На местните избори БСП е увеличила подкрепата си за листите за общински съветници с 43 367 гласа, от които 41 380 са в София и Русе. В 7 области БСП няма нито един кмет на община, а в други 7 – само по един. Местни избори 2019 са пропуснат шанс за БСП, защото днес все повече хора търсят алтернатива. От най-ниския резултат на партията са изминали 4 години, маркирани от победа на президентските избори, ерозия и безкрайни скандали в управлението – от “суджукгейт” до “апартаментгейт”. И най-важното, от засилващото се усещане, че се движим по инерция и без ясна посока като държава. В такава среда резултатите ни са разочароващи. Да, ГЕРБ така печели избори. Не е нещо ново. Със същото се сблъскахме и през 2011 г. – подмяна на резултатите, документирания хаос в зала “Универсиада” и много други факти и нарушения. В годините на разцвета на ГЕРБ, с личен рейтинг на Борисов от 70 %, ние спечелихме 8 кметове на областни градове, 94 кметове на общини, 593 000 гласа за листи и 1167 съветници! Ако наистина се притесняваме за демокрацията 12 години след пълноправното членство на България в ЕС заради грубия натиск, заплахите и купения вот, питам се какво направихме ние от БСП? Не знаем методите на нашите опоненти? Ако наистина се вълнуваме – как противодействахме? За сравнение, след горчивия опит от 2011 г, по инициатива на БСП, с други партии, от центъра до десницата, на парламентарните избори през 2013 г. организирахме истинско пълно паралелно преброяване, като наехме една от авторитетните европейски компании, организирахме застъпници и наблюдатели. Опазването на честността ни беше важно! На всички партии. Тази есен не чух призиви за опазване на вота. А БСП не направи и национална кампания – за избирателна активност, за мотивиране на нашите членове и симпатизанти. Останахме си във Фейсбук. Извън общата загриженост за изборния процес, простото замеряне с числа и самоизмерването с резултати, след избори е време за анализи и разговор вътре в БСП. Знам, че пак ще бъда обвинен във всички грехове, но аз милея за моята партия и съм длъжен да кажа, че ако така продължаваме, БСП няма да спечели следващи парламентарни избори. Нито които и да е следващи избори. Защо? Защото БСП не е алтернатива. На поредни избори левицата не предложи модерна, задълбочена и експертна политическа оферта. Доживяхме социолозите да ни отреждат мястото на средна партия в изборната нощ, а ние да се борим на места да сме трета политическа сила! Защото БСП се изолира и капсулира. На поредни избори ние сме сами и тази целена самота се задълбочава. Тук заслужават поздравления Калоян Паргов и Мая Манолова, както и Пенчо Милков и Крум Зарков, които показаха, че ветрилото на подкрепа може да се разтвори и вотът за БСП отново може да стане престижен! Неслучайно, в София и в Русе е и най-големият ръст в гласовете за партията. Защото БСП се деидеологизира. В кампанията, най-близка до хората, не се чу нито едно ляво послание – за доходи, за политики за децата, за здравеопазване, образование. За битка с огромните неравенства. За жилищната политика. Бяха пропуснати национални протести, за които БСП беше молена за помощ – за заплатите на медицинските сестри и редица други. Стигна се до абсурда синдикатите в България да подкрепят ГЕРБ! Отвлечена на националистически терен, БСП наля във ВМРО и НФСБ и освободи целия терен в център-ляво. Точно на него се прояви гражданската енергия и немалко кандидати спечелиха места в общинските съвети с традиционни наши послания. А те може би са следващи политически проекти? Ще никнат на територията на модерното ляво, ще привличат гласовете на младите, активните, работещите, на хората от центъра. А БСП ще се топи в самота. В тясната ниша на популизма. Където ръководството я постави. Защото БСП се авторитаризира. Най-демократичната партия в България реди листи под диктат. Или пък готовите биват подменяни и концесионирани срещу минерални води и бизнес интереси, срещу заиграване и подкрепа от други партии. Цели организации бяха прегазени точно преди изборите – най-крещящият пример е Варна. Но има и Сандански, Чирпан, Монтана... Логичният въпрос е защо? Заради уреден мач на новите стари кметове или заради опита партията да бъде прочистена и подредена удобно за предстоящия вътрешнопартиен пряк избор? Защото БСП расте само толкова, че да е удобна опозиция на ГЕРБ. Не са мои думи. Взех ги назаем от трима политолози, които коментираха резултатите в неделя. Ще добавя само, че БСП се деполитизира, загуби физиономия и експертност. Години наред точно левицата задаваше тона на цели кампании. Нашите идеи правеха дебата в политиката. Може да сме имали много кусури, но винаги идеите и политиката в кампаниите ни задаваха дневния ред, разказваха бъдещето на българските граждани. Защото без местни избори не се печелят парламентарни. Доброто ни представяне на изборите през 1999, 2003, 2007 и 2011 г. укрепи позициите ни за националната кампания през 2001, 2005 и 2013 г. Костадин Паскалев и Дора Янкова оглавиха НСОРБ, а Борислав Гуцанов – Асоциация на председателите на общински съвети. Стои въпросът за целите на тази кампания на БСП? Спечелване на местните избори? Дали? По-скоро устременост към прекия избор през май догодина и саморазправа с вътрешната опозиция. Това също беше съобщено в изборната нощ. Като отметната задача. Местните избори бяха представени като завръщане. Къде? В стеснената география на половината области в България? С напускането на традиционни наши крепости? Ако наистина искаме да изиграем епизода със завръщането на джедаите, трябва да сме от добрите. Трябва хората да ни повярват. И да не избират ГЕРБ като по-малкото зло. Нужно е младите и активните хора да припознаят силата в нас, а не в моментни герои. И не, посланията за антикомунизъм при тях не работят. И не могат да служат за оправдание. Каква е рецептата?  БСП спешно да заложи на обединението, вместо на разкола. Да избере политиката, модерните леви послания, отварянето към центъра. Да се върне към работата по места и завръщането на членове и симпатизанти. Да се завърне към себе си. Да застане рамо до рамо с европейската левица и да се завърне на страната на промяната, с Будапеща вместо с Орбан. Тогава всички ще празнуваме голямото завръщане! И да, тогава ще печелим избори! И БСП ще управлява България!", "date": "2019.11.07", "title": "Завръщането на джедаите? БСП да се върне първо към себе си!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401777-%D0%B4%D0%B0-%D1%81%D0%B8-%D0%B8%D0%B3%D1%80%D0%B0%D0%B5%D1%88-%D1%81-%D0%B4%D0%B5%D1%82%D0%B5%D1%82%D0%BE-%D0%BD%D0%B0-%D1%80%D1%83%D1%81%D0%BA%D0%B0-%D1%80%D1%83%D0%BB%D0%B5%D1%82%D0%BA%D0%B0", "text": "Какво е необходимо, за да се убеди един баща, ваксинирал седем от деветте си деца, че ваксините са ненужни, дори опасни? Как се стига до това ниво на съпротива, в която родителят не просто да откаже да имунизира останалите си две деца, но и да се превърне в убеден антиваксър, завел съдебно дело заради \"дискриминация\"? В случая с отец Евгений от Сливен - достатъчна е била една стресова ситуация за дъщеря му с (предсказуемо) повишаване на температура след имунизация, дообогатена с „разни информации по въпроса за ваксините\" от интернет. Историята му вече обиколи медиите. Бащата подава жалба срещу Районната здравна инспекция в Сливен, която не допуска неваксинирания му син до детска градина. Жалбата му е отхвърлена на база на две наредби - 15/12.05.2005 г. за имунизациите в Република България и 3/05.02.2007 г. за здравните изисквания към детските градини - които задължават имунизирането на деца, освен ако няма трайни противопоказания. Бащата обаче завежда съдебно дело пред административен съд и печели... Печели правото неваксинираното му дете да бъде допуснато в градината сред другите (ваксинирани) деца. И отецът е сигурен, че е прав - вярва, че след като другите деца са защитени, опасност няма нито за неговото, нито за тях. Въпреки че медицината говори за обратното - риск от заболяване все пак има. Интернет обаче е голям и невярна информация дебне отвсякъде. „Случаите са толкова много, че не мога да си играя с моето дете на руска рулетка\", казва в края на септември отец Евгений от Сливен, аргументирайки отказа от ваксини със случаи на проблеми след поставяне на ваксина. Дори извежда пред същите тези медии, от които се е информирал за опасността от ваксините, спорни аргументи за връзки между ваксината срещу морбили и различни тежки заболявания. Между другото, той неведнъж е попадал в публичното пространство и с други спорни изказвания - като вярването му, че 80% от хомосексуалните \"рано или късно посягат на деца\". Твърденията му получават широк мегдан за разпространение - като морбили сред неваксинирани деца. Ако ваксините са руска рулетка, то това не е заради рисковете от поставянето им, а заради опасностите от пропускането им. През лятото на 2019 година в България бяха регистрирани над 1000 случая на морбили - основно сред деца, основно заради пропусната ваксина. През 2018 година епидемия от морбили върлуваше в Украйна, Сърбия, Румъния, Италия... През 2017 година в Пловдив 10-месечно бебе почина от морбили, защото имунизацията му е трябвало да се прави на 13 месеца, а детето е било в среда от неваксинирани лица. Но да не забравяме - интернет е голям и информация дебне отвсякъде. Дори такава, която показва, че благодарение на ваксините в периода между 2000 и 2017 година имунизацията е предотвратила смъртта на 21.1 милиона души. Такава, която показва, че броят на починалите вследствие на морбили за 17 години е намалял с 80%. И данните не са от фейсбук групи и случайни сайтове, нито от религиозни центрове и родителски кооперативи. Те са официални данни на Световната здравна организация, които са на един клик разстояние от желанието на всеки да се информира. На един клик от фалшивите новини и спекулативни информации. И именно този клик разстояние може да се окаже разликата между живота и ада за много семейства. В интернет освен спекулативна информация за ваксините, всеки, дори отец Евгений, може да открие и тази от листовката за странични ефекти от поставянето на ваксини - като повишена температура и безпокойство, болка на мястото, на което е поставена ваксината. Всичко това са временни неразположения, които не крият риск за детето. Общественото здраве е споделена отговорност и трябва да бъде третирано като такава. Ако решения като това на съда в Сливен се повторят, опасностите и за ваксинирани, и за неваксинирани деца ще стават все по-вече. Защото ако един вярва, че играта на руска рулетка е негов личен избор, лишава от избор безброй други родители и деца. В този случай играта наистина е опасна.", "date": "2019.11.07", "title": "Да си играеш с детето на руска рулетка"}
{"url": "http://www.classa.bg/%D1%81%D0%B2%D1%8F%D1%82/item/401778-%D0%BA%D0%B0%D0%BD%D0%B0%D0%B1%D0%B8%D1%81%D1%8A%D1%82-%D0%BC%D0%B5%D0%B4%D0%B8%D1%86%D0%B8%D0%BD%D1%81%D0%BA%D0%B0-%D0%BF%D0%B0%D0%BD%D0%B0%D1%86%D0%B5%D1%8F-%D0%B8%D0%BB%D0%B8-%D0%B8%D0%B7%D0%BB%D0%B8%D1%88%D0%B5%D0%BD-%D0%BC%D0%B5%D0%B4%D0%B8%D0%B5%D0%BD-%D1%88%D1%83%D0%BC", "text": "Канабисът е новият играч на пазара. Компании като Tilray се хвалят с новите си лекарства с канабис. Пациенти из Европа ги възприемат като лекове-чудо, които се справят с най-различни болести - от депресия до онкологични заболявания. Но според много лекари канабисът има още дълъг път да извърви, преди да бъде възприеман толкова сериозно. Има хора, които го популяризират като дар от Бога, който ще реши всички проблеми на света, коментира доктор Паола Кубилос, която изучава медицинския канабис и дава консултации, свързани с употребата му. Тя допълва, че канабисът има потенциал, но наличните доказателства не подкрепят напълно медийния шум около него. Това кара държави като Франция да подхождат по-предпазливо. Френският парламент вече одобри експериментално въвеждане на употребата на медицински канабис, като тестовият период ще продължи две години. Така канабисът става достъпен за приблизително 3000 пациенти с определени типове епилепсия и множествена склероза. Планът е одобрен на фона на дългогодишен твърд подход срещу медицинския канабис в страната, който се споделя и от повечето държави членки в Европейския съюз. Липсата на доказателства за ефективността на медицинския канабис, особено от гледна точка на все по-настойчивата борба на пациентите за достъп до него, предизвиква дилема пред правителствата, които се стремят да направят субстанцията за медицински цели. Великобритания например узаконява медицинския канабис миналата година, което се посреща с голямо одобрение. Строгите регулации обаче гласят, че лекарите трябва да предписват базирани на канабис лекарства, само когато другите медикаменти не работят. Португалия междувременно възприе култивацията на медицински канабис, но там за момента е достъпно само едно лекарство на база на канабиса. През юли Европейската агенция по лекарствата одобри само едно базирано на канабис лекарство - Epidiolex на GW Pharma. То се прилага при два вида припадъци. Британският Национален институт по здравни и медицински постижения (NICE) само месец по-късно каза, че това лекарство не може да бъде реимбурсирано, тъй като липсват достатъчно резултати от клинични изпитания. Подходът \"да почакаме и да видим\", който обмисля Франция, е много по-хитър от стратегията \"свободно за всички\", който пробват в Канада. Там лекар, който се чувства комфортно да предписва канабис, може на практика да го предписва за всичко на земята, посочва доктор Кубилос. Сали Дейвис, бивш главен лекар на Великобритания, също призовава за повече данни, включително информация, събрана от избрани на случаен принцип клинични изпитания. Без необходимите сведения не може да се помогне на пациентите, категорична е Дейвис. Но поддръжниците на медицинския канабис, като например канабис експерта на Tilray - Филип Лукас, твърдят, че има достатъчно доказателства, че медицинският канабис е безопасен и ефективен и че свидетелствата от пациентите не бива да се пренебрегват. Науката е още в началото на дискусиите по този въпрос, коментира още Лукас. Според него учените се опитват да наваксат спрямо това, което пациентите споделят през всички тези години. Думата, която лекарите често използват, когато обсъждат медицинския канабис, е \"плацебо\". Джудит Пейс, директор на програмата за раково болни в университета \"Нортуестърн\", съобщава за пациент, който използва лекове, съдържащи канабидиол (CBD) - не-психоактивна химическа съставка, която се съдържа в марихуаната. Пациентът се хвалел с голямата му ефективност и затова Пейс го помолила да донесе лекарството. Когато разгледала продукта, той наистина съдържал CBD, но също така и 5% ментол, който предизвиква ледено-горещо усещане. Това може би е осигурявало част от облекчението на болките, смята тя. За Пейс въпросът е, че лекарите дори не знаят къде попада продуктът в организма и дали въобще се усвоява, когато се нанася върху кожата. Клиничните изпитания и по-конкретно случайните контролни изпитания могат да осигурят повече яснота за ефекта върху здравето, но има много малко такива тестове. Една от причините е, че вълната от легализация на медицинския канабис по света е твърде скорошна тенденция. В САЩ, една от държавите, които водят в момента в изследванията на медицинския канабис, той е узаконен в повечето щати едва преди три години. Есе още на федерално равнище канабисът се смята за забранена субстанция. Докато липсва повече информация, коментират лекари, държавите трябва да бъдат предпазливи към начина, по който въвеждат програми за медицински канабис. Лекарите все още приемат формите на медицински канабис по-скоро като последен вариант за лечение, най-вече за пациенти, които се опитват и не успяват да намерят облекчение от традиционните лекарства за редки и сериозни проблеми като болки при рак или спазми, причинени от множествена склероза. Пациентите обаче искат канабисът да се използва и за други цели. В проучване от тази година Tilray питат повече от 2000 канадци, които употребяват медицински канабис, за какви симптоми прибягват към него. Най-честата употреба е за хронични болки, последвани от безсъние, стрес и депресия. Много пациенти са категорични, че той дава резултат. Един пациент с хронични болки споделя, че субстанцията му е \"спасила живота.\" Лекарите искат клинични изпитания, но знаят, че събирането на данни изисква време, а и немалко пари. Нищо не учи на търпение така, както ангажирането с клинични изпитания, казва с усмивка Лукас. За някои канабис компании по-лесният път е да произвеждат CBD масло, да го продават като добавка и така да печелят сериозни суми пари, без да се налага да преминават през строгите изисквания за клинични изпитания. Уинфрид Хойзер, професор по психосоматична медицина в Мюнхен и консултант в болницата в Саарбрюкен, Германия, отбелязва, че той и други лекари често наблюдават отзиви за медицинския канабис, които напрактика са мета-анализ на вече съществуващите изследвания. Тези проучвания обикновено обобщават широка гама от изследвания, които дават различни резултати в зависимост от това кои изследвания авторите избират да анализират. Например Хойзер показва четири различни изследвания в четири години, които изучават ефекта от медицинския канабис върху хроничните невропатологични болки. Всички те извеждат различни заключения. В по-непретенциозните изследвания, посочва той, учените вероятно надценяват позитивните ефекти от базираните на канабис лекарства. Лукас също иска по-подробни изследвания, но според него компаниите за медицински канабис не могат да бъдат оставени сами да ги провеждат. Нужно е и правителствата да инвестират в проучвания. Една от причините е, че на финансираните от бранша изследвания невинаги може да се има доверие. Другата е, че има много неща, които трябва да се проучат. Доказателствата от последните 10-15 години са \"само върхът на айсберга\", казва още той. Има признаци все пак, че правителствата се ангажират повече. Този месец британската Кралска психиатрична колегия подкрепи 2-годишно изследване сред 20 хил. пациенти, употребяващи медицински канабис - най-голямото изследване от този род в Европа. Поддръжниците на канабиса също са съгласни, че са необходими повече проучвания, но отхвърлят предпазливия подход на лекарите. Лукас подчертава, че канабисът се използва от векове в традиционната медицина и твърди, че субстанцията е много по-безвредна от други, масово използвани фармацевтични препарати от рода на опиатите. Той смята, че трябва да модернизираме тези лечения наравно с опиатите. Според Майк Барнс, невролог и поддръжник на медицинския канабис във Великобритания, има достатъчно данни, за да се премие към масова употреба на медицински канабис за лечение на редица симптоми, особено за деца с епилепсия. Във всички лекарства има и безспорен плацебо ефект, коментира той, но да се казва, че канабисът е \"предимно плацебо\" е безсмислено. Барнс подчертава, че лекарите трябва да използват медицински канабис и да се учат в хода на процеса, особено като се вземе предвид състоянието, в което се намират много пациенти, страдащи от тежки болки и многобройни припадъци например. Според Хойзер обаче ще са нужни години, за да се определи как точно канабисът може да се използва в медицинската сфера Една от алтернативите е медицинският канабис да бъде третиран като персонализирано лечение, като се нагаждат нивата на канабиноиди за всеки пациент. Да кажеш, че пациентът реагира успешно на канабис, означава много, но всъщност определени пациенти реагират на конкретни видове канабис, защото някои сортове са по-ефективни за справяне с болки, докато други помагат повече за съня. Затова лекарите смятат, че един от най-добрите подходи е да има \"канабис регистри\", които да събират дани за медицинския канабис в реални условия. И все пак продължаването напред без пълноценни доказателства за ефективността на медицинския канабис не е правилният начин, заявява Хойзер. Така е постъпил медицинският бранш преди десетилетия, когато лекарите са предписвали опиати за болки, без напълно да разбират рисковете. В доклад, анализиращ систематичните проучвания на базирани на канабис лекарства за хронични болки, Хойзер и двама други лекари пишат, че просто няма доказани клинични ползи от субстанцията и има твърде малко информация за дългосрочните рискове. \"Уроците от историята не са повод за присмех\", пишат те. \"Не искаме да видим как канабис-епидемия заменя опиатната такава\".", "date": "2019.11.07", "title": "Канабисът - медицинска панацея или излишен медиен шум"}
{"url": "http://www.classa.bg/%D1%81%D0%B2%D1%8F%D1%82/item/401779-%D0%B7%D0%B0%D1%89%D0%BE-%D0%B3%D0%B5%D1%80%D0%BC%D0%B0%D0%BD%D1%86%D0%B8%D1%82%D0%B5-%D0%BE%D1%82-%D0%B8%D0%B7%D1%82%D0%BE%D0%BA%D0%B0-%D0%B8-%D0%B7%D0%B0%D0%BF%D0%B0%D0%B4%D0%B0-%D1%81%D0%B0-%D0%B2%D1%81%D0%B5-%D1%82%D0%B0%D0%BA%D0%B0-%D1%80%D0%B0%D0%B7%D0%BB%D0%B8%D1%87%D0%BD%D0%B8", "text": "Разликите между източните и западните германски провинции продължават да намаляват - в икономически план. Но политически и емоционално пропастта сякаш се задълбочава, сочи правителствен доклад. Какви са причините?       Икономически Източна Германия наваксва със сериозни темпове, сочи актуален правителствен доклад за състоянието на страната след  . В документа се отбелязва, че продължава уеднаквяването на условията на живот в източните и западните провинции. Политически и емоционално обаче пропастта сякаш се разраства: изследването показва, че 57% от източногерманците се чувстват граждани втора категория, а всеки втори от тях е по-скоро недоволен от начина, по който функционира демокрацията. Това обяснява и сериозното разминаване между оценките за германското обединение на Изток и на Запад.  Източногерманският психотерапевт Ханс-Йоахим Мац обяснява по-дистанцираното отношение към държавата на хората от изтока с опита им от времето на ГДР. “Те са по-критични към капитализма, към властта и към медиите. Затова и те са по-недоволни от доминираната от Запада политика.\"  Понеже стената дълго време е разделяла едните от другите германци, днес изобщо не трябва да очакваме те да си приличат. Проблемът не е в различията сами по себе си, а в усещането за някакво „колективно ощетяване“, казва още тя. АзГ е най-силна на изток  си проличава може би най-добре в резултатите на дяснопопулистката партия “Алтернатива за Германия” (АзГ). На изборите за местни парламенти, в западните провинции десните популисти взеха около 10%, а в източните - около 25% от гласовете, както показаха и резултатите от провелите се наскоро избори в Бранденбург, Саксония-Анхалт и Тюрингия. В източните провинции “Алтернатива за Германия” иззе от “Левицата” (наследницата на бившата комунистическа ГЕСП в ГДР) ролята на партията, събираща т.нар. протестен вот. В източните провинции АзГ издигна призива \"Да завършим прехода\" - при това с успех.  Ханс-Йоахим Мац отчита като грешка това, че източните избиратели на АзГ са пришивани към крайнодясното пространство. Като биват хулени и дискриминирани те, това само прави тази партия още по-силна, казва той. Демокрацията трябва да се развива Западните политици реагират на   понякога надменно. Съпредседателят на Зелените Роберт Хабек предизвика вълна от недоволство в началото на годината, когато в рекламно видео на партията каза: “Опитваме се да направим всичко възможно, за да може Тюрингия да стане една отворена, свободна, либерална и демократична провинция”. С това той сякаш искаше да каже, че Тюрингия не е демократична, според него.  Беате Кюпер посочва в тази връзка, че нито Западът изведнъж е станал демократичен през 1945-а, нито Изтокът през 1989-а. Демокрацията трябва постоянно да се доразвива. “От тази гледна точка би било по-честно, ако Хабек беше казал: Трябва всички заедно да се демократизираме”, допълва тя. Разбира се, за нея е обяснимо, че Изтокът има нужда да наваксва повече от Запада - все пак той е имал по-малко време да се развива в условията на демокрация.  Парите не са всичко Председателката на фракцията на Зелените в Бундестага Катрин Гьоринг-Екарт настоява за повече инвестиции в инфраструктурата - като реакция срещу надигането на крайната десница. “Хората в отдалечените райони не вярват на държава, която явно ги е забравила”, казва тя. Беате Кюпер не смята парите за панацея. Защото с пари не може да бъде решен нито проблемът с дискриминацията, нито усещането, че Обединението е променило сериозно живота на много хора.  Различията не са непременно проблем Специалният пълномощник на германското правителство за източните провинции Кристиан Хирте прави следната равносметка: Източна Германия днес е много по-развита в икономическо и социално отношение, както и като общество, отколкото си представяхме това преди 30 години. Но от друга страна   изглеждат “уморени от промените”. И в тази връзка Хирте предупреждава \"да не изискваме прекалено много\" от тях.      Ханс-Йоахим Мац пък призовава западногерманците да чуят какво им казват хората от източните провинции: \"Не ги хулете и не ги боядисвайте в кафяво\", казва той и добавя, че протестното движение на изток, хората, които гласуват за “Алтернатива за Германия”, всъщност могат да помогнат по-лесно да бъде разбрано това, което трябва да се промени. А Беате Кюпер заключава, че разликите между Изтока и Запада сами по себе си не са нещо лошо. Самите различия представляват желано многообразие. Така, както много различни са например баварците и северногерманците, допълва тя.", "date": "2019.11.07", "title": "Защо германците от изтока и запада са все така различни"}
{"url": "http://www.classa.bg/%D1%81%D0%B2%D1%8F%D1%82/item/401780-%D0%BF%D1%83%D1%82%D0%B8%D0%BD-%D0%BF%D0%B5%D1%89%D0%B5%D1%80%D0%BD%D0%B8-%D1%80%D1%83%D1%81%D0%BE%D1%84%D0%BE%D0%B1%D0%B8-%D0%BE%D0%B1%D1%8F%D0%B2%D0%B8%D1%85%D0%B0-%D0%B2%D0%BE%D0%B9%D0%BD%D0%B0-%D0%BD%D0%B0-%D1%80%D1%83%D1%81%D0%BA%D0%B8%D1%8F-%D0%B5%D0%B7%D0%B8%D0%BA-%D0%BF%D0%BE-%D1%86%D1%8F%D0%BB-%D1%81%D0%B2%D1%8F%D1%82", "text": "Президентът на Русия Владимир Путин е обезпокоен от войната, който “пещерни русофоби” в много страни са обявили на руския език, съобщава ТАСС, цитиран от Епицентър.БГ “Сблъскваме се с опити изкуствено, искам да подчертая – именно изкуствено, често безцеремонно да се опитват да ограничат пространството на руския език в света, да го изтикат към периферията”, заяви държавният глава на заседание на Съвета по руския език. “Война на руския език са обявили не само пещерни русофоби, а и маргинали от всякакъв вид работят активно и агресивно, агресивни националисти, и, за съжаление, в някои страни това става напълно официална държавна политика”, отбеляза Путин. Според него зад такъв тип политика стоят “все същият натиск, откровено нарушаване правата на човека, в това число правото на роден език, на култура и историческа памет”. “Върху нас, върху нашата страна лежи огромната отговорност за опазване, развитие и разпространение на руския език, на руската литература”, категоричен е президентът. По думите на държавния глава усъвършенстването на нормите на руския език не трябва да води до вулгарно опростяване на пунктуацията и правописа. “Усъвършенстването на езиковите норми не трябва да означава някакви революционни изменения. То трябва да потвърди онези норми, които правят нашия език толкова ярък и изразителен, един от най-стройните, образни и красиви езици”, подчерта Путин. Президентът постави две задачи по опазването на руския език по света. “Първата е необходимостта да се осигури достойно ниво на знания, на обща грамотност на гражданите на Русия и по този начин да осигури глобалната конкурентоспособност и атрактивност на руския език като съвременно, живо и динамично развиващо се средство за общуване. Втората – да се реализира действена система за подкрепа на руската езикова среда зад граница, в информационната, образователната, в хуманитарната сфери”, заяви държавният глава. Той припомни, че в последните години и направено много по този въпрос, като отбеляза, че е приета концепция за преподаването на руски език и литература в Русия, както и концепция за държавно подпомагане и разпространение на руския език зад граница. “Темите, свързани с руския език, са важни както за страната като цяло, така и за отделния гражданин, за сънародниците ни и за още милиони хора по света, които говорят руски език, използват го в работата си. Уникално богатият, многообразен и многостранен руски език е несъмнена част от световното културно наследство, но главна беше и си остава значимостта му за нашата страна, за Русия, където той е основа на духовно-историческата общност на десетки самобитни култури и народи, в огромна степен осигурява суверенитета, единството и идентичността на руската нация”, категоричен бе Владимир Путин.  ", "date": "2019.11.07", "title": "Путин: Пещерни русофоби обявиха война на руския език по цял свят"}
{"url": "http://www.classa.bg/%D1%81%D0%B2%D1%8F%D1%82/item/401781-%D0%BA%D0%B0%D0%BA%D0%B2%D0%BE-%D1%89%D0%B5-%D0%B4%D0%BE%D0%BD%D0%B5%D1%81%D0%B5-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%80%D1%83%D0%BC%D1%8A%D0%BD%D1%81%D0%BA%D0%B8%D1%8F-%D0%BE%D1%80%D0%B1%D0%B0%D0%BD", "text": "Вотът за встъпване в длъжност на правителството на (Лудовик) Орбан беше даден на ръба, с решителния принос на някои парламентаристи от Про Румъния и Социалдемократическата партия (СДП), които нарушиха заповедите, дадени от шефовете им. СДП напуска властта предсрочно, Национално-либералната партия (НЛП) заема креслата в Двореца „Виктория“ в изключително сложен период. Всички си мислят сега за епизода с (Дачиан) Чолош. И тогава СДП мина в опозиция една година преди изборите и се възползва напълно от ситуацията. Ще има ли друга съдба кабинетът на Орбан? За Лудовик Орбан е важно да не се смята вече за победител във войната – спечелил е само една битка, макар и наистина важна. Но следват серия от избори – президентски този месец, местни и парламентарни в следващите месеци. Икономическата ситуация е нестабилна, дефицитите са големи, очакванията – огромни. Нещо повече, премиерът се намира в позиция на малцинство. Мнозинството, гласувало вота на доверие, не гарантира нищо в бъдеще и всеки проект трябва да бъде договарян с всеки конкретен човек, някои може да минат, други – не. Либералното правителство може да оцелее, ако се ограничи до няколко приоритета и ако преценява всичко през призмата, че има на разположение – в най-добрия случай – мандат от една година. Бюджетната корекция е технически въпрос, който трябва спешно да се реши в рамките на няколко дни, иначе обществените институции ще влязат във финансов блокаж. Проектобюджетът за следващата година вече трябваше да се намира на масата в парламента. Очевидно не по вина на Лудовик Орбан това не се е случило, но закъсненията несъмнено ще бъдат записани на сметката на новия кабинет. Възстановяването на щетите в областта на правосъдието и връщането по пътя, препоръчан в доклада по Механизма за сътрудничество и проверка, за да бъде възобновена дискусията за премахването на този механизъм, също представляват приоритет. Не на последно място е и започването на процес на репрофесионализация на държавата, тежко засегната от политиката на СДП, чрез която меритокрацията беше премахната, а некомпетентността беше смятана за върховен критерий за служебно издигане. Възстановяването на доверието в румънската бизнес среда, премахването на вредните разпоредби на Постановление 114 (въвеждащо допълнително облагане на банките, енергийните и телекомуникационните компании и др.), възобновяването на дискусиите за стратегическите инвестиции в енергийната сфера са спешни въпроси. Компаниите не могат повече да чакат и Румъния е на път да загуби инвестиции от милиарди. Може би всичко това изглежда като само няколко скромни цели спрямо една управленска програма, в която обикновено се говори за всичко и не се прави нищо. От политическа гледна точка ще бъде изключително трудно да задържиш дори едно работно мнозинство, съставено от партиите, които гласуваха вота на недоверие (срещу правителството на СДП), плюс парламентаристи от Про Румъния, СДП и независими. Парламентът ще се превърне в сцена, на която всеки се опитва да извлече ползи в условия на пълен хаос. За СДП преминаването в опозиция не е само по себе си катастрофа. В последните метри поставиха на ключови постове свои верни хора и роднини. Администрацията остава в ръцете на тези хора, което ще се превърне в кошмар за новото управление. В тази действителност шансовете за адекватно управление са минимални. Има и няколко предимства, които могат да направят нещата по-различни спрямо кабинета на Чолош. На първо място СДП трябва да се справи с една вътрешна криза на лидерството. Виорика Дънчила ще се опита да задържи властта в партията, но в случай на тежък провал на президентските избори, в партията ще започне безмилостна война за наследяване. Лагерите чакат и нервността расте. СДП досега не е била в подобна ситуация – да загуби цялата власт в един миг – и в толкова тежка криза на политическото ръководство също не е била. Друг голям губещ, също внезапно, е Виктор Понта. Изглеждаше, че лидерът на Про Румъния е роден под щастлива звезда и всички комбинации му се получават. Ето че Понта се оплете в собствените си машинации и загуби една партия, която изгради, но не знаеше какво да прави след това с нея. Тази дисидентска група ще продължи да предоставя полезни гласове за новото управление. Не на последно място – Съюз за спасение на Румъния (ССР). След скъпоструващи колебания ССР даде гласа си за свалянето на правителството на Дънчила и издигането на кабинета на Орбан. Но за Дан Барна не управлението е приоритет, а това да успее да се заяви в дните до неделя като кандидат с шансове да влезе във финала на президентската надпревара.    ", "date": "2019.11.07", "title": "Какво ще донесе правителството на румънския Орбан?"}
{"url": "http://www.classa.bg/%D1%81%D0%B2%D1%8F%D1%82/item/401782-%D0%BF%D0%B0%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D0%B1%D0%B5%D1%80%D0%BB%D0%B8%D0%BD%D1%81%D0%BA%D0%B0%D1%82%D0%B0-%D1%81%D1%82%D0%B5%D0%BD%D0%B0-%D0%B8-%D0%BF%D1%80%D0%BE%D0%B2%D0%B0%D0%BB%D0%B5%D0%BD%D0%B8%D1%82%D0%B5-%D0%BD%D0%B0%D0%B4%D0%B5%D0%B6%D0%B4%D0%B8-%D0%BD%D0%B0-%D1%80%D1%83%D1%81%D0%B8%D1%8F", "text": "Когато Берлинската стена рухна, Съветският съюз отстъпи, като остави комунистическото правителство на ГДР да падне и след това бързо прие обединението на Германия. Руският президент Владимир Путин днес обвинява съветското ръководство в наивност, дала възможност за разширяване на НАТО на изток. Мнозина в Русия споделят това виждане и възприемат падането на Берлинската стена и обединението на Германия като момент, в който Москва е подала ръка на Запада с надеждата да открие нова ера на партньорство, но е била излъгана от западните страни. Бившият съветски президент Михаил Горбачов окуражи комунистическите лидери от Централна и Източна Европа да последват примера му, като започнат либерални реформи, както и да не предприемат мерки за укрепване на режимите си, когато те започнаха да се пропукват под напора на продемократичните сили. През 1989 г. реформаторите взеха властта в страните от съветския блок и сложиха край на повече от четири десетилетия комунистическо управление. Бързината на промените изненада самия Горбачов. Неотдавна, в навечерието на 30-ата годишнина от падането на Берлинската стена на 9 ноември, бившият съветски лидер каза в интервю, че е приветствал демократичните промени в ГДР и други страни от съветския блок, но не е предполагал, че Берлинската стена да падне толкова скоро. „Не само ние, но и западните ни партньори не очаквахме, че историческите събития ще се развият толкова бързо“, каза Горбачов пред в.“Известия“. На следващата сутрин след падането на Берлинската стена Горбачов свиква заседание на ръководния орган на комунистическата партия – Политбюро, за обсъждане на отговора на Съветския съюз. „Политбюро единодушно реши, че трябва категорично да се изключи използването на сила. Някои със сигурност са искали да „възстановят реда“ с танкове, но тогава си замълчаха“, каза бившият съветски лидер в интервюто. Павел Палажченко, които по онова време работи като преводач на Горбачов, каза, че всяко друго решение би имало изключително сериозни и тежки последици и е можело да доведе до катастрофа. Съветският съюз разполагаше с повече от 300 000 войници, 12 000 танка и други бронирани машини в ГДР. „На практика биха могли да затворят цялата граница с танковете си, но те останаха в казармите“, каза Владислав Зубок, експерт по съветска история в Лондонската школа по икономика, и добави: „За съветското ръководство бе ясно, че е невъзможно да върнат духа обратно в бутилката. Започна нова епоха“. Николай Андреев, който е бил полковник от съветските войски в ГДР, каза, че е изпитал облекчение, когато видял, че съветското ръководство не се опитва да възстанови контрола със сила. „Радостно бе, че всичко се стана мирно, без военен конфликт, без стрелба и кръвопролития“, каза той. Самият Съветски съюз тогава преживяваше бурни времена на промени. Либералните реформатори в новоизбрания съветски парламент настояваха за премахване на монопола на комунистическата партия върху властта, а в съветските републики бързо придобиваха влияние движенията за независимост. Съветските медии, променени от политиката на Горбачов за гласност, свободно отразяваха падането на Берлинската стена. „Сигурен бях, че войските ни няма да предприемат никакви радикални действия. Политиката на Горбачов беше гаранция за това“, каза Вячеслав Мостовой, отразявал падането на стената по съветската държавна телевизия. След падането на Берлинската стена Горбачов се съгласи да бъдат ускорени преговорите за обединение на Германия и за голяма изненада на Запада лесно прие членството й в НАТО. Той каза пред „Известия“, че е премахнал един източник на напрежение в центъра на Европа и е спомогнал коренно да се подобрят отношенията с Германия. Но мнозина в Русия продължават да смятат, че Горбачов е виновен затова, че е предал съветския съюзник ГДР и е пожертвал жизненоважните интереси на Москва в преговорите със западните държави. Сред тях е и Путин, който обвинява съветския лидер, че наивно се е подвел по обещанията на Запада, че НАТО няма да се опита да приеме за свои членове държавите от бившия съветски блок, вместо да поиска писмени гаранции. „Горбачов направи грешка“, каза Путин и допълни: „В политиката споразуменията трябва да се закрепват в документ. Той само води разговори за това и реши, че това е договорено“. Горбачов възрази, че би било абсурдно да се искат от Запада писмени гаранции да не бъдат приемани бивши страни членки на Варшавски договор в НАТО, защото това би означавало да се обяви съветския военен съюз за мъртъв, дори преди да е прекратил съществуването си през юли 1991 г. Според Путин обаче политика на Горбачов по отношение на Германия е била проява на непростима слабост, оставила дълбок отпечатък в съзнанието му. Месец след падането на стената Путин, тогава подполковник от КГБ, работещ в Дрезден, ГДР, е трябвало да се изправи пред демонстрантите, опитали се да влязат в централата на КГБ, след като съветските войски пренебрегнали отчаяния му призив да защитят сградата. Накрая той успял да разубеди тълпата без насилие. По времето, когато Кремъл договаря обединението на Германия, Съветският съюз започва да се разпада, разтърсван от икономическа криза и политически брожения. Резервите на страната от твърда валута се изчерпват и Кремъл се бори да плати дълговете си, което поставя Горбачов и правителството му в слаба позиция на преговорите. „Съветският съюз беше в криза и не би могъл да преговаря от равнопоставена позиция със Запада“, каза Зубок. Икономическите проблеми на страната продължиха след окончателния му разпад през 1991 г., след който Русия стана силно зависима от западна финансова помощ през 90-те години. Някои от елитните съветски войски набързо бяха изтеглени от Германия, без в Русия да е подготвена елементарна инфраструктура за тях и се наложи те да бъдат настанени в палатки. Германия помогна да се финансира изтеглянето, но мнозина в Русия смятаха, че помощта е недостатъчна. В последвалите години Кремъл не можеше да направи нищо, за да се противопостави на разширяването на НАТО, която прие Полша, Унгария и Чехия през 1999 г., а през следващите години и други бивши страни от съветския блок, както и трите бивши балтийски съветски републики. Разширяването на НАТО на изток бе до голяма степен възприето от Русия като доказателство за враждебните намерения на организацията, което допринесе за разпалването на антизападни настроения. „Недоверието към Запада, към потенциалните партньори от другата страна все още е налице“, каза Константин Косачов, близкият до Кремъл председател на комисията по външна политика на горната камера на руски парламент. Той твърди, че Западът, воден от желанието си да обяви победата си в Студената война, е пропилял възможностите за изграждане на по-сигурен свят. „В известен смисъл щетите са необратими“, каза Косачов и допълни: „Съветският съюз и след това Русия сами направиха избор да прекратят конфронтацията със Запада и да започнат сътрудничество. Това можеше да доведе до ситуация, която да е печеливша за всички, но за да стане това, западните страни трябваше да бъдат много по-разумни и много по-щедри“.  ", "date": "2019.11.07", "title": "Падането на Берлинската стена и провалените надежди на Русия"}
{"url": "http://www.classa.bg/%D1%81%D0%B2%D1%8F%D1%82/item/401783-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0-%D1%81%D0%B4%D0%B5%D0%BB%D0%BA%D0%B0-%D0%BC%D0%B5%D0%B6%D0%B4%D1%83-%D1%81%D0%B0%D1%89-%D0%B8-%D0%BA%D0%B8%D1%82%D0%B0%D0%B9-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D0%B7%D0%B0%D0%B1%D0%B0%D0%B2%D0%B8-%D0%B4%D0%BE-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "Срещата между президента на САЩ Доналд Тръмп и китайския държавен глава Си Дзинпин, на която двамата лидери трябва да подпишат дългоочакваната междинна търговска сделка от „първа фаза“ на преговорите, може да бъде отложена за декември, тъй като все още не е ясно къде и при какви условия ще се проведе събитието, съобщава Ройтерс, позовавайки се на информация на високопоставено длъжностно лице на администрацията на американския президент.  Според него споразумението от „фаза едно“ още не е постигнато, но все пак се очаква то да бъде подписано. Предложени са десетки места за срещата, която първоначално беше планирана да се проведе в кулоарите на вече отмененото заседание на азиатско-тихоокеанските лидери в Чили. Въпросните предложения включват редица дестинации в Европа и Азия, но за момента най-сериозно се разглеждат предложенията за провеждане на срещата в Швеция и Швейцария. Изглежда, че щата Айова, който беше предложен от Тръмп, е била отхвърлена. Според служителя стремежите на Китай да бъдат премахнати септемврийските мита върху вноса на китайски стоки преди провеждане на срещата ще бъдат обсъдени от Вашингтон, като не се очаква този натиск да провали постигането на временна сделка. Китай се надява на бърза сделка с благоприятни условия, имайки предвид натиска, на който е подложен Тръмп по отношение на разследване за импийчмънт в Конгреса на САЩ, тъй като президентът се надява да бъде преизбран на предстоящите избори през 2020 г. Посолството на Китай във Вашингтон не отговори веднага на допитването за коментар от Ройтерс. Очаква се временна сделка между САЩ и Китай да включва обещание на САЩ за премахване на митата, предвидени за 15 декември и засягащи китайски продукти на стойност около 156 милиарда долара. Китайските преговарящи искат от Вашингтон да премахне 15-процентните налози за китайски продукти на стойност 125 милиарда долара, които влязоха в сила на 1 септември. Те също търсят облекчение от по-ранните 25-процентни мита, обхващащи други стоки от Китай на стойност 250 долара милиард.  ", "date": "2019.11.07", "title": "Търговска сделка между САЩ и Китай може да се забави до декември"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401764-%D0%B0%D1%82%D0%BB%D0%B5%D1%82%D0%BA%D0%B0-%D0%B2%D0%BB%D1%83%D0%B4%D0%B8-%D0%B2%D1%81%D0%B8%D1%87%D0%BA%D0%B8-%D1%81", "text": "Легендарната кечистка от WWE Кели Кели влуди мъжете с визията, която показа на плаж в Маями (Флорида). Красавицата се появи в бански, с който красивите й форми изпъкваха и определено грабнаха мъжките погледи.   \"Мега гореща\", написа последовател на блондинката, която носи никнейма Барби в социалните мрежи, където притежава повече от 1 милион последователи. \"Ченето ме заболя, след като падна на пода\", любува се друг фен.            ", "date": "2019.11.07", "title": "Атлетка влуди всички с..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401765-%D0%BA%D0%B0%D0%BA%D0%B2%D0%B8-%D0%BC%D1%8A%D0%B6%D0%B5-%D1%81%D0%B0-%D0%B2%D0%B5%D1%87%D0%B5-%D0%BD%D0%B0-%D0%BC%D0%BE%D0%B4%D0%B0", "text": "Джогинг сутрин, още час блъскане с железа във фитнеса вечер, никакви въглехидрати, а вместо бира – протеинови коктейли... На този тегав, скучен и изпълнен с борба за добре изразени коремни мускули живот беше крайно време да се сложи край! На мода вече са мъжете на средна възраст с малко коремче, чийто последен фитнес е бил някъде през 90-те. Мнозина ликуват. В цял свят мъжете на средна възраст със стабилна фигура празнуват себе си. За техните тела, които някога вероятно са били добре тренирани и всеки мускул е изпъквал, но с годините релефът е изчезнал, а мускулите са станали пухкави, има нов термин: дадбод – dad body – или тяло на татенце. Не е нужно да си баща, за да изглеждаш така, както изглеждат всъщност повечето мъже на средна възраст, които си имат достатъчно задачи и грижи, за да се концентрират излишно в правенето на бицепси и трицепси. Е, ако изобщо някой от тях някога е страдал поради липсата им, то вече мъката става излишна. Фитнес животните са демоде. За да не възникват недоразумения – мъжете с дадбод не са с наднормено тегло. Не става дума за Шиши, маскиран като мутра. Те просто са мъже, поизлезли малко от форма. Като Леонардо ди Каприо, чиито снимки преди време стреснаха мнозина – коремче и паласки, почти никакви мускули – идеалът на лятото. Не само Ди Каприо отговаря на него. Едни от най-сексапилните холивудски красавци изцяло се вписват в изискванията за дадбод. Джон Хем, по-известен като Дон Дрейпър от „Добри момчета\", е само една идея по-трениран от Леонардо, но по никакъв начин не нарушава идеалните мерки. С дадбод са благословени също така Винс Воън, Джейсън Сигъл Крисчън Бейл, Алек Болдуин, Адам Сандлър, Ръсел Кроу, Сет Роугън и въобще всеки втори мъж, навършил 40. И всички тези позакръглени пораснали момчета обявяват радостта от новите идеали за красота публично. Сред най-честите лафове в социалните мрежи са „подай нутелата!\", „Още само каса бира и съм убавец!\". Явно мъжете на 40+ са решили да гледат на нещата от веселата им страна!", "date": "2019.11.07", "title": "Какви мъже са вече на мода..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401766-%D0%B7%D0%B2%D0%B5%D0%B7%D0%B4%D0%B8-%D0%B1%D0%BE%D0%B9%D0%BA%D0%BE%D1%82%D0%B8%D1%80%D0%B0%D1%82-%D0%BF%D0%B0%D0%B9%D0%BD%D0%B5%D1%80", "text": "В големия концерт на „Пайнер”, който е обявен за 3 ноември няма да участват най-големите звезди на компанията.     Това разколебава почитателите на лекия жанр дали изобщо си струва да ходят на събитието, защото в него ще вземат участие само прохождащи изпълнители, пише \"Галерия\".    Фики Стораро се оправда с турне в Щатите, макар че и двете събития са планирани отдавна и той е имал възможност да нагласи датите така че да присъства и на двете събития.    След Фики  Тя не даде обяснения за причината, но отбеляза, че е заета с нови проекти. Не пропусна да подчертае, че е в прекрасни отношения с продуцентите си, но смята, че след 20 години във фирмата може самостоятелно да преценява кое е полезно за бъдещето й.  Най-шокиращо е отсъствието на Преслава от списъка. Никой така и не разбра какви са мотивите за това решение. Феновете й се чудят с какви ангажименти е заета, след като наскоро пусна дуетно парче с Галин и чисто нов албум. Говори се, че Преслава е отказала участие, за да не се засича с Галена. Освен това страстите около новия й нос не са утихнали и в социалните  мрежи й се подиграват , че е станала като близначка на Галена.        Отсъствието на големите звезди от концерта повдига въпроса какво се случва в „Пайнер”. Повече от ясно е, че Митко Димитров отдавна не може да контролира  по-известните си изпълнители, а за да покрият тяхната липса, на предстоящото събитие ще пеят младите му открития. Те обаче няма да запълнят липсата на популярните си колеги, нито на Коцето, който също напусна компанията на Пайнера , а винаги взривяваше публиката.", "date": "2019.11.07", "title": "Звезди бойкотират \"Пайнер\"!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401767-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-7-%D0%BD%D0%BE%D0%B5%D0%BC%D0%B2%D1%80%D0%B8", "text": "Обърнете повече внимание на себе си, вашето здраве и външния вид. Вие постоянно се грижите за някой друг, но не и за собствената си персона. Съмнения и терзания, ще ви обхванат в любовта. Не е изненадващо, ако наскоро сте започнали роман, но не гледате на него сериозно. Е, необходимо е отново да преразгледате плановете си за личния живот. Ще разчитате повече на другите, отколкото на себе си. С този подход към живота, няма да сте щастливи, това е сигурно. Успех в професионалната сфера ще имат само онези, които работят упорито и ентусиазирано. Не трябва да инвестирате в дела, за които ви съветват приятелите. Най-вероятно, нищо няма да се получи и ще ви остане само горчив вкус в устата. Не е препоръчително да поемате рискове и да обещавате неща, които са не реалистични за изпълнение. Старайте се да бъдете по-мъдри, тогава ще заемате водеща позиция в работата. В личната сфера, така ще се покриете, че любимият ще трябва да гадае за вашите намерения. От инвестиции, е желателно за засега да се въздържате.   Не се препоръчва да разчитате на другите, дори ако те многократно са ви спасявали и поддържали. Само с независими действия и инициативност, ще постигнете целите си. С финансовите затруднения, ще трябва да се справите с повишено напрежение. Но резултатът, ще бъде много приятен. Препоръчително е да решите с кой да продължите и какво ви пречи за изпълнението на личните планове. Истинските приятели са тежки като златото, така че не влизайте в конфликт с тях без причина. Ако по време на попълване на документи, допуснете грешка, след това ще бъде трудно да я поправите. Ще трябва отново да се обръщате към адвокати и да бягате по инстанции. Не трябва да давате пари на заем, както и да влагате големи суми в чужд бизнес. Като цяло, денят ще е добър, ако се настроите позитивно. Възможно е не само приятно стечение на обстоятелствата, но и истински чудеса. В личния живот, очаквайте радикални промени. Възможна е неочаквана и съдбовна среща. Очаква ви ден, помрачен от терзания и проблеми. Освен това, ще се притеснявате с по всякакви причини. Имайте предвид, че нервите ви не са от желязо, а психично здраве също не може да си купите. Не са изключени интересни и изгодни пътувания из града. Ако имате практично отношение към пазаруването, ще спасите семейния бюджет от криза. За да успеете в професията, трябва да направите нещо, което ще е полезно за работното ви място. Също много ще зависи от това, колко коректни и внимателни, ще бъдете в комуникацията с колегите. Минимални загуби се очакват във финансите, така че, пестенето няма да навреди. В любовта, ако някой наистина ви обича, няма да ви остави и за минута сами.   Повишете социалния си статус и започнете да се подготвяте за нова работа. Особено, ако наскоро сте намерили друго по-добро място. Емоционални бури се очакват в късния следобед, когато няма да може да намерите общ език, дори с близките си хора. Ако откриете истинския мотив на това поведение, тогава действайте. Вечерта се откажете от алкохолни напитки. Очаква ви един великолепен ден. Ще се представите пред себе си и околните, толкова интелигентни и красиви, че веднага ще се сближите духовно. Качеството в работата, няма да зависи от бързината и обратно. Бъдете по-старателни, за да не се окажете в \"опашката\" на колектива. Не пречи да намерите време и за занимания със спорт. Очаква ви труден ден, в който непрекъснато ще трябва да изяснявате отношения, да ходите по инстанции и учреждения. Но ако издържите всичко това, ще станете стократно по-мъдри и сдържани. Изоставени и ненужни, ще се почувстват тези, който наскоро са се разделили с любим човек. Времето ще постави всичко на мястото си. Не трябва да витаете в облаците, а твърдо да застанете на краката си. Това ще помогне да избегнете неприятности и инциденти, както и ще повиши самочувствието ви. Успехи очакват тези, които овладяват нова професия. Във финансите, не се опитвайте да мамите, в противен случай, ще останете без пари. По-добре се заемете с благотворителност.", "date": "2019.11.07", "title": "Дневен хороскоп 7 ноември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401768-%D1%81%D0%BA%D1%8A%D0%BF%D0%BE-%D0%B8-%D0%B6%D0%B5%D1%81%D1%82%D0%BE%D0%BA%D0%BE-%D0%B7%D0%B0%D1%89%D0%BE-%D0%BD%D0%B5-%D0%B1%D0%B8%D0%B2%D0%B0-%D0%B4%D0%B0-%D0%B2%D1%80%D1%8A%D1%89%D0%B0%D1%82-%D0%BA%D0%B0%D0%B7%D0%B0%D1%80%D0%BC%D0%B0%D1%82%D0%B0", "text": "Помни ги всеки, който е карал задължителна военна служба: самонараняванията за отпуска, извращенията, осакатяванията. Защо в България въпросът за връщане на наборната служба непрекъснато излиза на дневен ред?         Зададат ли се избори - и тя изскача от цилиндъра. Най-често от цилиндъра на лидера на ВМРО Красимир Каракачанов, който е и настоящ министър на отбраната.  Пушечно месо, лесни мишени и джендъри \"От 2021 година може да се въведе наборната военна служба, ако сега държавата започне да работи по темата. Няма да е лесно, но и няма да е толкова скъпо, колкото се опитват да ни обясняват\", каза Каракачанов пред втория Национален събор на българските офицери и сержанти от запаса и резерва месец и половина преди местните избори. Според Каракачанов, възстановяването на наборната военна служба e абсолютно задължително, тъй като на практика армията няма резерв и ако сега се случи нещо и се наложи да се мобилизират младите хора (между 18 и 30 години), те ще се окажат \"пушечно месо\" и \"лесни мишени\". Освен това младите трябвало да “бъдат възпитавани в дух и умения, а не на джендъри”. Министърът смята, че използваните досегашни аргументи срещу връщането на наборната казарма „вече не важат“, тъй като много страни от ЕС и наши съседки са върнали наборната служба, а в някои никога не е била отменяна. Редовната военна служба: скъпа и безсмислена Много са доводите, че връщането на казармата е безсмислено. Най-прагматичният от тях сочи, че наборната служба е скъпо нещо, може би дори по-скъпо от професионалната армия, но за сметка на това наборните войници не допринасят за бойните способности, защото обучението на един войник, работещ с модерна техника, трае години.  В предишния парламент Каракачанов като депутат внесе проектозакон за връщане на наборната служба. Тогава военните експерти на Министерството на отбраната бяха стигнали до извода, че очакваните разходи за един наборен войник са 2235.98 лв. на месец, докато за професионалните военнослужещи са 1396.77 лв. на месец. Според Каракачанов, оптималният срок за военната наборна служба е 6-9 месеца, като за жените ще бъде доброволна. Според данните на Националния статистически институт, през 2000 г. в България са родени 38 082 момчета. Ако три четвърти от тях по различни начини и причини се отърват от служба, в казармата ще влизат около 10 000 годишно, а това прави близо 270 млн. лв. допълнителни разходи на година. Реалната сума ще е в пъти по-висока, защото военните занимания са скъпо удоволствие. За сравнение: бюджетът на България за отбрана през 2019 г. е 1,839 млрд.лв., но тези пари не стигат и армията е пред колапс. Проблемът с резервистите В България има недостиг на работна ръка, няма хора. Военните би трябвало да са 30 000, но в момента \"недокомплектът\" е около 6000 души. Това, както и липсата на техника за Сухопътни войски, принуджава командването да мести войници от едно подразделение в друго, за да бъдат сертифицирани пред НАТО трите батальонни групи, които са единственият ангажимент на България към Алианса.     Липсващите 6000 души оставят празнина главно в резерва на армията. В този резерв би трябвало да се числят бивши военни или други граждани, преминали курсове за военна подготовка, които доброволно се записват като резервисти. Те получават годишно една месечна заплата за длъжността си и не могат да откажат, когато армията ги повика за обучение или мисия. В периодите на обучение или мисия те получават месечна заплата. Парите обаче са смешно малко и желаещи няма.  Парите Подчинените на Каракачанов през лятото написаха друг проект за промени в закона за резерва, с който се въвежда доброволна военна служба от 6 месеца. Към този проект обаче няма финансови разчети и всъщност по него не се работи в момента. Което е странно, ако приемем, че Каракачанов наистина иска да попълни резерва.     От няколко години насам в България се провеждат курсовете по военно обучение, за които обикновено има повече желаещи, отколкото са местата. В държави като САЩ армията разчита на резервисти, които се привличат по много начини - например плащане на таксата за образование и стипендии. Други бонуси са по-лесно започване на работа в полицията и в държавни учреждения. Това не би решило изцяло проблема в България, но би било добра мотивация за попълване на резерва – особено ако при подписването на договор резервистът получава и по-висока сума. Все още много хора напускат армията, тъй че вдигането на заплатите, заедно с други придобивки, като жилища и детски градини, също биха задържали част от напускащите.     Тези категории - доброволци, резервисти и професионални военни - по подразбиране имат мотивация да служат под пагон. Наборните войници нямат такава. Принудителното им вкарване в казармите ще произведе голям брой невъзвращенци (защото границите са отворени) и ще превърне десетки хиляди младежи по неволя в престъпници. А онези, които влязат в казармата поради патриотични или други подбуди надали ще научат нещо. Военните порядки от времето на НРБ все още не са си тръгнали от празните казарми. За това свидетелстват младежи, преминали през доброволните обучения в последно време. При приемането им, по вековна традиция, са ги чакали купчини с дрехи и кубинки, от които е трябвало да изровят размера си. Въпреки краткия срок на курса от един месец, денят им е минавал във висене на плаца и чакане с часове на камион за разтоварване. И прочие други занимания, традиционни за наборната служба … Извращенията и съветската \"фирмена култура\" Аз съм за наборната служба, каза ми един генерал в една от най-големите бази в САЩ - Форт Хууд. Той се съгласи, че за изграждането на един войник са нужни години. Но наборниците поне се научават да държат пушка и да изпълняват заповеди, обобщи генералът. Ако мислим от камбанарията на стратегическото военно командване, което по презумпция трябва да е готово за тотална война, от първоначално военно обучение очевидно има смисъл. За него обаче са необходими не повече от два месеца. Тъкмо след около два месеца в наборната казарма се провеждаше клетвата, както помнят всички, изкарали наборна служба. Но те  : самонараняванията за отпуска, самоубийствата, извращенията, осакатяванията, убийствата, с хиляди всяка година. Да, в някои държави в ЕС има наборна служба или тепърва се връща, но тъй като поколенията са доста по-многочислени от призованите в армията, а се допуска и алтернатива служба, там казармата на практика е доброволна. Да не говорим, че в техните армии не се практикува съветската “фирмена култура”…    ", "date": "2019.11.07", "title": "Скъпо и жестоко: защо не бива да връщат казармата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/401769-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D0%BA-%D0%B8%D0%B5%D1%80%D0%BE%D0%BD-%D0%B8-%D0%B4%D1%80%D1%83%D0%B6%D0%B8%D0%BD%D0%B0%D1%82%D0%B0-%D0%BC%D1%83", "text": "  Родината на свети Иерон била Втора (Велика) Кападокия . Той се родил в град Тиана по време на царуването на императорите Диоклетиан  и Максимиан, които били ревностни поклонници па идолите и гонители на християните. Майката на свети Иером Стратоника била благочестива и богобоязлива жена. Когато императорите узнали, че жителите на областите Армения и Кападокия отказват да се поклонят на идолите въпреки издадените императорски укази, те след дълги съвещания избрали диама лукави, предани на езичеството, жестоки мъже, Агриколай и Лизий, и изпратили единия в Армения, а другия - в Кападокия. Те им заповядали: първо - да накажат всички християни, които не съгласят да се поклонят на идолите, и второ - да запишат във войската всички мъже и юноши, силни по тяло и способни за военна служба. Когато пристигнал в Кападокия, Лизий започнал усърдно да търси годни за военна служба мъже. Между другото му донесли и за Иерон като за човек здрав, силен и отличаващ се с особено мъжество. Лизий на часа изпратил войници, за да го доведат при него. Пратениците не го заварили в дома му, той бил на работа в полето. Войниците се отправили натам, ча да го заловят. Но свети Иерон, като разбрал, че искат да го вземат на служба във войската, отказал да тръгне с тях.      Той смятал, че за християнина е вредно да има общение и да служи заедно с идолопоклонници. Воините поискали насила да го вземат със себе си, но разгневеният Иерон взел едно попаднало му подръка дърво и започнал да се отбранява с него. Оказал се толкова по-силен от войниците, че те побягнали, а той се втурнал да ги гони, както лъв гони плячката си. Но рапръснатите от него войници отново се събрали на едно място. Те се срамували един от друг затова, че не само не могли да се справят с един човек, но и били прогонени от него. Войниците се бояли да се върнат с празни ръце при този, който ги бил изпратил. Те си казвали един на друг, че ако се върнат без Иерон, не само ще бъдат осмени за това, че един човек ги е победил, но и че ще бъдат жестоко наказани заради страхливостта си. Затова те извикали на помощ другарите си и за втори път тръгнали да заловят свети Иерон. Щом чул за това, той събрал дружина от осемнадесет мъже християни, скрил се заедно с тях в намиращата се наблизо пещера и оттук се отбранявал срещу нападенията на обкръжилите го езичници. Последните известили своя началник, че Иерон се укрепил заедно с други християни в една пещера и че не могат да го заловят. Началникът им изпратил още войници на помощ и въпреки това те не могли да направят нищо, тъй като от страх пред Иерон никой не се осмелявал да се приближи до входа на пещерата. Тогава началникът изпратил при тях един от приятелите на Иерон на име Кириак. Когато дошъл на мястото, Кириак посъветвал войниците да се отстранят от пещерата, тъй като Иерон можел, както казвал той, да бъде взет само с кротост и с благо увещание, а по никакъв начин - насила. След като войниците се отстранили, Кириак влязъл при Иерон и започнал да го убеждава да не се съпротивлява на властта и да отиде да се запише на военна служба. С мирните си думи той успокоил Иерон, извел го от пещерата и го отвел в дома му при негова та майка - стара и сляпа вдовица. Майката започнала със силен глас да оплаква сина си, наричала го опора на своята старост и светлина за слепите си очи, жалеейки за това, че се лишава от единственото утешение в своето скръбно вдовство. Междувременно войниците обкръжили Иерон и го принуждавали да тръгне с тях. След като се простил с плачещата си майка, със съседи и познати, които се били събрали там, той взел сьс себе си един свой родственик на име Виктор и тръгнал към град Мелитин заедно с войниците. Съпровождали го още двама от неговите близки родственици -Матрониаи и Лнтоний и неколцина други единоверци. Пътниците не успели да стигнат до Мелитин преди залез слънце и пренощували на мястото, където ги заварила нощта. През нощта на блажения Иерон се явил някакъв човек, облечен в бели дрехи и с кротък и пълен с любов глас му възвестил: - Благовестя ти спасение, Иероне! Ти вървиш по правия път, тъй като отиваш на подвиг за Небесния Цар и не за погиващата земна слава ще воюваш. Скоро ти ще отидеш при Небесния Цар и ще бъдеш увенчан от Него с чест и слава за своите подвизи. С тези свои думи явилият се изпълнил сърцето на Иерон с неизказана радост. След това той станал невидим, а Иерон се пробудил и с радост казал на приятелите и сродниците си, които били заедно с него: - Аз узнах тайната на Божието благоволение към мене и сега вече с радост ще тръгна по пътя, който ми престои. Само едно е истинското съкровище, едно - истинското наследие, едни са истинските богатства - тези, които са на небесата. Л всички земни блага не принасят на своите притежатели никаква полза: \"каква полза за човека, ако придобие цял свят, а повреди на душата си?\"1 За мен няма нищо по-скъпо и по-ценно от душата. Достатъчно време от живота си изгубих в служене на суетата, сега отивам при Бога. Едно само ме смущава - скръбта па моята майка, престарялата и немощна вдовица, която е лишена от зрение и няма помощник и закрилник. Но аз отивам да умра за Христа и на Него, Бащата на сираци и вдовици, ще поверя и своята майка! При тия думи Иерон се просълзил от жалост към майка си и след това тръгнал по своя път. В Мелитин свети Иерон бил затворен в тъмница заедно с още други тридесет и трима християни. Тук той започнал да убеждава своите другари затворници: - Послушайте, приятели и братя, моя съвет, който ще ви бъде полезен не в този живот, а в бъдещия! Всички, които се боят от Бога, търсят не земните временни, а бъдещите вечни блага. Вие чухте, че на сутринта ще се опитат да ни заставят да принесем жертви на лъжливите езически богове. Но ние няма да се подчиним, не ще се поклоним на идолите и не ще им принесем жертва! По-добре да принесем хвалебна жертва на истинния наш Бог и да възнесем към Него пашите молитви, та като ги чуе, Той да ни даде сила твърдо и мъжествено да претърпим мъченията и да ни удостои с блажен край! Тези, които слушали Иерон, единодушно отговорили: - Сладки като мед са за нас гноите думи! Ти ни съветваш да направим това, което действително е полезно и спасително за нас и всички ние желаем по-добре да умрем за Христа, отколкото да се поклоним на идолите и да живеем в суета! Тъмничните стражи известили самия Лизий за това решение на затворниците. На сутринта той заповядал да изведат от тъмницата светите мъченици и да ги доведат на съд при него. Когато ги довели при Лизий, той с гняв ги попитал: - Кой бяс ни доведе до безумното решение да въстанете против властта и да ме се подчинявате на царската заповед да се покланяме им великите богове? - Ние, разбира се, щяхме да сме безумци и играчка на бесовете - отговорили сметните, - ако бихме въздавали честта, подобаваща единствено на Единия Бог, на дървените и каменните изделия на човешките ръце. Но сега постъпваме мъдро, защото се покланяме на Твореца на всичко, Който създаде небето и земята със Слоното Си и ги изведе от небитие в битие с Духа на устата Си. В това време един от присъстващите в съда посочил свети Иерон на Лизий и казал: - Ето кой се съпротивляваше на твоите пратеници и всичко, за което ти чу, е именно негово дело. Лизий погледнал към Иерон и го попитал откъде е родом. След като светецът назовал своето отечество и своя роден град, Лизий отново го попитал: - Ти ли си този, който се възпротиви на царската заповед, надявайки се на телесната си сила, и нанесе побой на изпратените за тебе войници? - Да, аз! - смело отговорил мъжественият Иероп. - \"Аз ли да не мразя ония, които ... мразят\" моя Господ и да не се гнуся от Неговите врагове! \"С пълна омраза ги мразя: те ми са врагове\". Затова и побой им нанесох, и ги гоних като страхливи зайци. Като чул тия думи, Лизий се разгневил и без да отдаде дължимото на храбростта и силата на Иерон, го порицал за непокорността му: - Твоето безумие те доведе до такава дързост, че ти не се подчини на царската заповед, не се покори и на моето нареждане и преби изпратените от нас. За това аз заповядвам да отсекат до лакътя твоята дръзка ръка, която служи на безумната ти глава. И веднага отсекли ръката на свети Иерон, а останалите светии по заповед на мъчителя били безпощадно в продължение на дълго време. След това отново ги хвърлили в тъмницата. Там те благодарили на Бога, Който ги сподобил да понесат такива мъки за Неговото свято име. Но един от тях, споменатият Виктор - родственикът на Иерон, като изнемогнал от побоя и се уплашил от очакващите ги още по-страшни мъчения, тайно извикал при себе си чиновника, който водел списъка на заловените и предаваните на мъчения християни. Унижавайки се, той помолил чиновника да зачеркне неговото име от списъка с имената на затворниците, страдащи за Христа, при което му обещал да му подари за това един имот. Подкупен от обещания му подарък, чиновникът изпълнил молбата на Виктор; изличил името му от списъка и през нощта го пуснал от тъмницата на свобода. Но Виктор, малко след като излязъл от тъмницата, умрял и по този начин се лишил и от богатство, и от живот, и от мъченическия венец. Когато настъпило утрото, снети Иерон узнал за случилото се и изпълнен с безкрайна мъка, фъмко заридал за своя сродник: -Уви, Викторе! Какно направи ти? О, за каква скъпа цена се откупи! Защо сам се предаде в ръцете на врага? Защо предпочете позора на бягството пред венеца на славата? Защо се лиши от вечния заради временния живот? Защо временното облекчение постави по-горс от радостта, която не ще има край? О, как те уплашиха краткотрайните страдания от незначителните рани, които са нищо в сравнение с вечните мъки, които те очакват според Божия съд! След като оплакал така отпадналия от мъченическия лик, свети Иерон повикал при себе си двамата си сродници Анто-ний и Матрониан и им качал: - Чуйте моята последна воля и като се върнете оттук, я изпълнете. Моето имущество, което се намира в Писидия, оставям на сестра си Теотимия, та тя, като получава от него нужното препитание, да извършва помен за мен в деня на моята смърт. А цялото си останало имущество оставям на майка си, тъй като тя е вдовица и сама. Предайте й също и моята отсечена ръка и й кажете писмено да помоли началника на град Анкира - знатния сановник Рустик - да й даде къща във Вадисан, където да бъде занесена и ръката ми. След като оставил завещанието си на своите сродници, блаженият Иерон спокойно зачакал мъченическия си край. И ето - на петия ден Лизий отново седнал на съдийското място и като извикал светиите, започнал да ги принуждава да се поклонят на идолите. Той дълго се стараел и с ласки, и със заплахи да ги отвърне от Христа, но усилията му останали напразни. Тогава заповядал отначало да ги бият безпощадно с тояги, а след това ги осъдил на посичане с меч. След много и жестоки мъчения светите мъченици били осъдени на смърт. Прсдвож-дани от блажения Иерон, те запели по пътя към мястото на наказанието думите на псалома: \"Блажени непорочните в пътя си, които ходят по закона Господен\"2. Когато пристигнали на мястото на наказанието, те преклонили колене и се помолили на Господа: - Господи Иисусе Христе, приеми нашите души! А след това светите им глави били отсечени с меч. Антоний и Матрониан се обърнали към Лизий с молба да им позволи да вземат тялото на своя сродник Иерон. Тъй като Лизий им отказал, те го помолили да им даде поне отсечената глава на Иерон. А той им отговорил, че ще им даде главата само ако му дадат в замяна толкова злато, колкото е тежестта й. Антоний и Матрониан много се натъжили, понеже нямали толкова много злато, въпреки че честната глава на мъченика несъмнено била несравнимо по-ценна от всякакво злато. Тогава Бог вложил в сърцето на един богат и знатен мъж на име Хризатий да даде откупа за главата на светия мъченик Иерон. Той дал на Лизий толкова злато, колкото тежала главата и като я взел, с почит я пазел в дома си. Користолюбивият Лизий започнал тогава да издирва и отсечената ръка на светия мъченик, разчитайки и за нея да получи злато. Но като узнали за това, Антоний и Матрониан побързали през една нощ да избягат в родината си, като отнесли със себе си светата ръка. Тялото пък на мъченика заедно с телата па останалите свети мъченици, които били обезглавиш с него, били прибрани тайно от християните и погребани на скрито място. А споменатите братя занесли ръката на снети Иерон ма неговата майка Страто-ника. Майката взела отсечената заради Христа ръка на своя възлюбен син, умила я със сълзите си и я прегръщала с майчинска любов. Радвайки се за сина си и в същото време отдавайки се на естествената си скръб, тя със сълзи говорела: - Любими мой сине, когото аз родих жив и здрав! Сега у мен е само една малка част от твоето мъртво тяло, но толкова по-голяма скръб предизвиква тя в мене. Уви, сине мой! Родих те в болки, отгледах те и трудове, като се надявах да имам в тебе опора в старостта си, подкрепа в болестта и утешение в скърбите. А вместо това се лиших от тебе, светлина на моите слепи очи! Но защо плача, когато трябва да се веселя и да се радвам за това, че съм майка на мъченик, че съм отдала плода на утробата си на Бога, че ти, любими сине, умря не така, както обикновено умират хората. Та нали мъченическата смърт, с каквато умря ти, води към много и велики блага! Но като си отиде, не ме изоставяй съвсем, сине мой, и в молитвите си се застъпвай за мене пред Господа, за Когото ти проля своята кръв, та Той и мен по-скоро да освободи от този многотруден и пълен с всякакви беди живот! След това Стратоника положила ръката на светия мъченик на това място, което сам той благоволил да посочи, и привела в изпълнение всичко завещано от него. Л Хризатий, който дал откупа за главата на свети Иерон, след известно време построил църква на мястото, където били посечени светите мъченици, и положил в нея главата на мъченика, прославяйки Светата Троица.", "date": "2019.11.07", "title": "Св. мъченик Иерон и дружината му"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/401770-7-%D0%BD%D0%BE%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1659 г. - Сключен е Пиренейският договор, който слага край на Френско-испанската война.     1816 г. - Александър I Павлович - цар на Русия и крал на Полша, учредява Варшавския университет.   1869 г. - Излиза първият брой на вестник „Свобода\", редактор на който е Любен Каравелов   1885 г. - Сръбско-българска война: Българските войски удържат победа над сръбската армия в Битката при Сливница.   1917 г. - Започва Октомврийската революция в Русия: В Петербург болшевиките на Владимир Ленин и Лев Троцки свалят правителството на Александър Керенски (25 октомври по стар стил).   1938 г. - Хершел Гринспан прострелва смъртоносно третия секретар на германското посолство в Париж Ернст фон Рат, което става формален повод за трагичните събития два дни по-късно (когато Фон Рат умира от раните си), завършили с избиването на близо 100 евреи през т. нар. Кристална нощ.   1942 г. - Втората световна война: Армейски части на Великобритания и САЩ навлизат в Мароко, окупирано от Нацистка Германия   1946 г. - В България е открито 6 Велико народно събрание.   1956 г. - Суецката криза: Общото събрание на ООН приема резолюция, която призовава Великобритания, Франция и Израел незабавно да изтеглят военните си сили от Египет.   1959 г. - Започват емисии на Българската телевизия   1982 г. - В Турция се провежда референдум за приемане на нова, трета поред конституция. Кенан Еврен е избран за президент със 7-годишен мандат.   1983 г. - В Турция се провеждат първите след военния преврат от 1980 г. парламентарни избори. Съставено е правителство начело с Тургут Йозал, което остава на власт до 1987 г.   1996 г. - НАСА изстрелва към Марс космическата сонда Марс Глобъл Сървейър.  ", "date": "2019.11.07", "title": "7 ноември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401771-7-8-%D1%82%D0%B2-%D1%89%D0%BE-%D0%B7%D0%B0-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D1%8F-%D0%BF%D1%80%D0%B0%D0%B2%D0%B8-%D1%82%D1%80%D0%B8%D1%84%D0%BE%D0%BD%D0%BE%D0%B2", "text": "Добро публицистично предаване, голяма доза сексизъм, понякога лош вкус и прости шегички. Но пък алтернатива в тотално овладения медиен пейзаж. Това е първото впечатление на Ивайло Дичев  от телевизията на Слави Трифонов.       Вчера Слави Трифонов регистрира партията си \"Няма такава държава\". Преди броени дни стартира и телевизията му \"7/8 ТВ\". Продължавам да съм скептичен по отношение на  . Необмисленият референдум вече нанесе сериозна щета на политическата система - той даде повод на премиера Борисов да фалира конкуриращите политически сили, практически ликвидирайки субсидиите. Името на партията  - \"Няма такава държава\" - звучи като от жанра на пародийните политически проекти - като започнем от \"Партията за умерен прогрес в рамките на закона\", основана навремето от чешкия писател Ярослав Хашек, минем през кандидатурата на Кулеков и Бойчев на президентските избори през 1996 и стигнем до различните партии на любителите на бира и скорошната сръбска \"Не си опитал сармата\" на Лука Максимович, който през 2017 искаше да стане президент. \"Няма такава държава\" ще е първата песен, превърната в партия. Дали целта е тотална подигравка с мизерията на българската политика? Или пък следва да очакваме някакъв български Бепе Грило или Володимир Зеленский? Предстои да разберем. Първи впечатления от 7/8 ТВ , макар че определено не е за хора като мен. Всякаква алтернатива ще е полезна в тотално овладяния ни медиен пейзаж - независимо от лошия понякога вкус, от простите шеги, от липсата на балансирана журналистика. Да, засега това е телевизия на мнението, едностранно, предсказуемо, предубедено. Но пък различно. Не разбрахме само с какво БТВ е пречело до сега на Слави Трифонов, та тръгва да прави сам нещата \"по своя начин\", както пее Франк Синатра. Вероятно нещо откъм тези пусти баланси, с които големите медии често направляват работата на журналистите. Може пък това с \"моя начин\" просто да си е рекламно мъжкарско пъчене, едва ли ще разберем. Но г-н Трифонов очевидно е смел човек - не само в политически, но и в икономически смисъл. Защото телевизията е скъпо занимание. В последните години видяхме опити да се направят два опозиционни проекта на едно по-интелектуално ниво - RE: TV и BIT. Едната не издържа финансово, въпреки че зад нея стояха по-богати хора от г-н Трифонов; другата купиха и целенасочено унищожиха вероятно приближени до властовия център \"инвеститори\". Та ако с високата журналистика не потръгна, надеждата е сега покрай чалгата и майтапите да се поддържа и някакъв критичен дух у хората. Колкото и да се хвали с първоначалния зрителски успех (1 400 000 гледали програмата му първата вечер), г-н Трифонов едва ли ще оцелее само на комерсиален принцип при нивото на българския рекламен пазар и пренаситеността с медии. А ако тръгне да търси политически покровители, просто ще загуби публиката си. По-добрият път вероятно би бил привличането на външен инвеститор, но тогава пак ще възникне опасност да запее Синатра. Говорим за перспективата \"7/8 ТВ\" да стане истинска телевизия, която покрива по-голяма част от деня, излиза извън студиата, прави разследвания, продукции и т.н. Усещането за телевизията от първите два дни е неравно. Сериозно и критично звучи публицистичното предаване \"Студио Хъ\", което веднага се нареди до най-добрите в жанра си. Започнаха с актуалната Мая Манолова, поискала касиране на изборите. Чухме сериозен анализ на бюджета, дадоха думата на един от най-яростните критици на Борисов - Арман Бабикян. Разбира се, личния живот на известни личности е задължителен елемент от всяка народна телевизия, няма да минем без него. Разочароващо и объркано беше първото издание на \"Вечерта на Иван Кулеков\". Вероятно е трябвало да бъде смешно, макар че обявяването на предаването будеше други очаквания. . Но на феновете явно не им омръзва. Носталгия, подаръци, Мерцедес S класа, спечелен от обикновен зрител в рекламираща телевизията лотария. Изобщо усещане за някаква компания, някакъв Биг Брадър, с който феновете са свикнали вече 19 години. Оттук и една известна клаустрофобия, която навява затворения кръг от водещи, наследени от шоуто. Ако това ще става истинска телевизия, ще трябват още много и различни хора. Но това, както вече стана дума, иска много пари. Мъжкарски брутализъм и ирония Иначе този екран изглежда удивително сексистки - дами се появяват само в ролята на безмълвни дългокраки танцьорки и дори прогнозата за времето се съобщава от Ванката. Мъжкарският брутализъм избликва тук-там в по някоя обидна или умерено расистка реплика, но да не издребняваме - такъв е таргетът. Пък и хумористите тук са къде по-възпитани в сравнение с българския парламент! Като се надявам \"7/8 ТВ\" да оцелее, ясно съзнавам, че тук се проявява опасната тенденция да гледаме на света все по-иронично. Новините като майтап, сюжетите от деня, разиграни в театрални гегове, абсурдизма на куриозното - това са симптоми за деградирането на публичния човек. Не обвинявам г-н Трифонов. Той просто улавя вятъра на една световна тенденция. Отчуждили сме се от публичните дела дотам, че ги гледаме като сеир - очакваме новия сериал за Брекзит, новото самохвалство на Тръмп, новите безумства на Сидеров. Вероятно това иронично отчуждение ще подхранва новата телевизия, под звуците на иначе страстната ръченица в седем осми и лазерните светлини. На добър час! Но дано възникват и други проекти за алтернативни медии, които ще разчитат по-малко на забава и повече на сериозна журналистика.    ", "date": "2019.11.07", "title": "7/8 ТВ: Що за телевизия прави Трифонов?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/401772-%D1%82%D0%B5%D0%B6%D0%BA%D0%BE-%D0%B2%D1%8A%D1%82%D1%80%D0%B5%D1%88%D0%BD%D0%BE-%D0%BE%D1%82%D1%87%D0%B0%D1%8F%D0%BD%D0%B8%D0%B5-%D0%B8-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0-%D0%BC%D0%B0%D1%80%D0%B3%D0%B8%D0%BD%D0%B0%D0%BB%D0%B8%D0%B7%D0%B0%D1%86%D0%B8%D1%8F", "text": "Да изпадаш в еуфория от това, че с гласовете на “комунистите” и “рубладжиите” са те избрали за квартален чиновник (кмет на район), който няма даже самостоятелен бюджет, и да представяш това за исторически успех и укрепване на евроатлантизма, е израз на тежко вътрешно отчаяние и политическа маргинализация. Отчаянието на квартални политическите лузъри. Това е добре за България!  Следващата стъпка на ДеБъ надолу, след квартални кметове, е да се кандидатират за домоуправители. Но все пак е добре да не оставят нещата на случайността, а отсега да започнат преговори с районните председатели на БСП, защото без червените няма как да ги изберат.  ", "date": "2019.11.07", "title": "Тежко вътрешно отчаяние и политическа маргинализация"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401773-%D0%BF%D1%80%D0%BE%D1%84-%D0%BB%D1%8E%D0%B4%D0%BC%D0%B8%D0%BB-%D0%B3%D0%B5%D0%BE%D1%80%D0%B3%D0%B8%D0%B5%D0%B2-%D0%BD%D0%B5-%D0%B8%D0%B7%D0%B1%D0%BE%D1%80%D0%B8%D1%82%D0%B5,-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D0%BA%D0%B0%D1%81%D0%B8%D1%80%D0%B0", "text": "Това каза пред БНР проф. Людмил Георгиев, социален психолог. Според него има основание да се касира самата държава: Проф. Георгиев зададе въпроса как е възможно на местния вот да има 600 000 сгрешени бюлетини и 100 000 мъртви души:", "date": "2019.11.07", "title": "Проф. Людмил Георгиев: Не изборите, държавата трябва да се касира"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401763-%D0%BC%D0%B8%D1%81%D0%BA%D0%B0-%D1%81%D0%BA%D1%8A%D1%81%D0%B2%D0%B0-%D0%BE%D1%82-%D1%81%D0%B5%D0%BA%D1%81-%D1%80%D0%BE%D0%B4%D0%B5%D0%BD-%D0%BD%D0%B0%D1%86%D0%B8%D0%BE%D0%BD%D0%B0%D0%BB", "text": "Мис Национален отбор по футбол Радост Тодорова скъсва от секс футболиста Георги Костадинов, пише hotarena.net.  За това призна самата тя индиректно. Врачанката е доста палава и възнагради възлюбения си с приключения в леглото. Това стана след сензационната победа на неговия тим Арсенал (Тула) с 1:0 срещу Спартак насред Москва. Жоро бе титуляр и игра 90 минути за своя руски тим в понеделник вечер.  \"А сега се прибирай вкъщи да те обичам\", написа Радост на профила си в Инстаграм, като публикува снимка с ликуващия Костадинов на терена. Двамата са заедно от няколко години и не крият любовта си. Сексапилната моделка живее с национала в Русия, а преди това бе при него и в Израел. Все пак Радост признава, че е на настроения и има и емоционални дупки.  \"Последните дни не бях никак позитивна и съжалявам за което. Но се наложи да отвърна на злобата и опитите за манипулация. Ако има нещо, което съм със сигурност - то това е, че съм емоционална и се паля за секунди!\", призна самата Радост. \"Мечтата ми е да отида на сафари в Африка, защото обичам животните\", казва още моделката.  Тя допълва, че връзка от разстояние е невъзможна и именно затова е неотлъчно до Костадинов. Полузащитникът е неизменна част от националния отбор през последните години. Жоро получи повиквателна и за мачовете с Парагвай и Чехия от новия селекционер Георги Дерменджиев.  ", "date": "2019.11.07", "title": "Миска скъсва от секс роден национал"}
