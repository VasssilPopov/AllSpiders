{"url": "http://www.classa.bg/%D1%81%D0%B2%D1%8F%D1%82/item/391026-%D0%BA%D0%B0%D0%BA-%D0%B4%D0%B0-%D0%BD%D0%B0%D0%BA%D0%B0%D1%80%D0%B0%D0%BC%D0%B5-%D1%83%D0%BA%D1%80%D0%B0%D0%B8%D0%BD%D1%86%D0%B8%D1%82%D0%B5-%D0%B4%D0%B0-%D0%BF%D1%80%D0%B8%D0%B7%D0%BD%D0%B0%D1%8F%D1%82-%D0%BA%D1%80%D0%B8%D0%BC-%D0%B7%D0%B0-%D1%80%D1%83%D1%81%D0%BA%D0%B8", "text": " от украински произход Лолита Милявская в интервю на украинската журналистка Светлата Крюкова заяви, че смята Крим за украински. Това провокира множество негативни отклици, но критиците към певицата не са прави. Напротив, трябва да и благодарим и да се замислим над въпроса как да накараме украинците да признаят Крим за част от Русия.     „Ако наистина смятате, че днес мнението на Лолита по повод Крим е основната новина за човечеството и повече няма за какво да се говори, марш при психиатъра!”, пише във „Фейсбук” Андрей Макаревич. Обичайно, когато фронтменът на „Машина времени” се изказва за Крим, не ми се иска да се съгласявам. Но сега той, както никога, е прав: реакцията към изказването на певицата се оказа нездрава. Достигна се до това, че първият заместник-председател на кримския парламент Ефим Фикс посъветва Лолита да не стъпва повече в Крим. А тя заяви, напомняме, следното: „За мен Крим е както преди Украйна по душа. И когато пристигам в Крим, пея на украински език”. Това провокира в мрежата и в медиите изблици на гняв и серия изказвания по адрес на певицата от страна на професионалните патриоти. Веднага си спомниха украинския произход на Милявская, животът ѝ в Лвов и в Киев и желанието да гласува за Ксения Собчак на президентските избори. Обявиха я, така да се каже, за пета колона. За жалост, малцина обърнаха внимание на уточнението „по душа” и певицата трябваше да изясни своята позиция: „Израснала съм в Ялта, родителите имаха тристаен апартамент там… Това е моето вътрешно усещане, за мен това бе Украйна”. По-просто казано, израстналата в Украйна и конкретно в Крим Милявская е свикнала да смята Крим за част от украинския свят. Това е нещо лично, няма никакво политическо съдържание в тази фраза. И това е доста просто за доказвано. Преди певицата, критикувала, покрай останалите, и Навални, а също подкрепяла Путин, се изказва изключително одобрително към преминаването на Крим в състава на РФ. Например: „ Тук няма противоречия: „в душата” на украинската жена Милявская Крим все още е Украйна, но Русия е направила правилното нещо, като го е взела при себе си и не е позволила кръв. „Обичам Украйна, но не приемам властта, която сега е там”, каза тя в частност. Същността на отношенията на Лолита с украинските власти може да се прецени по следния факт: миналата година украинските гранични служители свалиха певицата от влака в Конотоп и не ѝ позволиха да посети дъщеря си заради „неоторизираното” ѝ пътуване до Крим. Сега на Милявская е отказан достъп до Украйна, където живее и майката на певицата. В същото време граничните служители на тази страна не могат да се въздържат от подигравателни коментари. Още по-лошо, майката на певицата, както следва от същото интервю, е била бита на улицата, защото се е осмелила да говори руски. „Мама се е завръщала от дома си с продукти. Зад нея някакъв звяр е казал на руски: „Ти какво, на руски ли говориш?” и мама е получила един по главата”, разказва певицата, като уточнява, че не е споделяла преди тази история. Въпреки това, Милявская отказва да счита малката родина за фашистка страна: „Навсякъде има копелета.” Така скандалът около певицата няма никаква основа. Но той се случва навреме - цялата ситуация ни кара да мислим за проблем, който е пряко свързан с Крим. Беше обявено официално, че Киев удължава забраната за влизане в страната на руски мъже на възраст от 16 до 60 години, въведена едновременно с военното положение. Въпреки това, жените на украинската граница също са редовно претърсвани. В същото време те са разпитвани чий е Крим, кой е започнал войната в Донбас и кой е свалил малайзийския „Боинг”. Няма нужда да се обяснява кои отговори се считат за „правилни” . В същото време, в началото на следващата година в Русия трябва да се приеме закон, който да улесни предоставянето на гражданство на украинците. Той лично бе обявен от президента Путин и за необходимостта от такъв закон се говори отдавна: хората, напълно лоялни към Русия, са принудени да бягат от войната и репресиите, преминават през няколко кръга на бюрократичен ад. Не всички кандидати за руско гражданство обаче са идеологически русофили. В допълнение към политическите, украинците имат чисто икономически причини да се преместят в Руската федерация. Стандартът на живот в Украйна продължава да пада, а в този смисъл няма особени перспективи за страната. В това отношение няма да е излишно да помислим за това украинците, които искат да станат руснаци, да подпишат писмено изявление, с което Крим се признава за част от Русия. Може би трябва да се дава за подпис и на онези украинци, които влизат в Руската федерация само за известно време. Докато законопроектът е на етап писане, такава възможност трябва поне да бъде обсъдена. Лолита, като всеки друг гражданин на Русия, има право да има мнение за статута на Крим. По време на „руската пролет” не ѝ искаха мнението (в Крим се проведе референдум за обединението с Русия, но в Русия нямаше референдум за обединение с Крим), но правителството не изисква единодушие, забранява единствено екстремистките изявления и призивите да се наруши териториалната цялост на Руската федерация. Например, има политически партии, които спокойно функционират в страната, декларирайки украинската принадлежност на полуострова („Яблоко”, ПАРНАС), а фактът, че те са изключително непопулярни сред избирателите и имат рейтинг на границата на статистическата грешка, е показателен сам по себе си. Но от тези, които просто планират да станат руски граждани, естествено е да се изисква уважение към границите на страната, както и уважение към нейните закони. Да, такъв документ не може да има никаква правна сила. Но в случая с украинските граждани това е важна символична стъпка, вид необходим минимум, който, наред с други неща, е в категорията „огледални мерки”. И сега може да се помисли за въпросника при пресичането на руско-украинската граница с туристически или каквито и да е други цели.   Превод: В.Сергеев", "date": "2018.12.30", "title": "Как да накараме украинците да признаят Крим за руски"}
{"url": "http://www.classa.bg/%D1%81%D0%B2%D1%8F%D1%82/item/391020-%D0%B7%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82-%D0%BE%D1%82-26-%D0%B3%D0%BE%D0%B4%D0%B8%D0%BD%D0%B8-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%BE%D1%82%D0%BE-%D1%80%D0%B0%D0%B7%D1%83%D0%B7%D0%BD%D0%B0%D0%B2%D0%B0%D0%BD%D0%B5-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0-%D0%B7%D0%B0-%D0%BD%D0%B0%D1%80%D0%B0%D1%81%D1%82%D0%B2%D0%B0%D1%89%D0%B0%D1%82%D0%B0-%D0%B2%D0%BE%D0%B5%D0%BD%D0%BD%D0%B0-%D0%BC%D0%BE%D1%89-%D0%BD%D0%B0-%D1%80%D1%83%D1%81%D0%B8%D1%8F", "text": "За първи път от 1991 г. американското разузнавателно управление на отбраната прави нещо, било обща практика по време на Студената война: да изготви некласифициран доклад, анализиращ глобално военната сила на Русия. В новото произведение, което не разкрива тайни, има ясен извод: Русия успешно реформира въоръжените си сили, след като бе отслабена от разпадането на СССР.   \"През следващото десетилетие може да се появи една Русия по-уверена и по-способна\", предупреждава директорът на агенцията Винсент Стюарт. САЩ трябва да се научат \" да предвиждат, вместо да реагират на действията й\", казва той.   \"Руските военни сили процъфтяват\", се казва в доклада, в който се отбелязва, че за разлика от СССР, чиято военна мощ се основаваше предимно на големи единици и тежко оборудване, руските въоръжени сили сега \"са по-малки, по-мобилни и имат възможност да водят напълно модерна война\".   Докладът подчертава като причина за засилване на руските военни способности. \"дълбокото и непроменено недоверие\" на Русия към Вашингтон. Русия \"се опитва да използва военната си сила, за да насърчи стабилността при своите условия\", се казва в доклада.   Кремъл отхвърля намерението на Белия дом да наложи \"уникален асортимент световни ценности\" и намесата му във вътрешните работи на Русия, с цел да смени правителството. Според американското разузнаване последното подозрение се засили след преврата в Украйна през 2014 г. и поредицата протести, които Москва смята, че са организирани от Вашингтон. Във връзка с руската военна операция в Сирия, в доклада се посочва, че намерението на Москва е да \"премахне джихадистките елементи\", пристигнали в тази арабска страна от територията на бившия СССР. \"Това може да се превърне в заплаха за руската сигурност, след завръщането им. Москва също е загрижена за положението в Афганистан, откъдето може да се разпространи ислямският екстремизъм.\" Военната намеса на Русия в Сирия \"промени цялата динамика\" на ситуацията поради подкрепата на Москва за президента Башар Асад. \"Невъзможно е конфликтът да бъде разрешен без одобрението на Русия\", заключава докладът. Докладът не е избегнал обичайното в последните американски обвинения срещу Русия – маркирането на веригата RT и агенцията \"Спутник\" като пропаганда, която се стреми да \"влияе, обърква и деморализира\". Директорът на групата РТ, Маргарита Симониан, коментира саркастично тези обвинения. \"Двеста журналисти (макар и наистина блестящи) за няколко години са се превърнали в заплаха за най-мощната армия в света? Колко жалко че не сме знаели преди, че Пентагонът се плаши толкова лесно... Тогава щяхме да си почиваме повече и да работим по-малко\" - каза Симониан. На въпроса за възможността този доклад за нарастващата военна мощ на Русия да повлияе на американските планове, президентът на консултантския център на EKAI, Адриан Зелая, каза, че външната политика на Вашингтон \"е трудно да се обясни\". Докладът потвърждава, че позициите на Русия са \"строго отбранителни и Москва не е разработила никаква агресивна стратегия, но въпреки това в САЩ нараства несигурността както във военната, така и в политическата сфера, развързана от независимата позиция на Москва и Пекин\". Следващият доклад, изготвен от Агенцията, ще бъде за Китай, обяви Стюарт.", "date": "2018.12.30", "title": "За първи път от 26 години: американското разузнаване предупреждава за нарастващата военна мощ на Русия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/391022-%D0%BF%D1%80%D0%B8%D0%B5%D1%85%D0%B0-%D0%BD%D0%B8-%D0%B2-%D0%B5%D1%81,-%D0%B7%D0%B0-%D0%B4%D0%B0-%D0%BD%D0%B8-%D0%B8%D0%B7%D1%81%D0%BC%D1%83%D1%87%D0%B0%D1%82-%D0%BC%D0%BB%D0%B0%D0%B4%D0%BE%D1%82%D0%BE-%D0%BD%D0%B0%D1%81%D0%B5%D0%BB%D0%B5%D0%BD%D0%B8%D0%B5,-%D0%BE%D0%B1%D1%89%D0%BE-%D0%B2%D0%B7%D0%B5%D1%82%D0%BE-%D1%83%D1%81%D0%BF%D1%8F%D1%85%D0%B0,-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%BA%D1%8A%D0%BC-%D0%BA%D1%80%D0%B0%D1%8F-%D1%81%D0%B8%E2%80%A6", "text": "Вече е съвсем ясно защо ни приеха в ЕС, та дори ни дърпаха натам, чрез продажен елит, който подкупиха, та да излезе, че “ние се натискаме”. Ние сме в ЕС по една-единствена причина – да ги кръводарим с 3-4 милиона млади българи. Това е целият замисъл, той е грабителски, умен, и е успешен. Много добре знаеха европейците, че влезем ли, и техните по-високи заплати ще създадат “демографска попма”. Бяло, качествено, образовано население, което направо да се включи в обществото им.     И знаеха също така добре, че този процес ще блокира самата възможност да ги настигнем. Като няма хора тук, като младите бягат, кой ще работи, кой ще създава бизнеси, кой ще търси пазари? Много добре го знаеха това – взимаме България, имаме 3-4 пъти по-високи заплати, младите ще дойдат. А без тях, тя няма как да ни настигне. Ето това е заговорът срещу България. Едно дете, за да се отгледа до 20 години, струва около 100 хиляди долара. Става на 20 и ти го взимат. Отива да работи на Запад. Разходите – образование, здравеопазване, възпитание, отглеждане – тук. За тях – готовия работник… 2 милиона души са засмукани, това са 200 милиарда долара. ЕС ни отпуска 1 милиард евро на година помощи, и половината си ги удържа със санкции, глоби и всевъзможни трикове. Печалбата на ЕС от нашето влизане е гигантска. Никога не може да ни компенсира с “фондове”. И паралелно с това вървят едни пропагандни НПО-та, които непрекъснато внушават какви боклуци сме, колко е зле тук, как никога няма да се оправим, и как единственото спасение е в “нормалните страни”. Ето това е цялата история на най-жалкия период за България. Този, след който тя вече няма да се съживи. Процесът е общо взето приключен. Има още млади хора тук, но са под критичния минимум. Само след 10-15 години държавата ще колабира, под напора на 80% старци, очакващи пенсии и здравеопазване. Което няма кой да даде, защото младите са в Германия. И техните деца са там. Изиграха ни. Ограбиха ни, дори внушиха на емиграцията да ни мрази. Българските емигранти са нещо като македонците. Не мразят нищо друго, повече от България. Да се маха тая скапана държава, аз се измъкнах, няма да ИМ се върна там да им робувам. Загивайте, робове, аз съм германец, покорил съм света… Това е обективното мислене, поне на повечето. Не ги виня. Пропагандната машина не е слаба, а те са обикновени хора. Тя машината за такива като тях е създадена. Единственият проблясък на Истината е ако погледнем назад – в историята. Помислите, не е ли могъл Хан Аспарух да мине на византийска служба? И да бъде посипан със злато, да стане висш аристократ, да живее в “цивилизования свят”? Сигурно е могъл, но е имал дълг и към следващите поколения. Към нас. Нас нямаше да ни има, ако беше постъпил така! Имаме ли ние дълг към следващите поколения? Дължим ли нещо на българите през 2200-та година? Или дължим само на себе си. На настоящето. В Германия дават по-големи заплати, значи отиваме там. Ние сме хора, искаме да живеем като “европейци”. Какво ще стоим в тази “проклета” България. Престъпници, комунисти, мутри. Моята работа е в Германия. Тук съм човек, взимам 5000 евро, колегите ме ценят, изградих живота си… И какво? През 2200 година моите наследници няма да са българи. Ще са германци. България няма да има. Ама мен защо ме има? Защото оня глупак Аспарух не е направил така. Направил е да има България. Вместо да мине на служба и да си уреди живота, той е воювал с Византия. За България! За да я има. Той е имал дълг към нас, и го е изпълнил. А аз – отивам в Германия – тук съм човек, тук пазарувам. И имам Евра, с които да пазарувам… Господи, защо така стана с нашата страна… Добри Божилов  ", "date": "2018.12.30", "title": "Приеха ни в ЕС, за да ни изсмучат младото население, общо взето успяха, България е към края си…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/391023-%D0%B2%D0%B0%D1%81%D0%B8%D0%BB-%D0%B1%D0%BE%D0%B6%D0%BA%D0%BE%D0%B2-%D0%BF%D1%80%D0%B5%D0%B7-2009-%D0%B3-%D0%B3%D0%B5%D1%80%D0%B1-%D0%B2%D0%BE%D0%B4%D0%B8-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%BA%D1%8A%D0%BC-%D1%82%D0%BE%D1%82%D0%B0%D0%BB%D0%BD%D0%B0-%D0%BD%D0%B5%D0%BC%D0%BE%D1%82%D0%B8%D1%8F", "text": "Любовта на Борисов с народа ще се стопи, когато хората изгладнеят и усетят студа. Това предупреждава Васил Божков през 2009 година. В България се извършва геноцид спрямо бизнеса, но не срещу целия, а спрямо определени компании. Разчистват се пазарни ниши за да бъдат заети от други компании, които още не съществуват. Оформя се новосъздаден приятелски кръг. Не знам дали той е около Борисов, или около хора, свързани с него.      Това обяви в интервю за в. „Гарелия” най-богатият българин в държавата Васил Божков. Според него новата власт действала грубо, безпардонно и не се съобразявала със законите и правилата в държавата. Божков смята, че хората от новия приятелски кръг са били и в предишните, те просто се откупували при всяка нова власт и продължавали по същия начин. Васил Божков критикува остро финансовия министър Симеон Дянков. „Нито прави проучвания, нито е наясно с пазара. Той не преценява, че ако нещо се наруши като баланс, просто няма да има доходи. За мен е изключително некомпетентен”, казва Божков за Дянков. Най-богатият българин предупреждава, че политиката на новата власт ще доведе до тотална немотия в страната, а националният интерес налага да се преодолее кризата в страната. Проблемът бил обаче, че кабинетът на Борисов нямал антикризисна програма. Божков разкрива, че до сега държавата само от „Еврофутбол” е получавала 60 млн. лв. данъци, но след увеличаването на данъка за хазарт с 50%, вече може да не се събират и 6 млн. Според хазартния бос Борисов е популист на гърба на обикновените хора. Те го подържат на власт. Но така ще бъде докато хората огладнеят и им стане студено. „Тогава любовта преминава в друга крайност”, предупреждава Васил Божков.  ", "date": "2018.12.30", "title": "Васил Божков през 2009 г.: ГЕРБ води страната към тотална немотия"}
{"url": "http://www.classa.bg/%D1%81%D0%B2%D1%8F%D1%82/item/391024-%D0%BE%D1%82-%D0%B4%D0%BD%D0%B5%D1%81-%D0%BD%D1%8F%D0%BC%D0%B0-%D0%B3%D1%80%D0%B0%D0%BD%D0%B8%D1%86%D0%B0-%D0%BC%D0%B5%D0%B6%D0%B4%D1%83-%D0%BA%D0%BE%D1%81%D0%BE%D0%B2%D0%BE-%D0%B8-%D0%B0%D0%BB%D0%B1%D0%B0%D0%BD%D0%B8%D1%8F,-%D0%B7%D0%B0%D1%8F%D0%B2%D0%B8-%D1%85%D0%B0%D1%80%D0%B0%D0%B4%D0%B8%D0%BD%D0%B0%D0%B9", "text": "Премиерът на Косово Рамуш Харадинай обяви във Фесйбук, че „от днес между Република Косово и Република Албания няма граница“, предава Фокус. Министър-председателят направи това изявление след проведената в събота вечерта церемония по подписването на споразумение между Тирана и Прищина за въвеждане на съвместен контрол на границата между двете страни.     „Това, което някога беше граничен пункт на Косово, сега вече не съществува, изцяло е премахнато. Очакваме и развитието на останалата част от нужните договори и протоколи, за да не бъдат спирани превозните средства, така че тук ще бъдат спирани много малко автомобили, за да бъдат направени нужните рутинни процедури“, заяви Харадинай на граничния пункт Морина. Междудържавното споразумение за въвеждане на съвместен контрол бе подписано в събота от министрите на вътрешните работи на Косово и Албания Екрем Мустафа и Сандер Лешай. Целта на споразумението, както заявиха представители на двете страни, е да се създаде интегрирано управление на границите от двете страни, а косовският премиер изрази увереност, че това ще се случи много скоро. „Така че няма да има двоен контрол, а само единичен и аз вярвам, че до 2 април тази граница ще бъде точката, която ни обединява“, заяви Харадинай, като обяви, че през следващите месеци ще бъде интензифицирана работата за „цялостното премахване на границата между Косово и Албания, на шенгенския принцип“. След подписването на спогодбата между Прищина и Тирана, косовският премиер оцени, че „с това се укрепва и засилва двустранното партньорство между двете страни“, на своята страница във „Фейсбук“. „В този дух, днес имах честта да участвам в подписването на договора за издигане на общи гранични пунктове между Косово и Албания на принципа на ИБМ и на нашия общ европейски път. От днес границата между Косово и Албания вече не съществува! Честито Косово, честито Албания!“ – написа Харадинай. ", "date": "2018.12.30", "title": "От днес няма граница между Косово и Албания, заяви Харадинай"}
{"url": "http://www.classa.bg/%D1%81%D0%B2%D1%8F%D1%82/item/391025-%D0%BD%D0%BE%D1%80%D0%B2%D0%B5%D0%B3%D0%B8%D1%8F-%D0%B4%D1%8A%D1%80%D0%B6%D0%B0%D0%B2%D0%B0,-%D0%B2-%D0%BA%D0%BE%D1%8F%D1%82%D0%BE-%D0%BD%D0%B5-%D0%BC%D0%BE%D0%B6%D0%B5%D1%88-%D0%B4%D0%B0-%D1%81%D0%B5-%D1%81%D0%BA%D0%B0%D1%80%D0%B0%D1%88-%D0%BD%D0%B0-%D0%B4%D0%B5%D1%82%D0%B5%D1%82%D0%BE-%D1%81%D0%B8,-%D0%BD%D0%BE-%D0%BE%D1%81%D0%B8%D0%B3%D1%83%D1%80%D1%8F%D0%B2%D0%B0-5-%D0%B7%D0%B2%D0%B5%D0%B7%D0%B4%D0%B5%D0%BD-%D0%BB%D1%83%D0%BA%D1%81-%D0%BD%D0%B0-%D0%BC%D0%B0%D1%81%D0%BE%D0%B2%D0%B8-%D1%83%D0%B1%D0%B8%D0%B9%D1%86%D0%B8%E2%80%A6", "text": "Днес за пореден път получихме урок за лъжовния характер на западната цивилизация. Отново излезе стария проблем с отвличанията на деца в Норвегия, при това правено съвсем законно от самата държава. Това ме накара да напиша този коментар. Норвегия, скъпи сънародници, е държава, в която не можеш да се скараш на детето си, ако направи беля, защото… ще ти го отнемат.     В същото време ако си убиец на над 70 деца, в същата тази Норвегия, ще получиш смехотворната присъда от 21 години затвор в 5-звезден хотел… Не, няма шега. Това е пример за същия този запад, към който бягат превърнати в идиоти българи, на които са им промили мозъка, че еврата са най-важното нещо в живота. И то дори не еврата, а “многото евра”. Важно е количеството, то е единственото щастие и смисъл. Така наречената Западна Европа, пример за което е Норвегия, е място където не се знае гробът на Моцарт. Нали ние не знаем гроба на Левски, и се самобичуваме, но това е заради твърде бурна история и чести идеологически завои. А в Западна Европа не знаят къде е гробът на Моцарт, допуска се, че е заровен в общ гроб, поради… бедност. В същото време има цели мемориали на корумпирани аристократи и на политици, довели до милиони избити техни собствени сънародници. В Западна Европа са горили “вещици” до 18 век. Всъщност най-последно са горили именно в “цивилизованото” Скандинавие. Там Швеция, Норвегия. Ние тук всъщност изобщо никога не сме горили “вещици”… В Западна Европа, в Норвегия, държавата от грижа за децата, ги отнема от родителите им. Отхвърля се има-няма 3 милиарда години еволюция на живота, която е доказала, че малките най-добре растат с родителите си. И се предават на “държавата”, която после ги предава на абсолютно несвързани с тях семейства, та някои от тях и еднополови. Не искам да спомена и думата “педофилски”, защото и такива случаи има. На Баба Меца само ако и доближиш мечето, ще те разкъса, дори да искаш да си поиграеш с него. На норвежеца като му вземеш детето, той вярва, че “държавата знае какво прави” по-добре от него самия… Тази гениална история има и покъртителен край. Едно дете, отнето от родителите му, и размятано между институции и хомосексуални настойници, та това дете порасна, взе един автомат и уби 70 други деца. Гениалната система роди гениален резултат. В крайна сметка, и злият гений е гений, нали… Но понеже сме много хуманни, затова в Норвегия максималната присъда е 21 години затвор. А затворниците имат право на самостоятелна килия с баня, телевизор и Интернет. 5 звезди, права имат хората… Парадоксалното е, че 7000 българи са емигрирали в това малоумие. И общо 2 милиона – в Европа и САЩ. Всичко друго е по-добро от България? Дали? Дали Господ не е измислил парите, за да отсява най-глупавите. Дава им няколко сребърника, и те сами се убиват. То това за сребърниците не го ли пишеше още в Библията? Предупредил ни е дори Господ за парите, предупредил ни е, че с тях ще ни изпитва. Ама ако си глупав, колкото и да ти го казват, ти все ще сториш глупостта… Напред, на Запад, към Еврата, ще продадем за тях дори децата! Еей, тук приказката беше, че ще “продадеш майка си”, заради пари. А гледай на Запад и това са напреднали – вече даваш и децата си… За Евра… Браво, юроде!    ", "date": "2018.12.30", "title": "Норвегия: Държава, в която не можеш да се скараш на детето си, но осигурява 5-звезден лукс на масови убийци…"}
{"url": "http://www.classa.bg/%D1%81%D0%B2%D1%8F%D1%82/item/391016-%D1%82%D1%80%D1%8A%D0%BC%D0%BF-%D1%89%D0%B5-%D1%81%D1%8A%D0%BA%D1%80%D0%B0%D1%82%D0%B8%D0%BC-%D0%BF%D0%BE%D0%BC%D0%BE%D1%89%D0%B8%D1%82%D0%B5-%D0%B7%D0%B0-%D1%85%D0%BE%D0%BD%D0%B4%D1%83%D1%80%D0%B0%D1%81,-%D0%B3%D0%B2%D0%B0%D1%82%D0%B5%D0%BC%D0%B0%D0%BB%D0%B0-%D0%B8-%D0%B5%D0%BB-%D1%81%D0%B0%D0%BB%D0%B2%D0%B0%D0%B4%D0%BE%D1%80", "text": "Американският президент, Доналд Тръмп, атакува Хондурас, Гватемала и Ел Салвадор чрез своя профил в Twitter, като каза за трите централноамерикански нации: \"Те не правят нищо за Съединените щати, но вземат парите ни \". \"Говори се, че в Хондурас се формира нов керван и те не правят нищо по въпроса, ние ще съкратим цялата помощ на тези три страни, които използват САЩ от години!\" пише президентът. Също така, в предишен туит, Тръмп заплаши да \"затвори напълно южната граница\" в случай, че демократите откажат да финансират граничната стена. В разгара на частичното затваряне на американското правителство, американският лидер критикува \"обструкционистките демократи, които не дават пари, за да завършим стената и да променим нелепите имиграционни закони, с които страната е натоварена\". Първият мигрантски керван е сформиран на 13 октомври 2018 г., когато около 1600 души се събраха в град Сан Педро Сула (Хондурас) и започнаха пътуването си с цел да преминат през Гватемала и Мексико и след това да потърсят убежище в Съединените щати. С течение на времето колоната се увеличи с включването на повече мигранти, хондураси, гватемалци и салвадорци, бягащи от насилие и бедност. В края на октомври американският президент обяви изпращането на хиляди войници на мексиканската граница и заяви, че страната му никога няма да приеме онези, които незаконно влизат на нейна територия. На границата между двете страни бяха създадени няколко приюта, за да се настанят мигрантите. Някои от мигрантите се опитаха да пробият полицейската ограда, за да пресекат границата между Тихуана (Мексико) и Сан Диего (САЩ), но американските агенти за сигурност прибягнаха до сълзотворен газ и гумени куршуми, за да ги спрат. Други избраха да пресекат границата другаде и след това доброволно да се предадат на американския граничен патрул и да потърсят убежище. Тези, които мигрират, посочват бедността и насилието в своите страни като основни причини за това. С равнището на убийства от 43 на 100 000 жители, Хондурас се счита за една от най-жестоките страни в света, ситуация, която преобладава и в Гватемала и Салвадор. Хондурас поддържа най-високата средна бедност в региона на Централна Америка. Гватемала, най-голямата икономика в Централна Америка, се намира в страните с най-високи нива на неравенство в Латинска Америка, с висока степен на бедност - особено в селските райони и сред местното население - и с високи нива на хронично недохранване и смъртност в региона. В Ел Салвадор продължава да страда от ниски нива на икономически растеж.", "date": "2018.12.30", "title": "Тръмп: \"Ще съкратим помощите за Хондурас, Гватемала и Ел Салвадор\""}
{"url": "http://www.classa.bg/%D1%81%D0%B2%D1%8F%D1%82/item/391017-%D0%B0%D1%80%D0%B0%D0%B1%D1%81%D0%BA%D0%B8%D1%82%D0%B5-%D1%81%D1%82%D1%80%D0%B0%D0%BD%D0%B8-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D1%8F%D0%B2%D0%B0%D1%82-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D1%81%D1%8A%D1%81-%D1%81%D0%B8%D1%80%D0%B8%D1%8F-%D1%89%D0%B5-%D0%B3%D0%B8-%D0%BF%D0%BE%D1%81%D0%BB%D0%B5%D0%B4%D0%B2%D0%B0-%D0%BB%D0%B8-%D0%B7%D0%B0%D0%BF%D0%B0%D0%B4%D1%8A%D1%82", "text": "Неотдавнашните опити на няколко арабски държави да възстановят връзките си с Дамаск, засилват победите на правителството на Ал Асад в сирийската война и дори могат да повлияят на отношението на Запада към страната, казват няколко експерти по Близкия изток.   Първият знак за това международно \"размразяване\" по отношение на Сирия бе в началото на декември, когато суданският президент Омар ал Башир посети Дамаск. Новината беше последвана от доклад, че Арабската лига може да приеме Сирия в блока през следващата година и от обявяването на повторното отваряне на посолството на Обединените арабски емирства в сирийската столица.   Но тези подходи \"не са проявление на братска любов към [сирийския президент Башар] Ал Асад\", казват експертите, които считат, че тези стъпки са продиктувани от факта, че Дамаск сега контролира по-голямата част от територията на страната.   \"Сега [в арабските страни] си мислят:\" Е, не можем да елиминираме Асад и сме загубили много пари с него, но ще загубим още повече, ако не го признаем \".   За арабските държави сега е \"очевидно, че те във всеки случай ще трябва да работят с Ал Асад и настоящите сирийски власти, тъй като те ще продължат да играят важна роля в живота и политиката на страната. \"   Саудитска Арабия, Обединените арабски емирства и други арабски страни просто си спомниха, че \"когато човек не може да се справи с проблем, е по-лесно да го укроти, като действа в рамките на съществуващите обстоятелства.\" По този начин, възстановявайки връзките и \"внасяйки парите си в Сирия, държавите от Персийския залив могат да постигнат това, което не могат да постигнат с военни методи\".   Също така не е съвпадение, че Арабската лига започна да предприема стъпки за помирение скоро след като американският президент Доналд Тръмп обяви изтеглянето на американски войници от сирийската почва. Това е така, защото сега съществува \"реална възможност сирийското правителство да си възвърне почти пълния контрол над територията на страната\".   Когато американците напуснат, северните райони на Сирия, които те заемаха, ще попаднат под контрола на кюрдите, които, от друга страна, \"няма да имат друг избор, освен да намерят общ език с Дамаск. Това е само въпрос на време.\"   Друга причина за сегашното сближаване е, че \"арабските лидери са напълно наясно, че Тръмп няма да се сблъска с Путин за Сирия\", казват експертите. \"Това е просто война на думи и нищо повече\".   Окончателното стабилизиране на ситуацията в Сирия също е \"от първостепенно значение\" за Европа заради въпроса с бежанците, казват те. Затова \"Западът трябва да се откаже от едностранните си санкции срещу Дамаск и да участва във възстановяването на Сирия след войната, без условия за политическия процес в страната, работата трябва да започне сега\".", "date": "2018.12.30", "title": "Арабските страни възстановяват отношенията със Сирия: ще ги последва ли Западът?"}
{"url": "http://www.classa.bg/%D1%81%D0%B2%D1%8F%D1%82/item/391019-%D0%BA%D0%B0%D0%BA-%D1%82%D1%80%D1%8A%D0%BC%D0%BF-%D0%BF%D1%80%D0%BE%D0%BC%D0%B5%D0%BD%D0%B8-%D0%B2%D0%BE%D0%B9%D0%BD%D0%B0%D1%82%D0%B0-%D0%B2-%D1%81%D0%B8%D1%80%D0%B8%D1%8F", "text": "Очакваше се, че по време на неотдавнашния му телефонен разговор с Реджеп Тайип Ердоган, американският президент Доналд Тръмп ще изпрати стандартно предупреждение към турския си колега относно плана му да започне атака срещу кюрдските сили, подкрепяни от САЩ в североизточната част на Сирия. Вместо това Тръмп реформира цялата политика на своята страна в Близкия изток, като взе решение да изтегли 2 000 американски войници от арабската страна и да делегира на Анкара задачата да сложи край на ИД, както разкриват няколко официални американски източници и Ройтерс, които оцениха резултата от разговора като \"голяма изненада\". Според турски служител, Тръмп попитал Ердоган по време на разговора: \"Ако махнем нашите войници, можете ли да изчистите Сирия от Ислямската държава?\" Когато турският президент отговорил, че силите на страната му са на висотата на задачата, президентът на САЩ, реагирал остро: \"Тогава го направи.\" \"Трябва да кажа, че това беше неочаквано решение, думата\" изненада \"е твърде слаба, за да опише ситуацията,\" призна турският източник. Според източници от САЩ решението на президента също е било \"шок\" за Вашингтон, където висши служители на администрацията, включително министърът на отбраната Джеймс Матис, в продължение на дни се опита да промени решението му. Когато Тръмп даде ясно да се разбере, че няма да се откаже, Матис и Брет МакГърк, специалният пратеник на САЩ за глобалната коалиция, която да се противопостави на ИД, подадоха оставка. За Турция решението на Тръмп представлява възможност и риск едновременно. От една страна, изтеглянето на американските войски й позволява да действа срещу кюрдските милиции YPG, които Анкара смята за терористи, без да рискува конфронтация с американските сили. От друга страна, това също т може да я изправи срещу правителството на Дамаск, което е поело ангажимент за възстановяване на контрола върху цялата национална територия и от което YPG вече са поискали да защитят Манбиж и други райони в северната част на страната, пред лицето на \"турското нашествие\". \"Ердоган е получил повече, отколкото е очаквал,\" каза Сонер Кагапте, директор на турската програма във Вашингтонския институт. \"Той поиска от САЩ да изоставят YPG, но не и да се изтеглят от Сирия.\"", "date": "2018.12.30", "title": "Как Тръмп промени войната в Сирия"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/391021-%D0%BD%D0%BE%D0%B2%D0%B0-%D0%B3%D0%BE%D0%B4%D0%B8%D0%BD%D0%B0-%D0%B8%D0%B4%D0%B2%D0%B0-%D0%BA%D1%8A%D0%BC-%D0%BD%D0%B0%D1%81-%D0%BF%D1%80%D0%B8%D0%B4%D1%80%D1%83%D0%B6%D0%B5%D0%BD%D0%B0-%D0%BE%D1%82-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B0-%D0%BA%D1%80%D0%B8%D0%B7%D0%B0", "text": "Според установената традиция, в края на декември обобщаваме годината за руския петролен  и газов комплекс. Те са нееднозначни.    Производството на петрол и кондензат през изминалата година се очаква да достигне 556 милиона тона, което е с 1,8% повече от 2017 година. Министерството на енергетиката докладва за нови рекорди. Пресата аплодира. Въпреки това, глобалната цена на суровия петрола тип „Брент” през последните три месеца падна с 41% и достигна 51 долара за барел точно преди Коледа. На следващия ден обаче тя прибави четири долара, но това не отменя тенденцията към спад. Следователно през следващата година имаме всички шансове да спечелим 35 млрд. долара по-малко за износ на петрол в сравнение с тази. Това, разбира се, е лошо.     Същевременно първата проучвателна сонда, прокарана от „Роснефт” и ЕНИ в дълбоководната зона на Черно море, не намери петрол. И морските курорти на черноморското крайбрежие не са изложени на риск от изпускане на петрол, какъвто беше случаят в Мексиканския залив. Това не е просто добро, а направо яко. От друга страна, производството на шистов нефт в САЩ за годината се е увеличило с 1,5 милиона барела на ден и е достигнало 7 милиона барела на ден. Без да навлизам в подробности, ще посоча причината: компаниите са се приспособили да удължат живота на своите кладенци чрез включване на притоци на вода, пробиване на нови хоризонтални шахти. Изглежда, че за Русия това е лошо. Но всичко на този свят си има край. Ето защо, не скърбете, защото шистовият бал ще продължи още 3-4 години. Няма вечни балове. Производството на газ в Русия се е увеличило с 5% до 723 млрд. кубични метра, като от тях рекордните 245 милиарда кубични метра са изнесени. Вярно е, че износът на американския ВПГ през изминалата година също нарасна с 12%, което за Русия изглежда лошо. Но общият му обем (около 30 млрд. куб. м) е 8 пъти по-малък от този в Русия, освен това 45% от него е насочен към Югоизточна Азия, 26% към страните от Америка, а в Европа, на традиционния пазар на „Газпром”, постъпват единични партиди. Но нашият комплекс за втечнен природен газ „Ямал” достигна проектния си капацитет от 27,5 милиарда куб.метра годишно. Това е малко по-малко от износа на ВПГ на САЩ. И сега, ако има проблеми с украинския транзит, Газпром може да компенсира недостига в Европа с покупки от Ямал. И това, разбира се, е добро. Единственото жалко е, че безскрупулното решение на арбитража в Стокхолм лиши „Газпром” от честно спечелените 2 милиарда долара и дори нареди 2,5 милиарда долара за плащане на „Нафтогаз”. Това е много лошо. С такива „арбитри” вече няма да се свързваме. Въпреки че все още не е възможно да се възстановят замразените пари на „Газпром”. Но газопроводът „Турски поток“ се изгражда по план и ще бъде пуснат в експлоатация през следващата година. А „Северен поток-2” успешно преодолява американските капани, тръбите се полагат. И това означава, че Украйна, след една година, максимум две, вече няма да изнудва Газпром и да печели от руски транзит. И това е прекрасно! Трябва само да разберем какво ще се случи през новата година с цените на петрола. Нали страните от ОПЕК+ в началото на декември се договориха да намалят производството с 1,2 млн. барела на ден, но след това „Брент” загуби 15% от цената си. Нека се обърнем към статистиката (фиг. 1).     Оказва се, че за да намалите производството, първо трябва да го увеличите. Саудитска Арабия започна този процес през март 2016 г. и добави 420 хил. барела на ден до октомври. И тогава, през януари, го намали с 500 хиляди барела на ден. Русия проведе същата маневра: през септември-октомври 2016 г. тя добави 350 хиляди барела на ден, а след това бавно намали добива с 300 хиляди барела на ден. ОАЕ и Кувейт направиха същото. Като цяло, тези четири големи износители в началото на 2016 г. произвеждат 26,7 милиона барела на ден, а сега - 28,6 милиона барела на ден. Извинете, но какво е тогава това „намаляване на добивите”? Нищо. Преструвахме се, че провеждаме полезна дейност. И сега те възнамеряват да продължат тази игра: от юли Русия е добавила 300 хил. барела на ден в добива, Саудитска Арабия има 600 хил. барела на ден. И през януари отново ще намалим нещо. В допълнение, спадът в цените на петрола се подхранва от спада на пазарите на акции, който също продължава от три месеца (фиг. 2).     Обърнахте ли внимание на приликите с периода 2008-2009 г.? Изглежда, че Новата година идва при нас, придружена с нова световна финансова криза. И ако страните износители продължат впечатляващата си игра, не бих се изненадал от цена на петрола от 20 долара за барел. Разбира се, кризата е нещо лошо, но не е нужно да се страхувате от нея. Между другото, нашият фондов пазар все още изглежда по-добър от западните, загуби едва 9,3%. Пикът на кризата в Русия вече е отминал преди 4 години, а бедните, както се казва, не се страхуват от обир. Честита Нова Година, приятели! Това ще бъде трудна година, но ние не търсим лесен живот. Нека всички имаме късмет тази година!   Превод: В.Сергеев", "date": "2018.12.30", "title": "Нова година идва към нас придружена от финансова криза"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/391013-%D1%85%D0%B8%D1%82%D1%8A%D1%82-%D0%BD%D0%B0-%D1%82%D0%B0%D0%B7%D0%B3%D0%BE%D0%B4%D0%B8%D1%88%D0%BD%D0%B8%D1%82%D0%B5-%D0%BF%D1%80%D0%B0%D0%B7%D0%BD%D0%B8%D1%86%D0%B8-%E2%80%93-%D0%B5%D0%BB%D1%85%D0%B0-%D0%BD%D0%B0%D0%BF%D0%B0%D0%B4%D0%BD%D0%B0-%D1%85%D0%BE%D1%80%D0%B0", "text": "СЕДМИЧЕН ОБЗОР     Какво се случи до днес, 29.12.2018 година на Територията:   – Посрещнахме Рождество Христово – светъл празник за всички християни. Не толкова светъл за прасешките попълнения през годината. Народът по стара традиция се отдаде на свинско и винско, а не на молитви и благодарност. Но… здраве да е! Важното е да сме щастливи. А Рождество Христово е ден, в който семействата се събират заедно и се обичат. Поне един ден. А така ни се иска всеки ден да е Коледно чудо и сме щастливи и заедно около пълна трапеза. – По негова си традиция, Премиерът-Слънце загърби големият християнски празник и на Бъдни вечер посрещна принц от Саудитска Арабия – за какво и защо, само банковите сметки знаят! На всички ни е интересно какви ги върши нашият при пясъка и арабите при нас, но явно преди сериозен съдебен процес срещу предателите на България, това няма да го разберем. Но не се съмняваме, че се размятат едни пари и един пясък. Парите за Боку, пясъкът – за нас! И сме в ролята на излъганите камилчета, естествено!     – Случи се Коледно чудо – ЕЛХА НАПАДНА БЪЛГАРСКИ ГРАЖДАНИ! Първа и злобно ги обиди с вида си и със звездите по нея. Видни български русофоби я заподозряха като Петата колона в България, хибридно оръдие, данайски подарък и кръвна обида за тях. Поради което справедливо се защитиха, като я намразиха и организираха протест срещу нея. Елхата стоически издържа и не взе отношение по случая, с което стана още по-подозрителна. Както се знае в България, ако не се защитиш, значи си виновен. Български политик – Костадин Костадинов от партия „Възраждане”, изумен от омразата срещу елхата, нарече русофобите платени жълтопаветници и олигофрени. С което, без да иска, предизвика чутовен дипломатически скандал, поради качването на публикацията му на страницата на Посолството на Русия. Това се прие от нашите новоизлюпени дипломати като почти обявяване на война, обида на държавата и т.н. .Нормалните българи продължахме да се чудим как и защо се мрази елха. Единственото, което ни крепи, че някои не са обявили още война на руската салата и руската водка, че тогава вече ще има открити военни действия на русофили и русофоби. Между другото, призовавам русофобите незабавно да обявят бойкот на руската салата и водката. Те са хибридни! Могат да ги заместят евентуално с малки розови хапченца. – Здравеопазването вече е в клинична смърт. Половин милион българи нямат достъп до личен лекар. Тези, които имат, пък съжаляват. Както се казва, Господ здраве да ни дава! Ама все пак си плащайте осигуровките, на държавата й трябват пари! А междувременно събирайте дарения за операции на болни дечица, защото излишните пари в бюджета отиват за златни топки /на кого ли, сега се замислих колко е символичен подаръкът на Илияна Раева/, за строителите и за бонуси на политиците. На нас се пада отговорността и тежката задача да се грижим за здравето си и да си помагаме взаимно. Здравната каса е да ни контролира и насърчава взаимопомощта. – За поредна година се проведе „Българската Коледа” – за събиране на дарения за болни дечица. Отново от „осанна” до „разпни го”. Безспорно инициативата е много добра и помага на децата. Също безспорно това е основно задължение на държавата, която абдикира от всичките си задължения към децата. И която раздаде само на висшия ешелон във властта коледни бонуси, които щяха да стигнат за лечението на всички болни деца в момента. Изумително обаче беше „проглеждането” на журналистката Ани Салич, която от години беше водеща на „Българската Коледа”, естествено не благотворително, която изведнъж разбра, че не трябвало децата да се лекуват с дарения. Или много бавно мислене, или много къса памет. Или пък убийствено желание да се пробваш в политиката. Ако мине номера, разбира се. Все пак, да си пожелаем следващата „Българска Коледа” да събира дарения за подаръци на болните дечица, а не за спасяването на живота им. А държавата да заеме мястото си и отговорността си. – Още от времената на охранителната си фирма, Боку-Слънцето знае, че съчетанията с бухалки и с ленти носят пари. Затова и като се огледа къде да даде едни излишни 1,5 милиона лева, съвсем случайно щедрото му око се спря на голямата негова фанка Илияна Раева. Да има къде да тренира децата, разбира се. Нищо лично, няма нищо общо, че постоянно го хвали и защитава по медиите, а дъщеря й Славея по организъм се произнесе, че й се повръща от майките, като удари едно голо рамо на правителството. Единствено ни остава да се надяваме, че децата при тренировките ще се учат само на спорта, но не и на отношението към другите и към хората от треньорката си. Че като гледаме какви резултати във възпитанието е постигнала, бледнее ни фантазията…. – Ф-16 ще бъдат. При върло наддаване, САЩ дадоха по-добра комисионна /лапсус, цена/. Разбрахме, че дори ядрено оръжие могат да превозват. Как, защо и къде не стана ясно. Но поне разбрахме, че ще строят завод за строителство на новия ни въздушен флот. И като станем едни асове, направо съседите ни ще получат уплах от нас! Да го мислят следващите правителства, важното е сега да се усвоят парите. – Разбрахме, че да си политик, не изисква нищо друго, освен кротко да си седиш в ъгъла на пленарната зала и да си решаваш кръстословици /за по-интелектуалните, разбира се, другите могат да си разглеждат фейсбука/. 15 депутати нито веднъж не са се изказали по време на мандата. Бравос, силни и смели, стоят и не си споделят мнението. Нищо, че затова сме ги изпратили там. Но явно са преосмислили ролята си и са я свели само до натискането на едно копче. Което пък и добре обучена май@на може да го прави! А ни струват по 96 000 лева парчето – депутатин де, умножете ги по 15 за година, след това по четири – за мандата. И завиждайте! Една политическа седмица от 2018 година. Седмица на омраза, противоречия и трапези. На семейни събирания и самотно очакване. На отчаяние и на надежда. Да посрещнем след няколко дена новата 2019 година. С надеждата, че няма да е все така! Бог да пази България!  ", "date": "2018.12.30", "title": "Хитът на тазгодишните празници – елха нападна хора"}
{"url": "http://www.classa.bg/%D1%81%D0%B2%D1%8F%D1%82/item/391014-%D0%B6%D0%B5%D0%BD%D0%B8-%D1%83%D1%87%D0%B5%D0%BD%D0%B8-%D0%BE%D1%82-35-%D0%B4%D1%8A%D1%80%D0%B6%D0%B0%D0%B2%D0%B8-%D1%89%D0%B5-%D0%B8%D0%B7%D1%83%D1%87%D0%B0%D1%82-%D0%B2-%D0%B0%D0%BD%D1%82%D0%B0%D1%80%D0%BA%D1%82%D0%B8%D0%BA%D0%B0-%D0%B8%D0%B7%D0%BC%D0%B5%D0%BD%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BA%D0%BB%D0%B8%D0%BC%D0%B0%D1%82%D0%B0", "text": "Между 31 декември и 19 януари, делегация от 80 жени учени ще живеят в Антарктика, изучавайки последиците от изменението на климата. Идвайки от 35 различни страни, те вече са в град Ушуая, най-южния град на Аржентина, а в последния ден от годината ще заминат за белия континент, пресичайки пролива Дрейк.   Инициативата се ръководи от австралийската програма за лидерство на жените в областта на науката и технологиите, специализирана в изменението на климата, Homeward Bound. Тя също има подкрепата на компанията Acciona, специализирана в устойчиви инфраструктури и проекти за възобновяема енергия. От Коста Рика идва Кристиана Фигерес, която бе изпълнителен секретар на Рамковата конвенция на ООН за изменението на климата от 2012 до 2016 г. \"За мен е удоволствие да участвам в тази експедиция, която обединява две от най-големите ми страсти, енергията от възобновяеми енергийни източници и ръководството на жените\", заяви тя. Тя смята, че обществата са се ограничили да използват 50% от човешкия потенциал - този на мъжете. „С това пътуване, ние напредваме към използването на 100% от човешкия потенциал, за да постигнем по-добри резултати и да създадем по-добър свят за нашите деца\", добави той. По време на мисията учените ще пътуват до международни бази, разположени в Антарктика, и ще направят различни изследвания, с цел да намерят начини за смекчаване на последиците от глобалното затопляне.", "date": "2018.12.30", "title": "Жени-учени от 35 държави ще изучат в Антарктика изменението на климата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391018-%D1%82%D1%83%D1%80%D1%86%D0%B8%D1%8F-%D0%B8%D0%BC%D0%B0-670-%D1%81%D0%B0%D0%BC%D0%BE%D0%BB%D0%B5%D1%82%D0%B0,-%D0%B3%D1%8A%D1%80%D1%86%D0%B8%D1%8F-%E2%80%93-450%E2%80%A6-%D0%BA%D0%B0%D0%BA%D0%B2%D0%BE-%D1%82%D0%BE%D1%87%D0%BD%D0%BE-%D0%BF%D0%BE%D1%81%D1%82%D0%B8%D0%B3%D0%B0%D0%BC%D0%B5-%D1%81-8-f-16", "text": "Тези дни Фейсбук само за самолети пише. Заприличал е на списание “Криле”. Съвсем нормално – правителството обяви търг, той бе спечелен от “Грипен”, правителството отмени търга и мина на пряко договаряне за Ф-16. От това по-голям резил беше единствено появилата се после новина, че Бахрейн купува 16 от същите самолети, на цената на която ние купуваме 8. Новината е на самия сайт на “Локхийд Мартин”, всички надежди на психо-натовците, да се окаже “фейк” бяха убити при самия извор.     Но къде е проблемът всъщност? Проблемът е изобщо в идиотския конкурс за покупка на съвсем нов самолет, при това скъп и западен. Дори “Грипен” да беше спечелил, т.е. търгът да беше завършен честно, България щеше да направи една велика глупост. С 10 самолета не решаваме абсолютно никакъв проблем на националната ни сигурност. Турция има над 670, а Гърция – 450. Какво правят 10 “Грипена” или 8 F-16 срещу това? Цялата работа смърди единствено на източване на едни пари към САЩ, в замяна на подкрепа за Бойко Борисов, и между другото – източване и на едни други пари към джобовете на чиновници в България. Е, нормално е социалната мрежа да заприлича на сп.”Криле”… Какъв обаче е правилният подход спрямо окаяната ни и разсипана отбрана? Очевидно нямаме финансовия ресурс да се превъоръжим с модерно западно оръжие. Следователно – трябва просто да възстановим поне частично някогашната мощ на социалистическата армия. Т.е. трябва да попълним опразнените бройки на руски самолети и друго въоръжение, което идиотски нарязахме. При това, и много важно – не е нужно да купуваме нищо от Русия. Ако има санкции (то тия санкции кой ли не ги наруши вече), можем да пазаруваме “втора ръка” и по-евтино от бившия соц-лагер. Например можем да купим 6-7 самолета МИГ-29, за да направим поне една пълна ескадрила. Такива има десетки из Източна Европа. Можем да купим 400-500 танка Т-72 отново “втора ръка”, които да добавим към настоящите смешни 80 бройки. Можем да произведем нови БТР-ри в български заводи, а също и оръдия. Можем да подсилим и ПВО-то, защото след като е ясно, че няма как да имаме равен брой самолети, трябва поне да гарантираме, че при война, самолети във въздуха изобщо няма да има. ПВО е десетки пъти по-евтино от реални самолети. Например руското С-400 струва 400 милиона долара – колкото 3 Ф-16. А един комплект може да свали то 50-60 подобни самолета. Разбира се, не е възможно в кратък срок да се възстанови легендарната соц-армия. Тя е напълно разсипана, а онази беше градена 45 години. Но може да се възстанови някакъв минимум, който в комбинация с контрола на терена (на своя територия сме), да гарантира поне добра защита. Единственият шанс на България е да изгради “минимална интегрирана система за отбрана”. Т.е. система, съобразена с локалните условия, и всяко нещо свързано с другото. Подобна армия не би могла да настъпва извън границите ни, но би могла да отблъсне нахлуване. Идеята е сходна с тази на цар Калоян и разгрома на кръстоносците през 1205 г. Рицарската армия е била много по-силна и добре въоръжена. Помитала е всичко по пътя си, а с ограничения финансов ресурс, Калоян не е можел изобщо да създаде такава сила – с толкова броня и обучение. Той е заложил на местни по-леки части, на куманска конница, и на… познаване на терена. Победата на Калоян е триумф на военното изкуство – комбинация от различни фактори, срещу превъзхождащ противник. Точно от това имаме нужда. Имаме нужда от ПВО, което да отблъсне турските самолети. И от ескадрила, която да реагира САМО АКО НЯКОЙ СЕ ПРОМЪКНЕ. Имаме нужда от артилерия и системи “град”, които да блокират танковете, както и от 2 или три малки танкови съединения, които да “запушват пробиви”. Имаме нужда от система от бункери от предпазни съоръжения, които да забавят врага, докато можем да реагираме. В цялата тази концепция, ролята на руските модификации оръжия е ключова. Защото на нас основният ни резерв от жива сила са запасняци обучавани на тези оръжия. При война можем да мобилизираме танкисти, но не и такива, които да карат “Ейбрамс”. Те могат да карат Т-72. Можем да мобилизираме артилеристи, но стрелящи на оръдия българско и руско производство. Една подмяна на цялата платформа изхвърля зад борда всичките ни резервисти! Т.е. оставаме без мобилизационен ресурс. Ще разчитаме само на основната армия от 25 хиляди души (реално попълнени 17 хиляди). Намирате ли това за логично? Инвестицията в супер скъп западен изтребител, насред всеобщата мизерия в армията си е точно “на гол тумбак чифте пищови”. Това е едно мародерство и над армията, и над народа, лишено от всякаква мисъл, всякакъв план, и всякаква военна доктрина. Всъщност, всичко винаги започва от военната доктрина. Какви заплахи има, каква армия ни трябва за тях, как да я изградим най-евтино. При това, изобщо не трябва да се страхуваме, във военната ни доктрина да впишем например Турция като потенциален враг. Това, че сме в НАТО не значи абсолютно нищо. Гърция и Турция са врагове вътре в НАТО. Ясно е защо. Ние се правим на добрия приятел на всички, кланяме се по-ниско от земята, и накрая ни смачкват като валяк гъсеници.   На всичко това му се казва по един начин – глупост!", "date": "2018.12.30", "title": "Турция има 670 самолета, Гърция – 450… Какво точно постигаме с 8 F-16?"}
{"url": "http://www.classa.bg/%D1%81%D0%B2%D1%8F%D1%82/item/391015-%D0%BA%D1%80%D0%B5%D0%B4%D0%B8%D1%82%D0%B8-%D1%81%D1%80%D0%B5%D1%89%D1%83-%D1%87%D0%B5%D1%81%D1%82%D0%BD%D0%B0-%D0%B4%D1%83%D0%BC%D0%B0-%D0%B2-%D0%BC%D0%B5%D0%BA%D1%81%D0%B8%D0%BA%D0%BE", "text": "Президентът на Мексико Андрес Мануел Лопес Обрадор обяви в петък програма за \"кредитиране на честна дума\" за зоната Ла Лагуна, на север в Мексико.   Тези кредити, каза той, ще бъдат отпуснати на производители от града, селски стопани, на търговците и микропредприемачите, \"без документация между тях\", за да насърчат производствения сектор.   Зона Ла Лагуна е област от сливането на градовете Тореон и Матаморос, Гомез Паласио и Сиудад Лердо, които се намират между мексиканските щати Коауила и Дуранго, на север в страната.   Представяйки „Интегралните програми за развитие на Ла Лагуна\", мексиканският президент обяви също, че Nacional Financiera, банкова институция за развитие в Мексико, ще бъде базирана в град Тореон, в Коауила, като част от правителствения му план да децентрализира правителствените агенции, чиито главни щабове все още са в Мексико Сити. Лопес Обрадор направи подобно съобщение за състоянието на Табаско, откъдето произхожда, обявявайки „кредити за животновъди на честна дума\", т.е. кредитиране на малки имоти, които искат да инвестират и да изплащат не повече от 3 или 4 години, без бюрократични процедури и документи и без лихви.", "date": "2018.12.30", "title": "Кредити срещу честна дума в Мексико"}
{"url": "http://www.classa.bg/%D1%81%D0%B2%D1%8F%D1%82/item/391007-%D0%B4%D0%B0%D0%BD%D1%8A%D1%86%D0%B8%D1%82%D0%B5-%D0%B2-%D0%B5%D0%B2%D1%80%D0%BE%D0%BF%D0%B0-%D0%BA%D0%B0%D1%80%D1%82%D0%B0", "text": "карта за данъците в Европа:   Червен:  Данък печалби на компаниите   Син:  Данък върху дохода на частните лица   Зелен:  Данък добавена стойност  ", "date": "2018.12.30", "title": "Данъците в Европа (Карта)"}
{"url": "http://www.classa.bg/%D1%81%D0%B2%D1%8F%D1%82/item/391008-%D0%BA%D0%B0%D0%BA-%D0%B4%D0%B0-%D0%B8%D0%B7%D0%B1%D0%B5%D0%B3%D0%BD%D0%B5%D0%BC-%D0%BA%D1%80%D0%B8%D0%B7%D0%B0", "text": "Накъдето поеме Руската централна банка, другите развиващи се пазари я следват. Страната създаде важен прецедент миналата седмица, повишавайки лихвените проценти с 25 базисни пункта до 7,75 процента – второто превантивно увеличение от септември насам. Турция, Южна Африка и други държави трябва да вземат пример от затягането на паричната политика, коментира колумнистът на  Bloomberg  Маркъс Ашуорт. Изходът от кризата на развиващите се пазари миналото лято бе вдигането на лихвите. А при положение, че рисковете, които предизвикаха разпродаването, все още са налице, тази стратегия остава най-добрият залог за страните, които искат да избегнат повтарянето ѝ през 2019 г. Нужни са железни нерви, за да виждаш слабия ръст на местната икономика и въпреки това да повишаваш лихвените проценти, за да си сигурен, че можеш да се справиш с всякакви възможни глобални трудности. Но това са умни решения на централната банка в Русия.     Има причини на местно ниво, за да бъде Русия проактивна. Данъкът върху продажбите в страната ще се повиши до 20% от 18% през 2019 г., което вероятно за кратко ще ускори инфлацията над целевия диапазон на централна банка. А тя ще иска да укроти ценовия ръст. Освен това съществува заплахата за нови международни санкции заради действията ѝ в Украйна. По-високите лихвени проценти сега би трябвало да смекчат евентуалния натиск върху рублата. Те ще позволят на страната да възстанови и ежедневните си покупки на долари, за да възстанови валутните си резерви. Турция в същото време изглежда по-малко ангажирана с този подход. На срещата на централната банка този месец банкерите избраха да пропуснат думата „решително“ от предишните си изявление по отношение на запазването на затегната парична политика. Това може да не изглежда като голяма стъпка, но бе достатъчно да доведе до краткосрочни проблеми за лирата. Това показва колко чувствителни са инвеститорите към всеки сигнал за преждевременно връщане на болезненото повишение с 650 базисни пункта, което централната банка бе принудена да направи на 13 септември. Това огромно увеличение бе необходимо, за да се удържи твърде забързалата се инфлация и да спре срива на лирата. Но макар че нещата донякъде се нормализираха в това отношение, лирата все още е сред най-зле представящите се развиващи се валути спрямо долара, поевтинявайки с почти 2%. Макар че инфлацията се забави от пика си от 25,2% до 21,6% през ноември, тя остава близо четири пъти по-висока от официалната цел. Може да има момент през 2019 г., когато лихвените проценти може да бъдат внимателно понижени, но не и преди инфлацията ясно да е поела в посока надолу. Ако тя отново се ускори, ще са нужни още мерки, за да не се допусне повторение на тежката криза в страната – дори ако има засилен политически натиск върху централната банка да понижи лихвите. Не е зле и Южна Африка да погледне към Русия. Като най-ликвидна валута сред развиващите се пазари, рандът е изключително чувствителен на инвеститорските потоци. Ахилесовата му пета е балансът на първичния доход. Той изплаща много по-високи лихви на чуждестранните притежатели на държавен дълг от покритието му от търговския излишък върху тежките метали. Централната банка на страната наистина повиши лихвите с 25 базисни пункта до 6,75 процента на 22 ноември, но решението бе взето трудно. Гуверньорът Лесея Кганяго даде решителния глас, въпреки че прогнозите за местния растеж и инфлацията бяха понижени. Той подчерта по-затегнатите глобални условия, увеличената волатилност и влошаващите се настроения към развиващите се пазари. Мъдри думи. Въпреки това рандьт остава уязвим, поевтинявайки с над 4% спрямо долара през декември. Разумните централни банки ще искат да избегнат отново да бъдат въвлечени в глобален водовъртеж, в който инвеститорите избягват рисковете. А това значи да не си оставят вратичка да намалят темпа на увеличение на лихвите през 2019 г.", "date": "2018.12.30", "title": "Как да избегнем криза"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391009-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D1%86%D0%B0-%D0%B0%D0%BD%D0%B8%D1%81%D0%B8%D1%8F", "text": "  Св. Анисия била родом от гр. Солун. Тя била надарена с всички земни блага. Родителите й били добри, благочестиви и твърде богати, проявявали големи грижи за нейното възпитание, и тя от детство обикнала Бога повече от всичко на света. С радост изучавала Неговия закон, усърдно се стараела да изпълнява Неговата воля. Нейният ум и красота били необикновени; тя бързо напредвала във всички науки и родителите й на могли да се нарадват на дъщеря си.     Но още от ранна младост Анисия преживяла голяма скръб: тя се лишила от добрите си родители. След смъртта им тя останала едничка наследница на грамадното имение. Паднало й се насметно количество всякакви богатства: имоти, пари, златни и сребърни съдове, многоцветни облекла, украсени със злато и бисери. Но това богатство не радвало Анисия, а я плашело. Тя знаела, че в богатството има много изкушения, че то често възбужда в човека гордост и пустославие и че лесно отдалечава от Бога. Боейки се от тия изкушения, Анисия непрестанно молела Бога за помощ, молела Го да я упъти да употреби даруваното богатство за полза, а не за погубване на душата си. Най-после решила да раздаде всичко на бедните. Продавайки имуществото си, тя не определила цената му, а казала на търговеца: - Помни, че се продава имотът, който принадлежи на бедните и сиромасите! И поради това дай такава цена, каквато следва, защото Господ обича справедливостта и отплаща по справедливост! След продажбата Анисия започнала да раздава пари на бедните. Тя посещавала болници и затвори, носейки на нещастните щедри помощи. Но не само с пари помагала Анисия – тя прислужвала на болните, давала им лекарства, превързвала им раните, служела им с усърдие и любов. Като раздала богатството си, тя сама почнала да живее в крайна бедност, като прекарвала дните в работа, а нощите в молитва. В тая доброволна бедност, сред лишения от всякакъв род, тя почувствала повече душевна радост, отколкото мнозина богати в разкошните си дворци, защото не богатството съставя щастие за човека, а спокойната съвест и вътрешния мир. В това време имало ужасно гонение против християните и който убивал християнин, не се смятал по закона виновен в убийство. Веднъж Анисия отивала на църква и забелязала на улицата необикновено явление: тоя ден езичниците извършвали някакъв идолски празник. Един войник видял Анисия и извикал да спре, понеже искал да я принуди да принесе жертва на идола. Изплашената девойка се прекръстила. Войникът я запитал: - Коя си ти и къде отиваш? – Аз съм рабиня Христова и отивам на църква – кротко отговорила Анисия. – Няма да те пусна – казал войникът. – Принеси жертва на нашите богове! – и след това я хванал, за да я заведе в езическия храм. Анисия се съпротивила. Тогава той извадил меча си и я убил (298 г.). Самите езичници укорили войника за неговото жестокосърдие, като видели убитата невинна млада девойка. Християните с благоговение погребали тялото й.", "date": "2018.12.30", "title": "Св. мъченица Анисия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391010-30-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1699 г. - С указ на император Петър I в Русия е въведено летоброенето от Рождество Христово.   1703 г. - При земетресение в Токио загиват около 37 000 души.   1853 г. - САЩ купуват от Мексико южната част на Аризона и Ню Мексико   1877 г. - Избухва Трънското въстание с ръководител капитан Симо Соколов.   1888 г. - Основана е Австрийската социалдемократическа партия.   1899 г. - Открит е футболният стадион Айброкс в Глазгоу, Шотландия.   1922 г. - Образуван е Съюзът на съветските социалистически републики (СССР).   1924 г. - Едуин Хъбъл оповестява съществуването на други галактики.   1927 г. - Открито е метрото на Токио - първото в Азия.   1927 г. - Руският химик Сергей Лебедев за първи път публикува метод за получаване на синтетичен каучук.   1943 г. - Втората световна война: При петата бомбардировка на София от британско-американската авиация загиват 75 души, а над 90 са ранени.   1946 г. - В СССР е включен първият ядрен реактор.   1947 г. - Под натиска на СССР, кралят на Румъния Михай I принудително абдикира и страната е обявена за народна република.   1951 г. - С постановление на Министерски съвет в България се регламентира опазването на паметниците на културата и музейното дело.   1953 г. - В САЩ е пуснат в продажба първия цветен телевизор.   1956 г. - Приключва официалното преброяване на населението в България, според публикуваните на 17 януари      1957 г. резултати общият брой на населението е 7 629 254.   1963 г. - Открит е нефтохимическият комбинат край Бургас.   1964 г. - Започва работа като постоянен орган на ООН Конференцията на ООН за търговия и развитие.   1967 г. - В България е въведена петдневна работна седмица.   1972 г. - След заповед на американския президент Ричард Никсън се прекратяват бомбардировките на Виетнам   1985 г. - Астрономът Стивън Синот открива Пък - спътник на Уран, използвайки снимки заснети от Вояджър 2.   1992 г. - НС избира за министър-председател на България професор Любен Беров от мандата на ДПС.   1993 г. - Ватиканът и Израел установяват дипломатически отношения.   1999 г. - В Лондон маниак атакува с нож Джордж Харисън (Бийтълс) и съпругата му.   2002 г. - Изключен е Втори реактор на АЕЦ Козлодуй.   2005 г. - Открита е отсечката Шумен - Каспичан от автомагистрала Хемус.   2006 г. - В Ирак е екзекутиран чрез обесване бившият държавен глава Садам Хюсеин, осъден на смърт за геноцид.   2013 г. - Извършен е атентат в троллейбус в град Волгоград (Русия)    ", "date": "2018.12.30", "title": "30 декември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391011-72-%D0%BE%D1%82-%D1%80%D0%B0%D0%B1%D0%BE%D1%82%D0%B5%D1%89%D0%B8%D1%82%D0%B5-%D0%B1%D1%8A%D0%BB%D0%B3%D0%B0%D1%80%D0%B8-%D0%B8%D0%BC%D0%B0%D1%82-%D0%B4%D0%BE%D1%85%D0%BE%D0%B4%D0%B8,-%D0%BF%D0%BE-%D0%BD%D0%B8%D1%81%D0%BA%D0%B8-%D0%BE%D1%82-%D0%B8%D0%B7%D0%B4%D1%80%D1%8A%D0%B6%D0%BA%D0%B0%D1%82%D0%B0-%D0%BD%D0%B0-%D0%B6%D0%B8%D0%B2%D0%BE%D1%82%D0%B0-%D0%B8%D0%BC-%D1%82%D0%BE%D0%B2%D0%B0-%D1%81%D0%B8-%D0%B5-%D0%B8%D1%81%D1%82%D0%B8%D0%BD%D1%81%D0%BA%D0%B8-%D0%B3%D0%B5%D0%BD%D0%BE%D1%86%D0%B8%D0%B4", "text": "2 0 1 8-а – ВЪВ ФРАЗИ   КРАВАТА ПЕНКА: ЧОВЕК НА ГОДИНАТА     2017-а започна въодушевяващо: първото бебе, което се роди на 1 януари беше Динко от Сливен. Майка му е 13-годишно цигане, а бащата – 15-годишен смелчага-циганин. Спечелил трудно сърцето на жена си, трябвало да й обещае цяла една вафла – и така се появил Динко, и той циганче, да е жив и здрав.  Така с една вафла се ражда нов гражданин на България. Също и гражданин на Европа.  Не е малък принос към ЕС. ***  2018-а започна по-кротко: станахме „Председатели“ на Европа, дори и на Западните Балкани. Само македонците ни се опънаха, но друго не може да се очаква от тях. Трябва да не си с всичкия си, за да им имаш вяра за каквото и да е било.    Във въодушевлението си не разбрахме колко нови Динковци са ни зарадвали и по-достъпна ли е вече една вафла в Българския Рай. ***  Президентът Радев, когото Плевнелиев ревнува като разгонен рогоносец направи нещо необичайно – спомена бедняците. Тукашните, за които никой не отронва и дума, сякаш така те ще изчезнат от само себе си.  Медиите не обърнаха внимание на думите на президента. Може би се страхуват да не разсърдят някои Властници, които вече са убедени, че управляват Рая. ***  Юнкер каза, че „България е неговото вдъхновение“ – колкото да се сетим, че открай време нашите първенци, най-вече Живков и Бойко, са царе в омайването на опекуните си. ***  Извадиха новата дъвка – урока за комунизма за учениците от десети клас. И какви антикомунисти изпълзяха веднага!  Идея: Урокът за комунизма да се напише едновременно с Урока за Прехода. Но него хитреците ще го оставят за след 30 години – за да се забрави всичко. ***  Направиха Народа на нищо.  Позволиха и позволяват на мрачни типове да се отнасят към него като към парцал, да ругаят светците му, да го предизвикват всякак. Държат се с него като със смъртен враг. ***  Не съм срещал скоро политик, който да е загрижен за нещо друго, освен за собствената си съдба. Народът изобщо няма място в съзнанието на тия хора, те не понасят дори самата дума „Народ“, тя не съществува в речника им, сякаш някой им е забранил да я използват. Каквото и да се случва с него, те запазват мълчание. ***  На публиката й омръзна малебито, което минава за журналистика. ***  Пропагандата на ГЕРБ продължава да се прави съвсем небрежно, отгоре-отгоре. Като за невменяеми.  Това е пропаганда, подходяща за режим, който е абсолютно убеден в непогрешимостта си – и се изживява като недопечено тоталитарен. ***  Най-великият проект е Съдбата на Малкия човек. Но за него все не остава време. ***  По време на парламентарния контрол /2 март/ бе съобщено, че 44 процента от българските деца са в зоната на оцеляването. ***  Според доклад на ЦРУ, имаме смъртност като по време на война.  И тази констатация заслужава да бъде изчукана на фасадата на клетият ни Парламент. Съединени сме – обаче мрем като по време на война. ***  Странното е, че Настоящето съществува напълно безметежно пред погледа на Младите. Истината се процежда оттук-оттам, но те бързо я забравят, ако изобщо й обърнат внимание. ***  Софийският университет обяви нулева година за специалността „медицина“ – и това в една страна, в която здравеопазването е някаква мистерия.  Дистанцията между най-бедните и най-богатите българи продължава да се увеличава: бедняците вече се задоволяват с осем пъти по-малко от богатите.  Една пета от младите хора нито учат, нито работят.  През последните три години парите, които нашите клетници-емигранти пращат на близките си, са приблизително колкото чуждите инвестиции.  Българските ученици са на едно от първите места в ЕС по употреба на наркотици. ***  Държавата упорито разчиташе на плацебо ефекта: на пациента се дава хапче, което е напълно безполезно, но той вярва, че то лекува. Колцина все още са омагьосани от този ефект? Пребройте главанаците.  Във всеки случай, очевидно е, че оскотелият пенсионер с 200 лева милостиня изобщо не е податлив на плацебо-измамата, но това е без значение за Властта. ***  Комунистическата доктрина твърдеше, че парите ще отмрат окончателно в началото на 80-те години на миналия век. Много ги подиграваха тогавашните управници за тази фантазия – но се оказа, че в известен смисъл те познаха, макар и със закъснение: трийсетина години по-късно парите наистина отмряха за немалка част от народа.  Ако не вярвате, питайте един пенсионер – пари ли са 200 лева на месец.  Те са съвсем друго: покана да се омиташ вече от този свят, да не се моташ наоколо и нахално да тикаш в очите на Властта клетия си живот. Нямате свършване, ей. ***  Между две совалки в чужбина Бойко трябва да прави и една обиколка из министерствата си, за да провери дали персоналът там е с целия си. ***  Един милион шестотин шейсет и пет хиляди – толкова са българите, които живеят под прага на бедността.  А прагът на бедността е 351, 08 лева средномесечен доход. Осемте стотинки са много важни: вижте ни колко сме прецизни, живеете като животни, обаче ви даваме всичко, което ви се полага, включително и проклетите осем стотинки.  Да не се подлъжете от тази прецизност: значителна част от отписаните българи някак преживяват с доста по-малко от 351 лева – и осем стотинки, да не ги забравяме.  Те пък как оцеляват? На кого му пука, да се оправят, нали им даваме и осемте стотинки. ***  Не ни казват обаче, защо са отписали тия клетници от Книгата на Живота – нормалния, приличния живот? За какви грехове?  Дали пък не им отмъщават толкова свирепо, защото Отписаните са неудобни свидетели, защото още сънуват един друг живот – скромен, но, все пак, порядъчен?  Не е малко това провинение – заслужават да бъдат зачертани. Не се сещам за друго обяснение. ***  Още преди 30 години стана ясно, какво представляват ония случайници, които усърдно се запреструваха на „десни“, пък се оказаха абсолютни леваци, безподобни политически педали.  Първото, заради което се заоплакваха от соца беше, че тогава нямало банани.  Гладът за банани беше кодът на тия хора: те им липсваха, а не, примерно, Манделщам.  Примитивни хора, комплексари, плод-зеленчукът им беше хоризонта. ***  Нужно ни е Председателство, но не на Съвета на Европа – а на Българската Свяст над България на фалшификаторите. ***  Преди време Бойко се похвали, че е построил повече от Живков – и не му счупиха прозорците.  Почти в същото време стана ясно, че покупателната способност на Народа е достигнала онази от 1988 година. Най-сетне. ***  Ясно е, че приличието отдавна липсва в хаврата, която тук минава за политика – и, следователно, и в „официалните“ медии.  Те са вече само шлейфа на политиката, един придатък към нея.  Ако не беше така, нямаше да се занимават като слънчасали със сапунката „Пепеляшката Деси и нейната Пастирка Плевнелиев“. ***  Неприличието извираше отвсякъде.  Що за дивотия бе да занимават толкова усърдно публиката с перипетиите на кравата Пенка, избягала в Сърбия и щастливо завърнала се обратно.  При всеки репортаж за Пенка, телевизиите не пропускаха да отбележат, че нейният проблем стигнал до Европейския Парламент – ех, Гордост Българска.  А публиката си въобразяваше, че сме спечелили овациите на Чорбаджиите от Брюксел заради нашето Председателство.  А то, какво излезе – даваме цяло Председателство срещу една крава. ***  Продънени сме отвсякъде – обаче се загрижиха неистово за едно добиче. Направо ни казаха, че не струваме, колкото него, това е. ***  Подмяната е основният инструмент изобщо на Прехода – и цяло чудо е, как никакви хора, направо нулеви, успяха да го превърнат в зловещо оръжие.  От 30 години сръчно-подло подменят всичко – накрая направо подмениха българина с една крава. ***  Жалката истина е, че днешното Българско Единение се изразява предимно в колективното пускане на есемеси за поредните телевизионни шашми. ***  Важният въпрос е, кога нашите Властници ще се научат да разпознават онова, което е полезно за България – истински полезно, а не някаква гримаса или оригване от онова, което днес минава за „европейска политика“. ***  Живеем в странни времена: непомерен оптимизъм – който съперничи и дори превъзхожда онзи от обществото на сияйните фантазии – безсрамно и без никакъв преход, се сменя с неприкрит страх.  Фанфарите се редуват с звъна на погребалните камбани. ***  Глупостта на Големите е Библията на малките – такива като нас.  Време е обаче да четем тази Библия поне малко по-егоистично. ***  И три пъти последователно да ни предоставят Председателството, ние няма да се измъкнем от перспективата на Гетото на ЕС. ***  Телевизионните репортери все се чудят, защо искат да ги бият или поне да счупят камерите им.  Отговорът е лесен: защото обикновените хора ги приемат като адвокати на Властта. Никога обаче един министър или депутат няма да им посегне, защото само им се мазнят. ***  Врявата около чумата по животните даде възможност да се замете още един позорен факт: според проучване на Евростат, 42% от смъртните случаи у нас е можело да бъдат предотвратени. 42 процента!  Ако свържем този факт с позорната ни лидерска позиция в различни класации за смъртност, ще се изправим пред нещо нечувано. ***  Никой не брои Народа като опозиция – а не е ли тъкмо той същинската опозиция? Гласът му обаче се чува като нещо нечленоразделно – писъци по избити животни, плач от издавени села и пр. – всичко това се слива в протяжният вой на един обезверен и дори анимализиран Народ – няма кой да го преведе обаче този вой на езика на Разума. ***  Нашите политици сега пък се заоплакваха от „фалшивите новини“ – което си е истинско нахалство, като се има предвид, че тъкмо те са най-пъргавия източник на взаимно изключващи се твърдения, както и на откровени лъжи.  Те са Свещения Извор на Фалша. ***  Ако някой ден изгазим Прехода, което е малко вероятно, ще бъдем Народ, готов да понесе абсолютно всичко, всяка диващина.  Дали това ще ни направи по-прозорливи? Съмнявам се, защото прозорливостта трябва да изкара робията на друг един Преход. ***  Щяха да правят цялостна ревизия на криминалната приватизация на Прехода – а опряха до това, набързо да къдрят собствените си поправки.  Обещаната ревизия си остана тлъста лъжа.  Крайно време е някой ентусиаст да се сети и да направи една Бяла Книга на Лъжите. Докато окончателно не сме свикнали с тях. ***  Събаряха, ненаситно събаряха – и оставиха огромна част от Народа под руините на Прехода. А сега тъкмо него, Народа, искат да го изкарат виновник за бедите. ***  От КНСБ съобщиха, че цели 72 процента от работещите българи имат доходи, по-ниски от издръжката на живота им. Това си е истински геноцид – друга дума не е подходяща. ***  Кога най-сетне ще приключи игото на ремонтите на ремонтите?  Ясно е вече и за козите на баба Дора, че у нас се строи, за да се ремонтира, но, все пак, няма ли да приключи тази еуфория някой ден? ***  И къде, в края на краищата, отвеждат вечно ремонтираните български пътища?  Свенливо избягваме очевидния отговор: в безпътицата на Голямото Българско Задръстване; покрай/през безброй вече селища, напълно замрели, ако не броим оцеляващите по някакъв начин в тях „задръстеняци“. ***  Медиите ни снабдиха с ново познание за Задръстването – наскоро научихме, че българинът има втората по продължителност работна седмица в Европейския съюз, малко повече от 40 часа.  И, в същото време, на последно сме място по производителност на труда в ЕС.  Най-много се бъхтим, най-малко произвеждаме – и примирено седим в Задръстването. ***  Все гледате да се харесате на Чорбаджиите си отвън – макар че те пет пари не дават за вас.  Гледайте обаче да се харесате на Господ, нали сте много набожни – защото Черната ви сметка пред него се увеличава. ***  Катастрофата край Своге бе поредното доказателство, че Властта е безсилна да налага правила, удобно се е свила в безпомощността си. Обаче 20 души вече ги няма.  Три дни след касапницата край Своге приключи делото за Изтреблението в Аспарухово. Тогава бяха удавени 13 души. Виновни няма. Край. Забравете.  Сякаш някакъв Зъл Бог е надвиснал над нас. ***  Покажете ни човек, който знае как да се демонтира Дуращината в българската политика – и ние вечно ще го благославяме. ***  През 1989 година в страната има около пет хиляди училища – днес те са двойно по-малко.Само през последните 15 години, Властниците от всички породи съдействаха да бъдат закрити над 800 училища. Това е безподобен погром, несравним с нищо друго. 2 хиляди и 500 училища са ликвидирани, тази разруха не може да бъде сравнена с нищо друго, освен с едно ново иго, което вече поставя основите на тоталната бъдеща неукост. Тя пък, разбира се, е добре дошла за Властниците.  Българи погубват българи. ***  Първенците ни са целите лепкави от шербета, с който ги поливат медиите – в доста случаи направо незаслужено. ***  Политиката в България трябва да се прави мълчаливо.  Да мълчат като пукали – така ще е по-справедливо/праведно. Пукал политика.  Да се пуйчат колкото щат, но мълчаливо. Защото милиони хора са направо изоставени на произвола. ***  Мнозина от днешните властници всяка заран се чудят как са се домогнали до постовете си , как са се качили на трончетата си, които усърдно цапотят със златен варак, сакън, да не ги помислят за обикновена дървения.  Те дори не схващат, че седят на собствените си ешафоди, нямат толкова ум. ***  Историята стои пред вас и очаква някакъв отговор.  Дали не са ви урочасали някак – опитайте с този отговор, може и да мине. ***  Показност и оскотяваща бедност. Само дето трябва да си знаят, че хората, колкото и скотски да живеят, са изначално встрастени по други правила, от друг Господ.  И няма лесно да се отървете от тия бедняци. Ще си управлявате, те ще оскотяват все повече, но нямат да се изпарят. ***  Все се хвалят, че безработицата била рекордно ниска. Ето какво пък прикрива този рекорд: 400 хиляди от работещите българи получават заплати под линията на бедността. Това означава само едно: че са експлоатирани абсолютни бедняци, дрипави аргати. ***  Докато мрънкаха нещо и се оплакваха от хибридни атаки, Животът им нанесе камшичен удар: ВСЯКО ЧЕТВЪРТО БЪЛГАРСКО ДЕТЕ ГЛАДУВА, ГЛАДУВА И ВСЕКИ ВТОРИ ВЪЗРАСТЕН БЪЛГАРИН. По-могъща хибридна атака, сътворена от самия Живот, не може да си представим. ***  Вкопчете се в този позорен факт и разберете, кой е виновен за Глада – социализмът, комунизмът, мумията на Ленин – или нашите си тукашни мумии от последните 30 години. ***  Колко от гладуващите днес деца са утрешни убийци като Северин?  И има ли по-страшна хибридна атака, от тази на Глада? ***  Микеланджело веднъж беше казал следното: „Видях ангел в мрамора и дялах, докато го освободя“.  Нашите политици, поне повечето от тях, трябва доста да дялат, за да освободят човека в себе си.  Те сякаш са от лед – стопява се той и нищо не остава от тях, освен някаква локвичка, често кална. ***  Българската политика не е в състояние да произвежда нито истинска свобода, нито истинска човещина. Обаче от години ви тика към колективна морална катастрофа.  Всичко това може се понесе – както казваше един полски поет – само, ако се преструваме, че живеем на друго място и по друго време…", "date": "2018.12.30", "title": "72% от работещите българи имат доходи, по-ниски от издръжката на живота им. Това си е истински геноцид!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391012-%D0%BC%D0%B0%D1%81%D0%BA%D0%B8%D1%82%D0%B5-%D0%BF%D0%B0%D0%B4%D0%BD%D0%B0%D1%85%D0%B0,-%D0%BD%D0%BE-%D1%83-%D0%BD%D0%B0%D1%81-%D1%81%D0%B5-%D0%BF%D1%80%D0%B0%D0%B2%D1%8F%D1%82-%D0%BD%D0%B0-%D1%81%D0%BB%D0%B5%D0%BF%D0%B8", "text": "    Георги Готев е роден през 1958 година в Благоевград, син е на известния от близкото минало журналист Горан Готев. Завършил е испанска и португалска филология в Букурещ. Работил е към Министерството на външните работи, а през 1993 година заминава за Брюксел в състава на първата мисия на България към тогавашните Европейски общности. Бил е журналист във вестниците „Стандарт“ и „Сега“.  В момента работи в Брюксел за . Потърсихме оценката му за случилото се в Европа и у нас през изтичащата 2018 година.     –    Като човек, гледащ на страната си от Брюксел, как оценявате изтичащата година за България? –    Това беше годината на голямата бутафория. Имам предвид председателството, този голям бал с маски, които падаха. Председателството дава възможност на чужденците да научат нещо повече за страната-домакин. Но това председателство, което беше приватизирано от Бойко Борисов /покровител на Западните Балкани/, разкри, че ние сме една държава, където нищо не става, без лично той да вземе решение. Ето ви една страна, в която все едно, че няма институции или по-скоро има институции, но никой не прави нищо и чака той да даде своите „ценни“ указания.  Борисов приватизира председателството с помощта на немощния Юнкер, защото Жан-Клод се нуждаеше някой да му осигурява този комфорт. Когато го попитаха за оценка, той каза, че е успешно, защото Бойко го слушал през цялото време! Но немощният Юнкер е друга илюстрация на времето, в което се намираме, защото ЕС е престанал да бъде коректив на България, а не беше така. При комисията Барозу беше различно. Маските, за които говоря, падаха периодично, но у нас се правеха, че не ги виждат. Имаше редица скандали, като този със Ска Келер и Валери Симеонов. Видя се как българското председателство се надява да впечатли чужденците на един младежки форум с водка и разголени мацки, видя се какво представлява хотела на председателството „Маринела“ на известното семейство Арабаджиеви, видяха се и писоарите с форма на женска уста. Чужденците ги видяха, снимаха ги, качиха ги в социалните  мрежи. Видяхме и кравата Пенка, за която в България никой нищо не разбра, а цялата интрига касаеше БРЕКЗИТ. Кравата, която избяга в Сърбия, страна извън ЕС, можеше да бъде спокойно крава, която пресича границата на Ирландия – страна член на ЕС. Тоест,  крави Пенки можеше да има страшно много. Но интересното е, че у нас никой не разбра това. –    Повечето скандали не впечатляват кой знае колко европейците, тъй като в момента БРЕКЗИТ се е превърнал в толкова голямо изпитание, че става въпрос за това – дали ще оцелее ЕС. В 2019 година той прилича на едно животно, чиято лапа е хваната в капана и то трябва да прегризе лапата си, за да остане живо. Великобритания не е каква да е страна, тя е втората най-голяма икономика, тя е много успешна, в сравнение с европейската периферия. От друга страна, най-голямото разочарование на изтеклата година беше френският президент Еманюел Макрон, а в Германия никой не знае какво ще стане с Меркел. Дали ще има нова коалиция или предсрочни избори. Европа много трудно ще функционира без силно ръководство в Париж и в Берлин, а няма индикации, че такова силно ръководство ще има в тези две столици. –    Да погледнем в европейски план – ще се изнесе ли бунтът на Фрнация в други европейски държави, подобно на Испания и Гърция, и ще намерят ли бъдеща почва у нас жълтите жилетки? –    Протестните движения са много по-различни от тези, които сме виждали много по-рано. Участващите в тях не признават съществуващите партии, нито синдикатите. Жълтите жилетки във Франция идеологически изглеждат много близки на партията на Жан-Люк Меланшон. Но те не желаят той да възседне техните протести, нито Марин Льо Пен и френските синдикати, които, впрочем, са в много лошо състояние. Има нещо общо във всички тези протестни движения. Жълтите жилетки започнаха в Португалия, бунтът се пренесе във Франция и Белгия. Гениално е това, че избраха този символ – нещото, което е задължително да имаш в леката кола – жълта жилетка. Започнаха заради високите цени на горивата. –    У нас също започнаха, но доста бързо затихнаха, дали ще си остане минало? –    Има нещо сбъркано във формиране цените на горивата. Прекалено много е данъчната тежест и хората дори да не са завършили икономика, си дават сметка, че това е несправедливо и че богатството се разпределя по един доста нечестен начин. Аз виждам много голям потенциал тези движения да продължават. Въпросът е: какво следва оттам нататък? –    Либералната доктрина ли направи нечувствителни европейските политически елити към народите? –    До голяма степен това е така, защото се приемаше за даденост, че глобалиазцията е в полза на Европа. И че ако има някакви минуси около глобализацията, те са маргинални. А сега се разбра, че глобализацията е създала много големи проблеми в ЕС и недоволните са прекалено много. Според либералната доктрина, отварянето на пазарите носи само ползи, но в момента настъпва някакво отрезвяване. Либерално, обаче, не значи, че либералните партии губят своя електорат. По-скоро социалистите са тези, които в европейски мащаб губят своята подкрепа. И сигурно това ще се забележи на европейските избори. –    А кой, според Вас, ще доминира в Европарламента? –    Отново най-голямата партия ще бъде ЕНП, а социалистите, по всяка вероятност, ще се свият на около 100, дори и под сто, което е доста шокиращо за един парламент от 700 депутати. Няма да са втора сила и ще видим дали ще са трета, или четвърта. Зелените увеличават своята подкрепа в европейски план. Ще видим за България, където те никога не успяват да прескочат границата. Във всеки случай, Европейският парламент ще трябва да търси някакво проевропейско мнозинство, което вероятно ще е около ЕНП, в неголяма коалиция със социалистите. И ще спра до тук с прогнозите. –    Отново към нашата година, изпълнена с убийства, гейтове, корупция, законодателно безсилие, войнстваща посредственост – как се вмества това в европейското мислене за нормална държава? –    С оглед на трусовете в Европа, не изместиха ли социално-икономическите предизвикателства онези страхове, които бяха породени от тероризма? –    Имаше един период, до последния атентат в Страсбург, когато се създаде едно впечатление, че Европа се е справила с тероризма, на очевидно той остава една от големите заплахи. В представите на европейците миграцията е по-голяма заплаха от тероризма. Те може би са свързани по някакъв начин във възприятията им. Но напоследък е видно ,че икономическите проблеми излизат на преден план. Това, че животът на европейците става все по-труден, се превръща в проблем номер едно и всеки го усеща по джоба си. В богата Западна Европа недоволните са страшно много. –    В момента подготвяте нов сайт ЕUELECTIONSBULGARIA.COM за информация на чужденците, относно това, което се случва у нас около евроизборите. Опасявате ли се, че ако информацията Ви не се хареса на управляващите, пак ще бъдете обвинен във фалшиви новини, както това веднъж направи Лиляна Павлова? –    Да, по време на председателството аз създадох един сайт, който подразни министър Павлова и не само нея. Научих, че официално е било отправено искане този сайт да бъде спрян като опасен, на което страните-членки са се изсмяли, защото има едно нещо, което се нарича медийна свобода. Истината е, че председателството допълнително ограничи медийната свобода и виждам нужда да  се  отразява българската действителност отвън, както това правеше на времето радио „Свободна Европа“. Новият ми сайт, подобно на този за българското председателство, ще бъде на английски език и се надявам той да може да обяснява случващото се у нас на една международна публика. Нека това да бъдат добри новини.  Между другото, България, за разлика от други страни, има възможност да излъчи депутати от т.нар. “мейнстрийм”. Ако изборите са днес, ще влязат депутати в групата на ЕНП, на социалистите и на либералите. И ното един от антиевропейските и антисоциални партии.", "date": "2018.12.30", "title": "Маските паднаха, но у нас се правят на слепи"}
{"url": "http://www.classa.bg/%D1%81%D0%B2%D1%8F%D1%82/item/390999-%D1%81%D0%BA%D0%B0%D0%BD%D0%B4%D0%B0%D0%BB%D0%B8-%D0%BF%D0%BE%D0%B4%D0%BB%D0%BE%D0%B6%D0%B8%D1%85%D0%B0-%D0%BD%D0%B0-%D0%B8%D0%B7%D0%BF%D0%B8%D1%82%D0%B0%D0%BD%D0%B8%D0%B5-%D1%80%D0%B5%D1%84%D0%BE%D1%80%D0%BC%D0%B0%D1%82%D0%BE%D1%80%D1%81%D0%BA%D0%B8%D1%8F-%D0%B4%D1%83%D1%85-%D0%BD%D0%B0-%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%86%D0%B8%D1%81%D0%BA", "text": "Когато беше избран на папския пост през март 2013 г., кардинал Хорхе Марио Берголио знаеше, че изборът му е \"реформаторски\". Беше обаче неясно какво означават реформите за папа Франциск: вдъхване на нов живот на публичния имидж на църквата, справяне с глобалната криза със сексуалния тормоз от свещеници, реформиране на самия Ватикан или повеждане на католиците по света към \"пасторска промяна.\" Франциск беше принуден да бъде реформатор на многобройни фронтове през последните 12 месеца, като всичките го подлагаха по различен начин на изпитание. Сексуалният тормоз Отдавна отминаха времената, в които Франциск беше избиран за човек на годината от почти всяко сериозно издание по света. Всъщност, за първи път от избирането му на поста през 2013-а, името му не предизвика почти никакъв медиен шум с наближаването на връчването на Нобеловата награда за мир тази година. Това донякъде се дължи на факта, че 2018-а беше година, в която църквата беше споменавана в много неприятни заглавия в пресата, повечето от които се въртяха около кризата със сексуалния тормоз от свещеници: доклада от Пенсилвания; случаят с бившия кардинал Тиодор Маккарик, обвинен в сексуален тормоз над поне трима непълнолетни, както и десетки семинаристи; Чили, където оставката през май на всички епископи беше само върхът на айсберга; и австралийския кардинал Джордж Пел, бивш член на папския консултативен съвет от кардинали, който е изправен пред две дела за сексуален тормоз от миналото. Всички тези скандали означават, че тази година голяма част от политическия капитал на папата, натрупан през последните четири години, беше пропилян. Неговите призиви за защита на емигрантите и запазване на околната среда например останаха като цяло без внимание. Това беше особено видимо по време на визитата на папата в Ирландия, където медийното отразяване беше доминирано от, според мнозина, непълната и закъсняла реакция на Франциск на кризата със сексуалния тормоз. Обвинение от бившия папски посланик в САЩ в последния ден на гостуването му допълнително наля масло в огъня, въпреки че много от твърденията от архиепископ Карло Мария Вигано предизвикаха разделение на общественото мнение.     Освен другото, Вигано твърдеше, че е информирал аржентинския понтифик за обвиненията срещу Тиодор Маккарик през 2013 г. и по думите му папата не само не е направил нищо, но е отменил санкции срещу пенсионирания архиепископ на Вашингтон. Въпреки че е свързан с всяко голямо католическо събитие през тази година, стремежът към реформи на Франциск беше най-очевиден в църквата в Чили. Папата вече публично беше заставал на страната на местен епископ, обвинен в прикриване на сексуален тормоз в продължение на три години — включително и по време на визитата в Чили през януари, когато той нарече обвиненията от жертвите \"клевети\". По-късно обаче Франциск направи обратен завой и подкрепи жертвите на бившия свещеник Фернандо Карадима, свика три групи от чилийци в Рим и директно обвини епископите в тормоз, прикриване, унищожаване на доказателства и много други прегрешения. Всички чилийски епископи връчиха оставките си на папата през май, след тридневна среща във Вечния град. Досега Франциск е приел седем от тях, но още няколко глави предстои да паднат, включително и тази на архиепископа на Сантяго - кардинал Рикардо Езати, който на 77-годишна възраст е обвинен от местен прокурор в прикриване на престъпления. Чили накара Франциск да придобие по-мащабна представа за кризата и да осъзнае колко глобален е нейният мащаб. Справянето с проблема на глобално ниво стана приоритет. Това е причината той да свика всички председатели на световни епископски конференции, както и главите на източните църкви на среща във Ватикана на 21-24 февруари. В подготовка за нея, от прелатите, които пътуват, беше изискано да се срещнат с членове на паството им, преживели сексуален тормоз от свещеници. В годишната си реч към членовете на курията (базираното в Рим правителство на църквата), изнесена на 21 декември, той обеща църквата никога вече да не прикрива тези престъпления и предупреди извършителите да бъдат готови да се изправят пред човешкото и божието правосъдие. Въпреки че речта на папата беше посрещната със смесени реакции от хората, преживели сексуален тормоз от свещеници, похвалите му към журналистите за помощта им в разкриването на тези престъпления контрастират рязко с коментарите от няколко високопоставени прелати, които съдят репортери или обвиняват медиите, че са породили кризата. Реформиране на Ватикана Когато беше избран да се възкачи на папския престол през 2013-а, Франциск знаеше, че една от предпоставките за подкрепата за него е прекият му опит с нефункциониращата и бавна ватиканска бюрокрация, както и изолираността и \"затвореността\" на психологията на Ватикана за тези, които нямат особен опит в тази област. Скоро след избирането му той създаде група от осем кардинали-съветници, които да му помагат с реформата на римската курия. През 2018-а според някои източници тази група е завършила първия проект за нова конституция, която да замени предишната, гласувана по времето на папа Йоан-Павел II. И все пак няколко източници твърдят, че след повече от двадесет срещи, текстът е по-скоро копиран от съществуващата конституция, отколкото реален проект. Скоро след това папата добави към групата и държавния секретар на Ватикана – италианският кардинал Пиетро Паролин, но органът, по-рано известен като \"C9\", тази година вече изгуби трима членове-кардинали: конгоанеца Лоран Монсенгуо; чилиеца Франсиско Хавиер Еразуриз, който беше обвинен в прикриване на престъпления; и Пел, който и до момента остава в отпуск от поста си като председател на ватиканския Секретариат по икономическите въпроси. Извън работата, извършена от групата от съветници-кардинали, през 2018-а Франциск добави няколко членове на курията, мнозинството от които са италианци, и в някои случаи назначенията им не минаха без скандали. От всичките управленски органи на Ватикана, този, в който се случиха най-много промени, беше Секретариатът по въпросите на комуникациите, създаден през 2015 г. Той има върховенство над всички други комуникационни служби на Светия престол и града-държава Ватикана, включително Папския съвет по масовите комуникации; пресслужбата на Светия престол, начело на която стои американецът Грег Бърк; Ватиканската интернет служба; службата Vatican News; Ватиканският телевизионен център; и ватиканският вестник L’Osservatore Romano. Промените в този орган започнаха с разжалването на префекта му монсиньор Дарио Едоардо Вигано, след скандалното му редактиране на писмо от Бенедикт XVI във връзка с колекция от книги по теологични въпроси на Франциск. Той беше заменен от италианския мирянин Паоло Руфини, първият не-свещеник, председателстващ орган на управление на Ватикана. На 18 декември 2018 г. Франциск назначи двама други италианци там: дългогодишния наблюдател на Ватикана Андреа Торниели като редакционен директор и Андреа Монда като директор на L’Osservatore Romano. Пасторска и мисионерска промяна Последните 12 месеца бяха много бурни за Франциск, но две неща остават постоянно на хоризонта, като са видими във всяко от неговите пътувания – и в чужбина, и в Италия: младите хора и междурелигиозният диалог като средство за поддържане на мира. Това, че акцентът през 2018-а ще бъде върху младите хора, беше очевидно откакто Франциск оповести създаването на Епископски синод по този въпрос, с над 300 прелати от цял свят, събрали се в Рим да обсъдят как църквата да подходи по-добре към младите хора и да им помогне да определят призванието си. През юли Франциск посети италианския град Бари, който е на водораздела между католичеството и православното християнство. Там папата посрещна лидерите на всички големи християнски общности, присъстващи в Сирия, за да се молят за мир и да обсъдят как религията може да помогне в мирния процес в страна, която е във война през последните осем години.     И все пак вероятно най-големият пробив по отношение на реформи и пасторска промяна беше със сериозни политически нюанси: споразумението на Ватикана с Китай за назначението на нови епископи и признаването от Рим на няколко незаконно ръкоположени за такива. Въпреки че събитието не беше лишено от спорни аспекти, и много критици определиха споразумението като отстъпка от Франциск пред волята на китайското комунистическо правителство, за папата това е вратичка към това католическата църква да има по-голяма свобода да проповядва пред повече от 1 милиарда китайски вярващи.", "date": "2018.12.30", "title": "Скандали подложиха на изпитание реформаторския дух на папа Франциск"}
{"url": "http://www.classa.bg/%D1%81%D0%B2%D1%8F%D1%82/item/391000-%D1%89%D0%BE%D0%BC-%D1%81%D0%B0%D1%89-%D0%BD%D0%B5-%D0%B8%D1%81%D0%BA%D0%B0%D1%82,-%D0%B4%D1%80%D1%83%D0%B3%D0%B8-%D1%89%D0%B5-%D0%B3%D0%B8-%D0%B7%D0%B0%D0%BC%D0%B5%D1%81%D1%82%D1%8F%D1%82-%D0%BD%D0%B5%D0%B7%D0%B0%D0%B1%D0%B0%D0%B2%D0%BD%D0%BE", "text": "Европейците бърчеха нос заради самонадеяните, а често и твърде наивни политически действия на американците в света. Но представата, че САЩ могат да бъдат заместени от Китай, Русия или Турция, няма как да ги радва.         Понятието световен полицай събужда отрицателни асоциации, макар почти никой да не оспорва факта, че от полицаи има нужда. Вярно, никоя страна не се е кандидатирала за ролята на световен полицай, нито пък е била избирана с мнозинство. Също както и други държави преди тях, САЩ доброволно поеха тази задача и я изпълняваха заради собствен интерес.     Ако САЩ сега действително се откажат от нея, ще трябва да им се търси заместник. Най-логично би било ООН да поеме тази грижа. Но подобно нещо никога досега не е функционирало добре, нито пък ще се случи в бъдеще. Разногласията и противоречивите интереси на нейните почти 200 членове много често блокираха или изцяло осуетяваха колективните решения. Отделни могъщи държави нерядко налагаха волята си на останалия свят - и за добро, и за лошо. Тъкмо затова постът на световен полицай няма да остане незает и сега - макар че противното също не би било лишено от известен чар. В световната политика всеки вакуум се запълва моментално: ако САЩ се отдръпнат, ще ги заместят други. Това си проличава още отсега – например в Сирия. Русия, Турция и Иран ще са тези, които ще определят следвоенния ред в тази страна. Китай пък ще разширява влиянието си в Азия. Европейците дълго време бърчеха нос заради самонадеяните, а понякога и доста наивни политически действия на американците в света. Но перспективата в бъдеще да си имат работа с Китай, Русия или Турция като световни полицаи няма как да ги радва. Тъкмо напротив. А как стоят нещата с европейците? Имат ли достатъчно воля, а и способности да се грижат за световния ред? Те не искат да се превръщат в световен полицай, но обичат да приказват, че е редно да се „поема по-голяма отговорност“. Този израз е особено популярен в Германия – страната, която американците отдавна обвиняват, че живеела на гърба им, без да плаща достатъчно за собствената си сигурност. Далеч не всеки европеец обаче е съвсем наясно както точно означава „да се носи по-голяма отговорност“. Който иска да поеме досегашната роля на САЩ, ще трябва значително да увеличи военните си разходи, а тези пари ще липсват в различни други сфери на обществения живот. Подобна сила ще е длъжна да изпраща свои войници на бойни мисии навсякъде по света и да се примирява с неминуемите жертви. Ще трябва да понася и това, че в много части на света ще я посрещат с омраза и враждебност. Предпоставката за това е тя да е убедена в образцовия характер на своя собствен обществен ред и да е готова да го налага и на други места. Германия, например, не отговаря на нито едно от тези политически и обществени изисквания. ЕС като световен полицай? Празни мечти! Дали пък ЕС като цяло не би могъл да поеме тази задача? Като съюз на демократични държави с голяма икономическа и военна тежест, той сякаш е създаден за подобна роля. Но само на теория! Винаги, когато се е налагало ЕС да въдворява някъде ред, бившите велики сили Великобритания и Франция са поемали основната тежест. Великобритания обаче скоро напуска съюза. А Франция и Германия са прекалено различни, за да успеят да се превърнат в хармонична полицейска двойка – това се забеляза, когато се обсъждаха евентуални военни операции в Либия и Сирия. Чиста илюзия е да се очаква, че ЕС на 27-те би бил в състояние да въдворява ред в целия свят! Вместо това се очертават множество регионални центрове на власт и се създават променливи коалиции, в зависимост от това, в кой регион на света възникват кризи. Американците навярно няма вече да играят доминираща роля, но техният принос ще си остане от особена важност. Поне в обозримо бъдеще европейците едва ли ще изоставят досегашната си роля на регионална сила без истинска воля за военни интервенции. Тъкмо поради това, а и защото споделят еднакви ценности, което нерядко се забравя, европейци и американци би трябвало да се стремят към тясно сътрудничество по всички важни въпроси от световната политика. В крайна сметка САЩ – това не е само Доналд Тръмп! Германия не отговаря на изискванията", "date": "2018.12.30", "title": "Щом САЩ не искат, други ще ги заместят незабавно"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391001-%D0%B1%D1%8A%D0%BB%D0%B3%D0%B0%D1%80%D0%B8%D1%8F,-1984-%D0%BA%D0%BE%D0%B3%D0%B0%D1%82%D0%BE-%D1%81%D0%BD%D0%B5%D0%B3%D1%8A%D1%82-%D0%BF%D0%BE%D1%87%D0%B5%D1%80%D0%B2%D0%B5%D0%BD%D1%8F-%D0%BE%D1%82-%D0%BA%D1%80%D1%8A%D0%B2", "text": "Всеки от тях има своя лична история и драма – от онзи декември 1984, когато снегът в селата край Кърджали почервеня от кръв. Вилдан Байрямова представя три съдби на хора, свидетели на бруталния „възродителен процес“.         Боряна Хъзова е кмет на село Бенковски, а в онези смутни дни била служителка в администрацията, пряко ангажирана с насилственото преименуване на българските турци. В нощта на 23-и срещу 24-и декември 1984 г. Бенковски бил обсаден от танкове и войска. Чиновниците от кметствата трябвало да се явят на работа посред нощ, за да проведат технически смяната на имената. \"Беше ме срам\" „Работехме денонощно, довеждаха цели групи хора с автобуси, които бяха принуждавани „доброволно“ да попълват заявления – иначе не ги допускаха до работното им място. Противопоставиш ли се – или в Белене, или бой до смърт в милицията“, разказва Боряна.     Боряна Хъзова и Мюмюн Иляз   Онези, които не се подчинявали на заповедта, трябвало да стоят с часове навън в зимния студ, а после ги изпращали в лагер. „Онези с баретите действаха мигновено – водят някого да попълва документи, той се съпротивлява и… след минута вече го няма. Беше страшно, това не трябваше да се прави, мен ме беше срам“, казва Боряна.     Тя не можела да си обърне езика и да назове някой свой съсед с новото му име, поради което и понесла наказания. „Бях между чука и наковалнята, бях заставена да им избирам имена… че коя съм аз? Беше ме срам от всичко! Огромна грешка на БКП и непростимо престъпление бе това, а наследниците ѝ  още не са поискали прошка“, възмущава се тя. „Когато през 1989 г. започна масовата вълна на изселване към Турция, на хората им оставяха само по няколко часа да съберат най-необходимото и да поемат към нищото“, с болка си спомня Боряна. \"Родината не се забравя\"  Мюмюн Иляз, който е дошъл в кметския кабинет по личен въпрос, разказва своите преживявания от онези драматични дни: „Връщахме се от работа с миньорския автобус от рудника на „Горубсо“, когато въоръжени войници ни взеха паспортите. Цяла седмица нямахме право да ходим на работа, а когато най-сетне го разрешиха, всяка сутрин трябваше да взимаме разрешителни бележки за излизане от селото“, спомня си 72-годишният мъж.     Паметникът на убитото 18-месечно бебе Тюркян   Въведен бил вечерен час, а за пътуване трябвало да се иска изрично разрешение от кметството. „Над 20 години бях работил с българи в рудника, приятелството ни е живо и сега. И те тогава плакаха заедно с мен, началникът ни се ядосваше на партията. Забраниха коленето на курбан по байрамите, молитвите в джамията, езика, погребалните ритуали, всичко“, разказва той. Според него, България е пострадала от всичко това: „Ако не беше репресията, хората щяха още да са тук и тази земя нямаше да е пустееща. Изтръгнаха турската интелигенция, а това бяха изучени в българските университети инженери, лекари, учители, агрономи, средни специалисти“, казва мъжът. След 10 г. прекарани в Бурса съпрузите се върнали пак в Бенковски – заради въздуха на планината. За Мюмюн в България е най-хубаво, въпреки всичко преживяно преди години. „И сега сънувам ливадите на моето село, където в детството пасях животните, родината не се забравя“, заключава той.   \"Не вярвахме, че патроните са бойни, а те поваляха хора\"     Лютви Юсеин: \"Прекръстиха ме на Люцкан\"   „На 26 декември сутринта жителите на селата Каялоба, Китна и Могиляне потеглихме към Бенковски, искахме да обясним, че не сме съгласни да ни вземат имената“, разказва Лютви Юсеин, който тогава е бил на 20 години. В Могиляне товарен ЗИЛ блокирал пътя, но една голяма група от около 500 души не се подчинила на забраната да продължава похода си до кметството. Командирът на военното поделение начертал с тебешир бяла линия на асфалта – като граница, отвъд която не бива да се прекрачва, а войската започнала да стреля на месо. „Не вярвахме, че патроните са бойни, взехме ги за халосни, а те поваляха хората. Тогава беше убито 18-месечното момиченце Тюркян“, спомня си Лютви. Там на място загинали двама души, имало и доста тежко ранени, народът се разбягал. „Ние не искахме конфликт, целта ни беше само да изкажем несъгласието си. Снегът беше 40 сантиметра дълбок и просто почервеня от кръвта“, спомня си Лютви.     Портрети на жертви от т.нар. възродителен процес (Момчилград, 2018)   Два куршума улучили краката му. В болницата той лежал 3 месеца и 17 дни, през това време при него идвали цивилни служители на ДС, разпитвали защо и накъде са тръгнали хората. Взели му паспорта, наложило се да си избира ново име – от Лютви бил прекръстен на „Люцкан“. През пролетта на 1989 г. му дали 24 часа срок да напусне страната. Цялото семейство тръгнало за Турция, но след 4 месеца, прекарани в Бурса, се завърнало. а скоро след това Тодор Живков паднал от власт.", "date": "2018.12.30", "title": "България, 1984: Когато снегът почервеня от кръв"}
{"url": "http://www.classa.bg/%D1%81%D0%B2%D1%8F%D1%82/item/391002-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D1%80%D0%B0%D0%B7%D0%BA%D1%80%D0%B8-%E2%80%9E%D1%82%D1%8E%D0%BB%D0%B5%D0%BD%D0%B8%D1%82%D0%B5%E2%80%9D-%D0%B2-%E2%80%9E%D1%82%D1%83%D0%B8%D1%82%D1%8A%D1%80%E2%80%9D-%D0%B8-%D1%82%D0%B0%D0%BA%D0%B0-%D0%B3%D0%B8-%D0%B8%D0%B7%D0%BB%D0%BE%D0%B6%D0%B8-%D0%BD%D0%B0-%D0%BE%D0%BF%D0%B0%D1%81%D0%BD%D0%BE%D1%81%D1%82", "text": " на САЩ Доналд Тръмп публикува на своята страница в „Туитър” клип, на който той и съпругата му Мелания седят обкръжени от „тюлени”, съобщава The Guardian. Така Тръмп разсекретява присъствието на това елитно специално поделение на американската армия и личностите на неговите членове. След внезапното посещение в Ирак за среща с американските военнослужещи, президентът на САЩ Доналд Тръмп публикува на страницата си в „Туитър” клип, в който позира с членове на специалното поделение на американската армия, известно като „тюлените”. С това той разкрива присъствието в страната на екипа Seal Team Five и личностите на неговите членове, съобщава The Guardian.     Министерството на отбраната на страната отбелязва, че въпреки че Тръмп е главнокомандващ на американската армия и има пълномощията да разкрива подобна информация, тя е секретна. Прието е на снимките или на видеоклиповете лицата на „тюлените” да бъдат размивани, за да се крият техните личности.     В един момент Тръмп и неговата съпруга Мелания стоят в обкръжението на елитното поделение за специални задачи. В следващите кадри се вижда как те се ръкуват с военните и им поднасят подаръци за спомен. Отбелязва се, че Тръмп е публикувал клипа в мрежата веднага след като президентския самолет напуска Ирак. „Мелания и аз имахме честта да посетим нашите невероятни войници на военновъздушна база „Ал Асад” в Ирак. Господ да благослови САЩ”, написа Тръмп. Освен това Тръмп се е снимал с полевия свещеник на „тюлените” лейт. Кю Ли. „Ей, давай да се снимане”, заявил е Тръмп на Ли, разбирайки за заеманата от него длъжност. „Сигурността по време на изпълнението на бойните операции е най-важният аспект от разполагането на персонала. Истинските имена, лица и личности на бойците, намиращи се в зоната на бойните действия, обикновено се пази в строга тайна. Случайното разкриване в медиите, дори и да е направено от главнокомандващия, ще стане пропаганден бум, ако някой от тях бъде пленен от вражеско правителство или от терористична група”, смята военният експерт Малкълм Нанс, цитиран от The Guardian. Превод: В.Сергеев", "date": "2018.12.30", "title": "Доналд Тръмп разкри „Тюлените” в „Туитър” и така ги изложи на опасност"}
{"url": "http://www.classa.bg/%D1%81%D0%B2%D1%8F%D1%82/item/391003-%D1%81%D0%B5%D0%B1%D0%B0%D1%81%D1%82%D0%B8%D0%B0%D0%BD-%D0%BA%D1%83%D1%80%D1%86-%D1%81%D0%B5-%D0%B0%D0%BD%D0%B3%D0%B0%D0%B6%D0%B8%D1%80%D0%B0-%D0%B0%D0%B2%D1%81%D1%82%D1%80%D0%B8%D1%8F-%D0%B4%D0%B0-%D0%BE%D0%B1%D0%BB%D0%BE%D0%B6%D0%B8-%D1%81-%D0%B4%D0%B0%D0%BD%D1%8A%D0%BA-%D0%B4%D0%B8%D0%B3%D0%B8%D1%82%D0%B0%D0%BB%D0%BD%D0%B8%D1%82%D0%B5-%D0%B3%D0%B8%D0%B3%D0%B0%D0%BD%D1%82%D0%B8-%D0%BF%D0%BE-%D0%BF%D1%80%D0%B8%D0%BC%D0%B5%D1%80%D0%B0-%D0%BD%D0%B0-%D1%84%D1%80%D0%B0%D0%BD%D1%86%D0%B8%D1%8F", "text": "\"Ще е само справедливо гигантите от дигиталната сфера, действащи в Европа, да плащат справедлив дял от данъците. Освен евентуалната норма на европейско ниво ще действаме и на национално равнище\", заяви канцлерът Австрийският канцлер Себастиан Курц се ангажира днес страната да обложи с данък дигиталните гиганти, наричани обобщено ГАФА (Гугъл, Епъл, Фейсбук, Амазон и др.), следвайки примера на Франция, предаде Франс прес, цитиран от БТА.   Междувременно продължават преговорите с оглед ЕС да приеме данъци върху дигиталната икономика, напомня агенцията. Франция обаче смята да въведе от 1 януари данък върху дигиталните гиганти, без да изчаква решението на ЕС, и Австрия се кани да направи същото. \"Ще е само справедливо гигантите от дигиталната сфера, действащи в Европа, да плащат справедлив дял от данъците. Освен евентуалната норма на европейско ниво ще действаме и на национално равнище\", заяви Курц, цитиран в комюнике. \"Ще въведем дигитален данък в Австрия\", изтъкна той. По думите му, страните-членки на ЕС \"по принцип са съгласни, че има нужда от такова облагане\". \"Целта е ясна: става дума да обложим предприятия, събиращи колосални приходи онлайн, върху които не плащат на практика никакъв данък, например (социалната мрежа) Фейсбук и (компанията за електронни продажби) Амазон\", уточни Курц. Канцлерът е възложил изпълнението на задачата на своя финансов министър Хартвиг Льогер, който ще представи подробности за новия данък в началото на януари. След това дигиталният данък ще влезе в сила в рамките на фискалните реформи, замисляни от австрийския кабинет до 2020 г. От своя страна френският данък за дигиталните гиганти няма да обхваща само преките продажби, но и приходите им от реклама, уебсайтове и препродаване на лични данни. Според действащото европейско законодателство американските хай тек гиганти могат да декларират всичките си европейски приходи в произволно избрана страна-членка на общността и на практика се насочват към държави с ниски данъци като Ирландия, Холандия и Люксембург. Така дигиталните компании плащат в ЕС като данъци средно 9 на сто срещу 23 на сто за останалите фирми, изчисли еврокомисарят по въпросите на конкуренцията Маргрете Вестагер.  За вземане на решение по данъчните въпроси се изисква консенсус на всички страни от ЕС, но проектодирективата, целяща по-ефикасно облагане на ГАФА, среща съпротива от страна на Ирландия, Дания и Швеция; съмнения изразява и Германия, отбелязва агенцията.   \r\n  ", "date": "2018.12.30", "title": "Себастиан Курц се ангажира Австрия да обложи с данък дигиталните гиганти по примера на Франция"}
{"url": "http://www.classa.bg/%D1%81%D0%B2%D1%8F%D1%82/item/391004-%D0%BB%D0%B0%D1%82%D0%B2%D0%B8%D1%8F-%D0%BE%D1%82%D0%B2%D0%B0%D1%80%D1%8F-%D0%B0%D1%80%D1%85%D0%B8%D0%B2%D0%B8%D1%82%D0%B5-%D0%BD%D0%B0-%D0%BA%D0%B3%D0%B1", "text": "След дълги дискусии Латвия разсекрети данни за бивши агенти на КГБ на своя територия. \"Картончетата\" ще изяснят една тъмна страница от историята на Латвия, макар че много от досиетата  са изнесени или унищожени.         В края на декември на сайта на Латвийския държавен архив беше публикувана първата част от имената на действали в Латвия агенти на бившия Комитет за държавна сигурност (КГБ). Съгласно закон, приет от латвийския Сейм в началото на октомври, архивните данни ще бъдат оповестявани на части. Най-напред бяха публикувани данни за агентурната мрежа на КГБ в Латвия. Сътрудниците на Центъра за документация на последиците от тоталитаризма са сканирали данните за общо 10 612 картотекирани по азбучен ред. Всяко картонче съдържа името, фамилията, националността, датата и мястото на раждане, местоработата и заеманата длъжност на вербуваното лице. Посочва се също кой го е вербувал и към кой отдел на КГБ е бил заведен.     Сградата на КГБ в Рига   Достъп до архивните документи е възможен само след предварителна регистрация. От Центъра за документация сочат, че изучаването на архивните данни едва ли ще е лесно, първо защото не е предоставена възможност за търсене по различни критерии. Освен това за латвийските изследователи е трудно да разчитат картончетата, които са били попълвани на ръка и то на руски език. Хората са живели в страх   „От изследователска гледна точка би било по-подходящо, струва ми се, архивните документи да се публикуват наведнъж и изцяло – и то след като вече разполагаме с научни коментари  и обяснения на историци. Това би ни позволило да опознаем цялата дейност на КГБ и да имаме по-точна представа за конкретните случаи“, посочва директорът на Латвийския национален архив Мара Спруджа. С отварянето на досиетата бившите сътрудници на КГБ ще имат и възможност да обяснят своята гледна точка, да разкажат своята история“, казва Солвейг Круминя-Конкова от Института за философия и социология. „А учените ще могат да си съставят представа как е било в действителност. Нека обаче напомним, че става дума за интерпретиране, тъй като в архива на КГБ няма неопровержими доказателства. Досиетата са унищожени или се намират в Москва“, обяснява изследователката. По повод приетия през октомври закон за публикуването на документите от архива на КГБ президентът на Латвия Раймондс Вейонис отбеляза, че това е в интерес на обществото, което ще може „да прелисти тези тъмни страници от историята на Латвия и латвийския народ“. Той подчерта, че публикуваната тази година информация ще бъде непълна и за деянията на конкретните хора не бива да се съди само по данните в картотеката. Не бива да се прибързва с изводите, трябва да изчакаме и да се запознаем и с допълнителните информации, предупреди той. „Прибързаните изводи биха могли да изкривят истинската картина“, изтъкна Вейонис. Повечето досиета са или изнесени, или унищожени А много допълнителни информации явно няма да има, защото повечето лични досиета на сътрудниците на КГБ са или изнесени, или унищожени. Все пак в Латвийския държавен архив се съхранява в дигитален вид база данни за КГБ под кодовото наименование „Делта“. Тя съдържа отчети за дейността на КГБ в периода между 1977 и 1990 година. От май идната година въпросните данни ще бъдат достъпни за историци, юристи, журналисти и някои студенти. А готово ли е латвийското общество за огласяване на съдържанието на архивите и няма ли това да се превърне в повод за саморазправа? Историкът и член на научно-изследователската комисия за изучаване на дейността на КГБ Оярс Степенс смята, че няма основание за такива опасения. Онези, които са сътрудничили на КГБ, са разполагали досега с достатъчно време, за да направят признания и да разкажат как са ги завербували. Освен това малка част от съдържащите се в картотеката стотици имена ще се окажат познати на обществото. Историкът смята, че не е изключено някои хора, които открият имената си в картотеката, да се опитат съдебно да докажат, че са невинни Както сочи практиката, в повечето случаи съдът е признавал, че наличието на картонче само по себе си не доказва, че лицето е сътрудничило на спецслужбите. Латвия е независима държава от 27 години насам и през това време са били водени 298 съдебни разследвания за вероятно сътрудничество с КГБ, но само в 9 случая е било доказано, че лицето е сътрудничило на службите. „Наказан съм за своето високомерие“ Преди пълното отваряне на архивите все повече представители на интелигенцията правят признания, че са сътрудничели на ДС. Сред тях са поетът Янис Рокпелнис, син на автора на химна Латвийската съветска република, лекарят и бивш политик Георгс Андреевс, бившият лектор в Латвийския университет Иварс Лацис и др. В признанието си, публикувано в известен литовски вестник, Янис Рокпелнис пише следното: „Не знам дали името ми е в картотеката. Но сам се разобличавам, защото имам съвест. Пред очите ми е все този дълбок пресъхнал кладенец, на дъното му – пръст, а под нея – труп. Имам чувството, че съм убиец и нося този труп в себе си. Аз унищожих живота си, себе си и честта си. Наказан съм за своето високомерие и гордост. Защо си признавам? Защото съм вече възрастен и ако внезапно умра, искам съвестта ми да бъде чиста.“ За да се установи ролята на всеки, чието име се съдържа в картотеката на КГБ, трябва да бъде създаден научно-изследователски център – така, както това беше направено в Естония и Литва, изтъкват историците. Засега в Латвия не могат да си позволят такъв център, защото няма кой да го финансира. ", "date": "2018.12.30", "title": "Латвия отваря архивите на КГБ"}
{"url": "http://www.classa.bg/%D1%81%D0%B2%D1%8F%D1%82/item/391005-%D0%B3%D0%BE%D1%82%D0%BE%D0%B2%D0%B0-%D0%BB%D0%B8-%D0%B5-%D1%80%D1%83%D0%BC%D1%8A%D0%BD%D0%B8%D1%8F-%D0%B7%D0%B0-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE", "text": "Председателят на Европейската комисия Жан-Клод Юнкер изрази съмнения дали правителството на Румъния е напълно наясно с това какво означава да си начело на Съвета на ЕС за шест месеца. Румъния поема европредседателството от Австрия на 1 януари 2019 г.     Притесненията си Юнкер изразява в интервю за германския вестник \"Welt am Sonntag\". Там отбелязва, че Румъния технически може да е \"добре подготвена\", но същевременно председателят на ЕК се съмнява, че правителството има воля \"да се изслушват другите и да се оставят настрана личните тревоги\" - нещо, което според него е от голямо значение. Юнкер изразява притеснението си, че политическата нестабилност в Румъния няма да създаде представата за единство на европейската сцена. Според него в една държава е необходим \"единен фронт\", за да може по време на европредседателството да се промотира единността в Европа. През ноември доклад на Европейската комисия посочи, че Букурещ не прави достатъчно за спазване на върховенството на закона и за борбата с корупцията. Зам.-председателят на ЕК Франс Тимерманс коментира миналия месец, че в някои отношения събития в Румъния през последната година са били стъпка назад в сравнение с прогреса, постигнат за последните 10 години. Също миналия месец президентът на Румъния Клаус Иоханис призна, че страната не е готова да поеме европредседателството.", "date": "2018.12.30", "title": "Готова ли е Румъния за европредседателството?"}
{"url": "http://www.classa.bg/%D1%81%D0%B2%D1%8F%D1%82/item/391006-%D0%B8%D0%B7%D1%80%D0%B0%D0%B5%D0%BB-%D0%BE%D1%82%D0%B3%D0%BE%D0%B2%D0%BE%D1%80%D0%B8-%D0%BD%D0%B0-%D1%80%D1%83%D1%81%D0%B8%D1%8F", "text": " и Израел отново се карат. Последните въздушни удари на израелските военно въздушни сили на сирийска територия доведоха до ново нарастване на напрежението между двете страни, пише Die Zeit. Както отбелязва немското издание, Русия обвини еврейската държава за нарушаване на суверенитета на Сирия, на което обаче получи ясен отговор: \"Израел ще защитава червените си линии навсякъде\".     Руската федерация и Израел отново се карат, пише Die Zeit. Последните въздушни удари на израелските военновъздушни сили по Сирия доведоха до ново увеличаване на напрежението между Москва и Тел Авив, пояснява немският вестник. „  - съобщава изданието. Тези дни израелската авиация нанесе удари по цели близо до Дамаск, което е довело до повреди на склада за боеприпаси и трима сирийски войници са ранени. В същото време, ПВО на Сирия успя да свали повечето от изстреляните ракети, уточнява Die Zeit. Израелските въздушни удари по сирийска територия са  , заявиха е Министерството на външните работи на Русия. На свой ред, Министерството на отбраната на Руската федерация нарече действията на Тел Авив \" , поради което е създадена   за два пътнически самолета. Премиер министърът на Израел Бенямин Нетаняху обаче отхвърли обвиненията на руската страна, продължава немското издание. , написа Нетаняху в своя Twitter. Според него Израел  Досега Израел не е потвърдил официално нанасянето на въздушни удари по цели в Сирия, подчертава Die Zeit. Министерство на отбраната на Израел съобщи само, че израелската система за противовъздушна отбрана е реагирала на  . През септември, напомня изданието, отношенията между Русия и Израел се усложниха, след като сирийските военновъздушни сили свалиха руски военен самолет. Москва тогава обяви именно Тел Авив за виновник за инцидента, тъй като ракетата е била изстреляна по бойните самолети на израелските военновъздушни сили, отбелязва Die Zeit. Превод: М.Желязкова", "date": "2018.12.30", "title": "Израел отговори на Русия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390997-32-%D0%BE%D1%82-%D0%B6%D0%B5%D0%BD%D0%B8%D1%82%D0%B5-%D0%BF%D0%BE%D0%BB%D1%83%D0%B4%D1%8F%D0%B2%D0%B0%D1%82,-%D0%BA%D0%B0%D1%82%D0%BE", "text": "Обикновено говорите ли си мръсотии в спалнята? В следващите редове ще ви дадем няколко идеи, с които бихте направили сексуалния си живот доста по-цветен.  Вече ви показахме коя   половинката. Разкрихме ви и    Много двойки използват мръснишки разговори, за да запалят страстта в леглото. С това обаче много трябва да се внимава, защото ако кажете нещо не на място, може да развалите всичко и да убиете цялата възбуда. За да избегнете това просто трябва да видите кои извратени думички ще влудят половинката, вместо да спрат нещата. Сега ще ви ги разкрием     Проучване, направено с 5300 дами установи кои са най-възбуждащите фрази в леглото. Явно те могат да направят истински чудеса в спалнята. Най-популярната фраза е „толкова ми е хубаво”, поне това сочат отговорите на 32% от дамите. Жените явно харесват и по-мръснишки фрази, като „чукай ме по-силно”, която е фаворит на цели 21% от представителките на нежния пол. На трето място се нарежда „нуждая се от теб”, която според 19% от дамите е много възбуждаща. На последните места остават „обичам тялото ти” и „възбуждаш ме много.", "date": "2018.12.30", "title": "32% от жените полудяват, като..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390998-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-30-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Препоръчително е да се заредите с търпение и да усилите волята си, в противен случай вашето самочувствие, ще е на нула. А това засяга всичко, което правите. За нови проекти не е най-добрият ден, но е време да завършите старите дела. В личния живот, трябва да си поставите приоритети. И по-малко слушайте, какво говорят вашите близки. ТЕЛЕЦ ( 21 април - 21 май )  Ще е добре, да изоставите лошите си навици, да се почувствате по-уверени, както морално, така и физически. Възможно е не само кавга, а истински скандал в семейството. Ако си затварите устата, тогава всичко ще се размине, без последствия. Между другото, не се захващайте с няколко задачи наведнъж. Вечерта, посветете на любимия човек. БЛИЗНАЦИ ( 22 май - 21 Юни ) Не се препоръчва да разпръсквате енергията си, за несъществени задачи. Освен това, днес ще е необходимо да решите битови, технически и финансови проблеми. Отлично ще се проведат, правни консултации, инвестиции в бизнеса и подписване на документи за недвижими имоти. Може да промените не само прическата, но и цвета на косата си.   РАК ( 22 юни - 23 юли ) Днес, ще трябва да се съгласявате с всичко, което шефовете ви кажат. Основното е, да не спорите, а само да кимвате с глава. Подобно поведение, ще бъде ефективно и безобидно. За да предпазите нервната си система от стрес, трябва добре да се наспите и да се храните с нискокалорични храни. ЛЪВ ( 24 юли - 23 август ) Очаква ви прекрасен ден, но от възпитателните процеси няма да може да избягате. Вярно е, че вие няма да се занимавате с тях, а колегите или близките, които ще ви критикуват. Не се обиждайте, а изслушвайте всяка дума с подчинен израз. От финансовите загуби, ще трябва да избягате, а не да се оттеглите. Бъдете колкото е възможно, по-икономични. ДЕВА ( 24-ти август - 23 септември ) Трябва да мислите и грижите повече за близките си, вместо да преследвате големите пари. В противен случай, ще загубите цялата си духовност. Домашните задачи трябва да бъдат на преден план, както и грижата за здравето. Възможно е да имате проблеми, със ставите. Вечерта по-добре прекарайте със семейството, а не с приятелите. ВЕЗНИ( 24 септември - 23 октомври) Днес може съзнателно да се уедините, за да не си навличате много проблеми. Общуването и запознанствата, днес не са за вас, те само ще влошават ситуацията и настроението ви. От спомени за минала любов, ще ви разсее близък приятел. Той ще ви покани на разходка из града или на кино. Не се отказвайте от нищо.   СКОРПИОН ( 24 октомври - 22 Ноември ) Днес, ще бъдете олицетворение на учтивостта, при това искренна, а не престорена. Към вас, ще се обръщат за помощ, дори онези, които преди не са се осмелявали да го направят. По време на спортни или активни игри, трябва да бъдете по-внимателни. Има шанс за наранявания или травми. По-добре, прекарайте деня у дома.   СТРЕЛЕЦ ( 23 Ноември - 21 Декември ) Трябва да бъдете изключително внимателни, при избора на съюзници. Същото се отнася и за приятелите, вярвайте само на проверените. Внимателно обмисляйте предстоящите инвестиции, за да не останете без нищо. В любовта, може да се появи съперник. Колкото и странно да изглежда, това само ще ви провокира. Просто не действайте, твърде наивно. КОЗИРОГ (22 Декември - 20 януари ) Днес, ще сте заобиколени от хора с най-добри намерения. Това може да са очарователни непознати, нови колеги и дори съседи. Всички, ще се радват да подкрепят и споделят най-съкровените си мисли. Необходимата информация за творческата ви работа, ще откриете на сайтове в мрежата. Само не оставайте в интернет до сутринта.  ВОДОЛЕЙ ( 21 януари -  19  февруари ) Днес са възможни, много неочаквани събития и приятни мигове. Не е изключено пристигането на гости от далеч, скъп подарък и покана за среща. Новини, касаещи любимия човек, също ще ви донесат ярки емоции. Само финансовата сфера, уви, ще остане непроменена. Е, време е да потърсите нова работа или да започнете свой бизнес.   РИБИ ( 20 февруари - 20 март ) Ще е добре, да закалите тялото си, като приемате повече витаминни. Яжте повече зеленчуци и плодове, така че през студения сезон да не се разболявате. Много ценна информация, ще научите от човек, с когото много години не сте се виждали. Това ще ви тласне към нови постижения и ще ви зареди с оптимизъм. Особено в работната сфера.", "date": "2018.12.30", "title": "Дневен хороскоп 30 декември"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390996-%D1%81%D0%B5%D0%BA%D1%81%D0%B1%D0%BE%D0%BC%D0%B1%D0%B0-%D0%B2%D0%B4%D0%B8%D0%B3%D0%BD%D0%B0-%D0%BA%D1%80%D0%B0%D0%BA%D0%B0%D1%82%D0%B0-%D0%B8", "text": "Сексапилната футболна съпруга Уанда Нара за пореден път демонстрира перфектните си форми с празнична фотосесия, радвайки феновете си в социалните мрежи. Половинката на аржентинския голмайстор Мауро Икарди от Интер е в доста предизвикателна поза на последната снимка, с която пожелава на последователите си хубав край на седмицата.   Иначе Уанда Нара и Мауро Икарди се наслаждават на празниците в компанията на техните деца. Заради претоварения график на футболиста с мачове на „нерадзурите“ в Серия „А“ двамата посрещнаха Коледа в Милано, а Уанда се снима в секси червена рокля специално за празника.              ", "date": "2018.12.30", "title": "Сексбомба вдигна краката и..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390994-%D0%BF%D0%B5%D1%82%D1%8F-%D0%B1%D1%83%D1%8E%D0%BA%D0%BB%D0%B8%D0%B5%D0%B2%D0%B0-%D0%BF%D1%80%D0%B8%D0%B7%D0%BD%D0%B0", "text": "- В много празнично настроение. При мен, когато завали първият сняг и започнат коледните реклами по телевизията, вече ми мирише на Коледа, а за мен тя е любов в действие. Коледа е едно вълшебство и колкото и изтъркано да звучи – всички пътища тогава водят към дома. Толкова много обичам Коледа, че ако мога цялото това коледно настроение да го консервирам, примерно, и да си отварям по един буркан във всички месеци от годината, бих го направила веднага. Би било страхотно! Човек не бива да се сеща да обича, да дава и да прави благотворителни дела само на Коледа. Всички месеци от годината са важни и трябва да са пълни с любов. Това е периодът от годината, в който винаги се връщам в родния си град, спомням си родната си къща, как се събирахме цялото семейство на масата край огъня. И всичко се правеше с малко пари, но с много любов. Вкусът на този празник за мен е неповторим. Отделно родният ми град неслучайно е наричан „малкият Йерусалим”, защото във всеки един квартал има църква. Има над 40 параклиса. По време на празнични литургии камбаните на всички църкви започваха да бият и градът се изпълваше със светлина и коледно вълшебство, настръхвам, когато се сещам за това, уникална енергия. Днес аз се старая да правя у дома това, което някога правеше мама – с изключително много обич и желание. И сякаш наистина има някакво вълшебство, защото всичко, което пипна на Коледа – и в кухнята, и в дома, ми се получава от раз. Всички много обичат да бъдат при мен на този празник и ми се иска да бъда този притегателен център не само на сцената, но и в живота. - Да, на 11 декември в зала 1 на НДК! Наистина беше много грандиозно събитие, организирано от BG Music Company и Влади Славов. Концерт, свързан със златните хитове и най-доброто от българската музика, който събра някои от най-популярните родни изпълнители, един букет от легенди, които направиха своя коледен подарък на всичките си фенове. Беше уникално шоу с невероятна енергия! Изпяхме песни, които вече четири поколения българи пеят и обичат. Мисля, че тази жажда към тази музика, за която говориш, е огромна, защото стойностното винаги оцелява във времето, като един катализатор! текстовете им са стихове, поезия, музиката е уникална, а музикалните, свирили и правили аранжиментите, са от най-добрите. Винаги, когато сме ги пели, не е имало компромиси. И как днес да не са вечни тези песни, как да не преборят годините?! Винаги ще е така. Да съм жива, здрава и обичана, аз ще мога да пея песните си, записани преди 30-40 години, и след още 20 години. Докато, примерно, кажи ми как момичето, което сега пее „каква съм газелка, антилопка”, ще може ли да запее същото след 40 години? - Ето защо нашите песни са вечни! Те са направени толкова стойностно, че минават през времето и остават евъргрийни. Днес има много еднодневки сред певците. Идват, проблясват, а после изчезват. Идват нови и нови. Всеки казва своето, но на клона се задържат само качествените. - Много точно го определи, както винаги! Направо ми прочете мислите. Ние имаме толкова спомени с всички колеги от толкова емблематични фестивали, като „Златният Орфей”, „Мелодия на годината”. Един път един е получавал награда, друг път друг, но всеки се е интересувал от останалите, следели сме творчеството си. Едно време, когато често пътувахме от град на град, имаше доста любопитни моменти. Ето един от тях. Тъй като организаторите все се стараеха да ни бъде комфортно, удобно, прекрасно, често ни настаняваха в най-добрите апартаменти по хотелите. Така един път се случи аз да бъда в президентския апартамент на един от хотелите заради свое участие, а седмица по-късно в същия да настанят и колегата ми Георги Христов. И на практика спяхме в едно и също легло. Дори си оставяхме бележки с чувство за шега под дюшеците (смее се). Бяхме като едно огромно музикално семейство. Радвахме се на успехите си. Не е като сега – завист, злоба, интриги. Тогава често си правехме купони до зори. С повечето колеги сме приятели и в живота още от периода, когато тази музика беше на пиедестал в България. Днес има други музикални стилове, други нрави, но стойностното няма как да го забуташ в ъгъла. Можеш да го изместиш малко, но то винаги ще присъства. Няма как да скриеш един диамант, защото с времето той става все по-безценен. Затова и нумизматичната стойност на нашата музика постоянно се увеличава. - Това е така, факт. На мен догодина също ми предстоят 2 по 20 на сцената, да не кажа 40 от суета (смее се). И ще направя един прекрасен концерт в София, както и концерти в Летните театри на България. Радвам се и когато колегите го правят. Присъствам на всеки един техен концерт. Бях на първия ред в публиката и на концерта на Нели Рангелова, и на Марги Хранова, и ще продължавам да го правя. Обичам колегите си и с времето ние ставаме все по-ценни.   - Между другото често ме питат защо не седна и не опиша хилядите спомени, които имам, защото съм била къде ли не по света. Тончо Русев, Бог да го прости, ми беше казал преди време: „Петя, моето момиче, ти пътуваш много, имаш страхотни изяви, концерти, фестивали.  Всеки ден сядай и пиши по една страничка, за да не забравиш нещо и да можеш да го опишеш един ден”. Е, беше много прав. Аз не го направих, но в главата ми е пълно със спомените, с емоцията. Може би трябваше да го послушам… Ще се мобилизирам да направя нещо такова, защото не е важно къде съм пяла и какви награди съм взимала, а какво се е случило покрай това, какво е било в сърцето ми. Мигове, мигове, мигове, които свързват всичките тези 40 години на сцената. Искам да оголя душата си, да покажа коя съм. - (смее се) да, при мен метаморфозите са не само във вокално, но и във визуално отношение. Това е моето хоби и начин да съм свободна и различна. Сега, на 11 декември, съм заложила на лилаво-розовия цвят за косата, освен това, понеже ми омръзна да нося този екстеншън, ще бъда съвсем естествена на сцената. И благодаря на Бога, че след толкова стресиране на косата – бои, лакове, тупиране, какво ли не, тя още не ме е изоставила, и е все така гъста и дълга. На големия си концерт догодина обаче, Днес е лесно, можеш през 15 минути да си сменяш прическите, цвета на косата. Едно време беше трудно. Говоря за преди 25 години, когато бях с дълги плитки до кръста – но тогава нямаше фирми, които предлагаха такова сплитане, а съм ходила при две момичета от Гана в Студентски град, за да ми плетат по два дена тези плитки. Помня как, когато ходех тогава в Русия, защото много често имах участия там, руснаците се изумяваха. „Ооо, прическа в полете! Красивая! Прекрасная! Замечательная певица!”, така коментираха. Тогава Филип Киркоров, като видя плитките, и каза, че иска и той да си направи. Така бутах бебешката количка със сина си в Южния парк, а хората ме гледаха с въпросителни в погледа. Днес вече не е трудно да си ексцентричен. Аз винаги ще измисля с какво да изненадам публиката си, но по-важно е, че толкова години вече гласът ми не ме изоставя – без да съм си правила никакви операции или да имам намеси от фониатри. Благодаря на моя проф. Анастасов, който ми е направил такава постановка на гласа, че да пея часове наред и в най-високите октави, без гласът ми да пресипва или да пада. Имам желязна подготовка, а това е от определящо значение. Повечето ми колеги имат по няколко операции на гласови връзки, много от младите пък водят толкова нездравословен живот, с тези клубове по цели нощи, че гласовете им са застрашени сериозно. После се оплакват, че не могат да изпълнят тази или онази песен… Изумявам! Тази година на джаз феста в Банско, например, излязох с репертоар от 12 песни с Биг бенда на Благоевград. Пях песните, с които съм печелила фестивалите у нас и в чужбина в оригиналните тоналности, без да смъкна и един тон, а публиката просто пощуря! Ларинксът се оказа най-здравият мускул в моето тяло. Много се грижа за него и смятам, че ако и той продължава да не ме предава, може и на много късни години да изненадвам с гласа си.   - Ами да, защо не. Ще пасна много на някой мюзикъл или пък за театър, защото това ми е в кръвта. Още от дете съм участвала в различни пиеси и постановки. Винаги съм работила и с балет, както и с добри хореографи. Мога и чудесно да танцувам, защото имам уникална двигателна култура, ти знаеш. - (смее се) да. Всеки ден, да. Ако е хубаво времето, задължително минавам ежедневно преди обяд по минимум 5-6 километра в Южния парк. А ако не е – се качвам вкъщи на велоергометъра за поне час и половина. И точно заради този тренинг и физическа подготовка, след това на сцената ми е много лесно, не се задъхвам, като фурия съм. Освен това работя много добре и с диафрагмата си. - Ооо, много екстремни неща съм правила (смее се). Един път се качих на въздушен балон, но не къде да е, а пред църквата на Червения площад в Москва! Тогава моите продуценти бяха решили да правят рекламен клип за участията ми в Большой концертной зал России (Голямата концертна зала в Русия, б.а.) и по стадионите. Бяха захванали с едно въже този балон и идеята беше аз да излетя с него, а през това време да се показват рекламни клипчета от залите, в които съм пяла. В този период аз бях суперзвезда в Русия и залите ми бяха претъпкани. Руската телевизия ме канеше често на интервюта в най-елитните им предавания и радиа. Снимах там и първия кино клип, заснет с техни актьори, който струваше тогавашни половин милион рубли.   Ето и още един много екстремен спомен за мен. Преди години съпругът ми Тони много обичаше високите скорости. Карал е страшно бързо из България, но пък сме хващали всички участия. Например по Нова година, когато съм имала и по 10-12 участия за деня. И ако нямаш добър шофьор, нямаш шанс. Понякога обаче, съм изпитвала откровен страх, защото той е карал наистина адски бързо. Един път трябваше да стигнем до спортната зала в Ямбол. Тони пак караше с уникално висока скорост и ни спряха катаджии в самия град. А преди това аз поне 100 пъти му бях казала да намали тази скорост! И щом ни спряха, аз първа скочих от колата и викам на полицая: толкова му бях насъбрала. А полицаят седи, гледа и казва: „Е, хайде, другарко Буюклиева, дайте един автограф и си отивайте на концерта” (смее се). В друг случай пък сме подминали, без да разберем, полицейска кола и в един момент виждам, че ни гонят и се чудя защо, извадиха дори и синята лампа. Спират ни и казват: „А, Петя, пак ли ти, бе? Пак с тези скорости… По-напред е станала една катастрофа, а ние не можем да ви настигнем, за да ви кажем да карате по-бавно, да не направите и вие беля”. И накрая пак: „Айде, айде, толкова сте виновни... дайте сега един диск и продължавайте”. (смее се)", "date": "2018.12.30", "title": "Петя Буюклиева призна..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390995-%D0%BD%D0%BE%D0%B2-%D1%81%D0%B5%D0%BA%D1%81%D0%B8-%D0%B0%D0%B2%D1%82%D0%BE%D0%BA%D0%B0%D0%BB%D0%B5%D0%BD%D0%B4%D0%B0%D1%80-%D1%81", "text": "Възхитителни хубавици от Беларус се снимаха за календара SunDay 2019, а пък по традиция една от тях стана победител в едноименния автомобилен фестивал. И този календар определено заслужава достойно място сред другите подготвени за вас и вече показани в auto.blitz.bg. В допълнение, това не е просто календар - момичетата, попаднали на страниците му, са преминали внимателен подбор. През юли 2018 г. над 200 момичета от цял Беларус  са взели участие в конкурса за красота на автомобилния фестивал SunDay. 12 от най-красивите от тях станаха героини на календара, а титлата спечели 20-годишната студентка Маргарита Русак от Пружан. Подгласничката е 21-годишната Юлия Самуйло от Полоцк.     Снимките за календара са се състояли в деня на фестивала до уникалните автомобили на участниците, сред които са легендарните Chevrolet Corvette Grandsport, Cadillac Eldorado, Audi Quattro и VW Beetle, както и поръчкови проекти като камион Mazzy и мотоциклетът \"Гагарин\", Ford Mustang с мощност от 1000 +  к.с. и така нататък.     Мис SunDay позира в Audi Quattro. Рали купето от 1984 г. е възстановено в Рига, неговата мощност е около 500 к.с. Красавицата, класирала се на второ място, позира на фона на VW Beetle от 1965 година.                                           ", "date": "2018.12.30", "title": "Нов секси автокалендар с..."}
