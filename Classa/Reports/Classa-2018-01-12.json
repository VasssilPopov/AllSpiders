{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/377293-%D0%BB%D0%B8%D0%BA%D0%B2%D0%B8%D0%B4%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D1%81%D0%BF%D0%B0%D1%81%D0%B8%D1%82%D0%B5%D0%BB%D0%B5%D0%BD-%D0%BA%D0%BE%D1%80%D0%B0%D0%B1-%D0%BF%D0%B5%D1%80%D1%83%D0%BD-%D0%BF%D0%BE%D0%B4%D0%B3%D0%BE%D1%82%D0%B2%D0%B5%D0%BD%D0%B0-%D1%81%D1%85%D0%B5%D0%BC%D0%B0-%D0%B7%D0%B0-%D0%B7%D0%B0%D1%89%D0%B8%D1%82%D0%B0-%D0%BD%D0%B0-%D1%87%D1%83%D0%B6%D0%B4%D0%B8-%D0%B8%D0%BD%D1%82%D0%B5%D1%80%D0%B5%D1%81%D0%B8", "text": "ОТВОРЕНО ПИСМО / ДО: Г-н СОТИР ЦАЦАРОВ-Главен прокурор на Р.Б. / Относно: Предприети нечестни действия от МТИТС за ликвидация, на спасителен кораб „Перун“, умишлено изоставен без екипаж и поддръжка. С препоръчана поща от 04 12 2017 г.. Ви предоставихме на електронен носител, пълен анализ за състоянието на морската ни спасителна дейност, където са разгледани и редица неправомерни действия с този кораб.  / Уважаеми г-н Главен прокурор, / Горе упоменатите материали съдържат копие на „Сигнална записка-Доклад анализ“, до Министър-председателя г-н Бойко Борисов, разработка на Временна обществена експертна група (ВОЕГ). касаещи оценка и анализ за състоянието на морската спасителна дейност в качеството й на сегмент от системата за национална сигурност.  / 8  / Приложените материали са в състав от общо 40 печатни страници. 96 слайда и над 110 доказателствени документа с обем от около 180 МБ: / Сигналната записка съгласно указания от г-н Борисов ред. преди няколко месеца, е предадена в МС. До настоящия момент не сме информирани за отношението на г-н Борисов. / Получихме неофициална тревожна информация, че МТИТС е предприело действия за унищожаване на едно от най важните доказателства за извършени сериозни нарушения по служба - спасителния кораб ..Перун'*, за които имаме сериозни съмнения за системно подбудителство за промяна на националната концепция за морската спасителна дейност и свързани с това съмнения за извършени поръчкови законотворчески въздействия в съдържанието и смисъла на „Закона за морските пространства, вътрешните водни пътища и пристанища'* и други нормативни документи в гази сфера.  / 7 / Перун гаси пожар на танкер НАССИА в Босфора / Подробностите за множество нарушения и несъответствия с добрата морска спасителна практика, в продължителен период, са анализирани в предоставените Ви документи. За горното от неправителствения сектор, многократно са сезирани министрите на МТИТС от г-н Петър Мутафчиев и следващите до сега. без каквато и да е било положителна реакция, напротив. / 14 / За Ваша предварителна информация ще кажем, че Перун бе доставен за борба с природни и техногенни бедствия и катастрофи, чрез осъществяване на морски аварийно-спасителни работи, преди всичко в сферата на морската национална сигурност, морско спасяване {хуманитарно (SAR) и имуществено (Salvage)}; За защита на критичната морска и пристанищна инфраструктури (гасене на пожари, изваждане на потънали кораби, ликвидация на последствия от аварийни нефторазливи. подводно-технически и водолазни работи, изтегляне от плитковнна на заседнали кораби, оказване помощ на аварирала подводна лодка и други специални аварийно-спасителни работи. Перун може да бъде използван и като военна аварийно-спасителна единица. /  15 / Легенда: / Пространството между брега и зелената линия-„Вътрешни морски води” (ВМВ) / Пространството на изток след ВМВ – Териториално море (ТМ) / Пространството след ТМ на изток е останалата ччаст от „Изключителната икономическа зона на Р.Бъл  / Убедени сме, че предприетите в момента трескави действия от МТИТС са поредното нечестно отношение, целящо ликвидация на Перун, т.е., ликвидация на важен материален актив, а след неговото унищожаване, закриване следите на действия, нанесли много сериозни финансови, материални щети и други въздействия, несъвместими със служебните задължения на високо поставени държавни служители. /  16 / Единствената морска спасителна единица способна да осигурява безопасността в Отговорния район е ПЕРУН. Ето какво може да върши Перун / Неправителствени структури от морския бранш, нееднократно сме провеждали конференции, кръгли маси. където е коментирано състоянието на колапс на морската спасителна служба, недобросъвестното изпълнение на международните ангажименти на Р.Б. в това отношение. Предлагали сме адекватни мерки, без каквато и да е положителна реакция от МТИТС. / Имайки предвид горе изложеното. Ви молим да разпоредите незабавно преустановяване на всякакви действия на МТИТС и/илитехните структори. целящи ликвидацията на Перун, защото това би попречило за установяване на истинското състояние на проблема, изложен подробно в изпратените Ви многобройни материалина ВОЕГ. които според нас доказват организирани нечестни и антинационални действия и процедури. / На настоящото Отворено писмо даваме и медийна публичност. / За НПО „БУЛСАР\" и ВОЕГ, / Председател НПО „БУАСАР“ / (кдп. Никифор Маринон Герчев. MNI. MEENA. SM. SAR Coord.) niek.guerchev abulsar.org; officer bulsar.org; / GSM: 0878 113 652 / 0887 730 036 ул.\"ПрезвитерКозма' 12. Варна-9000  / Моряшки професионален съюз напълно подкрепя написаното. / Иван Велков / Председател на Моряшки Професионален Съюз Ул. Граф Игнатиев 6Л. етаж I, an. 1, / 9000 Варна Тел. 052 953 109: GSM: 088 851 5853 / E-mail: stunion@vama.net: Web-site address: http://vwvvv.seafarerstu-bg.com / Писмото с подкрепено от: / Христо Николов Мушков Председател на УС на ..Съюза на моряците ветерани“ и „Клуб на моряка\" - Бургас; ул. ..Царица Йоана\" 9: GSM 0888820581. / Вицеадмирал Петър Панчев Петров - Председател на Областния УС - Варна на ..Съюза на офицерите и сержантите от запаса и резерва\" ул. Генерал Столетов 3 GSM 0888530038. / СЛЕДВА ПРОДЪЛЖЕНИЕ", "date": "2018.01.12", "title": "Ликвидацията на българския спасителен кораб \"ПЕРУН\"-подготвена схема за защита на чужди интереси?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377282-12-%D1%8F%D0%BD%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0", "text": "475 г. - Флавий Василиск става император на Византийската империя.     1528 г. - Густав I е коронован за крал на Швеция.     1884 г. - Съставено е деветото правителство на България, начело с Драган Цанков.     1908 г. - От Айфеловата кула е излъчен първия дълговълнов радиосигнал.     1908 г. - Влиза в сила указ на княз Фердинанд I, с който Информационното бюро към Щаба на войската се преобразува в Разузнавателна секция. Ден на военното разузнаване на България.     1915 г. - В Конгреса на САЩ е отхвърлено предложението за даване на избирателни права на жените.     1940 г. - Втората световна война: СССР започва да бомбардира градове във Финландия.     1943 г. - Втората световна война: Червената армия започва операция за разкъсване на Блокадата на Ленинград.     1945 г. - Втората световна война: Съветския съюз започва т. нар. Януарска офанзива срещу Нацистка Германия на фронт от 1200 км в Източна Европа.     1964 г. - В Занзибар започва въстание, определено като революция, което довежда до обявяване на държавата за република.     1966 г. - В САЩ започва излъчването на телевизионния сериал Батман.     1969 г. - Рок групата Led Zeppelin издава първия си албум - Led Zeppelin.     1970 г. - Войната в Биафра завършва с анексирането на тази държава от Нигерия.     1981 г. - Започва излъчването на американската \"сапунена опера\" Династия.     1991 г. - Конгресът на САЩ оторизира правителството да използва военна сила за да отблъсне армията на Ирак извън границите на Кувейт.     1992 г. - След победата на Ислямския фронт за спасение в Алжир, правителството прекратява изборите, което става повод за гражданска война.     1998 г. - В Европейския съюз е постигнато съгласието на 19-те страни-членки за забрана на клониране на хора.     2005 г. - Изстреляна е американската космическа сонда Deep Impact за извършване на изследвания върху кометата Темпъл 1.     2006 г. - През последния ден от ислямското пилигримство Хадж в Саудитска Арабия, по време на ритуала Пропъждане на дявола с камъни между Мека и Мина инцидент с автобус предизвиква паника, загиват 346 и са ранени 209 богомолци.      ", "date": "2018.01.12", "title": "12 януари, историята в историята"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377283-%D1%81%D0%B4%D0%B5%D0%BB%D0%BA%D0%B8-%D0%B7%D0%B0-%D0%BC%D0%B8%D0%BB%D0%B8%D0%BE%D0%BD%D0%B8-%D0%BE%D1%82-%D0%BC%D0%B8%D0%BD%D0%B0%D0%BB%D0%BE%D1%82%D0%BE-%D0%B8%D0%B7%D0%BF%D0%BB%D1%83%D0%B2%D0%B0%D1%82-%D0%BF%D0%BE%D0%BA%D1%80%D0%B0%D0%B9-%D1%80%D0%B0%D0%B7%D1%81%D1%82%D1%80%D0%B5%D0%BB%D0%B0-%D0%BD%D0%B0-%D0%BF%D0%B5%D1%82%D1%8A%D1%80-%D1%85%D1%80%D0%B8%D1%81%D1%82%D0%BE%D0%B2,-%D0%BF%D0%BE%D1%8F%D0%B2%D0%B8-%D1%81%D0%B5-%D0%B8%D0%BC%D0%B5%D1%82%D0%BE-%D0%BD%D0%B0-%D1%83%D0%B1%D0%B8%D1%82%D0%B8%D1%8F-%D0%B1%D0%B0%D0%BD%D0%BA%D0%B5%D1%80-%D0%B5%D0%BC%D0%B8%D0%BB-%D0%BA%D1%8E%D0%BB%D0%B5%D0%B2", "text": "Убитият бизнесмен Петър Христов е играл основна роля в разкриването на и задържането на „Килърите“.   Той е бил близък приятел с разстреляния адвокат Петър Лупов, който е една от жертвите им, пише „Уикенд“, цитирайки източници от разследването.   Според тях приживе Лупов помогнал на Петър Христов в придобиването на мандрата „Лактима“, приватизирана през 1996 г. Освен това юристът водел голяма част от корпоративните дела на десетките фирми на Христов.   През есента на 2010 г. след разстрела на самоковския бандит Юри Галев антимафиотите арестуваха шефа на българската федерация по сумо Петър Стоянов – Сумиста, Васил Костов – Васко Кеца, както и търновския милионер Георги Вълев.   Те бяха обвинени за знакови поръчкови убийства, сред които това на енергийния бос Борислав Георгиев, банкера Емил Кюлев, Юри Галев, кметът на Елин Пелин Янко Янков, шуменския бизнесмен Румен Рачев и адвокатът Петър Лупов.   В крайна сметка бяха открити доказателства само за разстрелите на Румен Рачев и Петър Лупов, които според разследването са били поръчани от Георги Вълев на Пешо Сумиста и Васко Кеца. Мотивът – спор между някогашните акционери на „Тракия банк“ за милиони левове, платени от вдовицата на Емил Кюлев след извънсъдебно споразумение. „Петър Христов беше в открита война с Георги Вълев в последните години, двамата имаха спорове за апетитни имоти в Арбанаси и Велико Търново. Преди да арестуват Георги Вълев като част от „Килърите“, конкурентът му Петър Христов се придвижваше с бронирана кола и няколко охранители, защото се опасяваше, че може да го поръчат, спомнят си жители на старопрестолния град.   След задържането на Георги Вълев, делата му са поети от брат му Таньо Вълев – Чирпанския, макар официално бизнесът да се движи от съпругата му Анелия. Фамилия Вълеви притежава десетки апетитни имоти във Велико Търново и Арбанаси. Според запознати през последните няколко месеци Петър Христов е притискал Таньо Вълев да прехвърли два от хотелите на брат си във Велико Търново на чуждестранна фирма, както и концесия на кариера за добив на инертни материали в Пловдив.   Усилено се мълви, че миналата есен представител на Петър Христов обявил на Таньо Вълев, че може да се издейства по-лека присъда за брат му, ако се раздели със собствеността си в хотел „Премиер“.   Кой е Чирпанеца и как става един от 47-те акционери на “Тракия банк”. Таньо Вълев по думите на негови съграждани е бил вмирисан на бира-скара ресторантьор, преди да мине към криминалните структури. Негова дясна ръка е бил друг чирпанлия с прякор Рижия.   През 90-те години елитни софийски ченгета влизат в конфликт с Чирпанеца и Рижия, които са се опитали да осуетят полицейска акция в града и са оказали съпротива при задържането им. След акцията те обвиняват униформените в превишаване на правата им и ги пращат на военна полиция. Чирпанеца по-късно е разследван за създаване на куха банка, целта на която е да послужи за източване на пари от ДЗИ. Вълев разчита на голям брой купени акционери, които играят за него в “Тракия банк”. Тя пък е създадена с капитал от 2,2 милиона лева, взети под формата на кредити.   През 1998 г. банкерът Емил Кюлев чрез свързани с него фирми купува “Тракия банк”, за да я преименува на “Росексимбанк”, а по-късно – на “ДЗИ банк”, възползвайки се от вече стартирало разследване на някои от бившите акционери за злоупотреби и източване. За тях се чува отново в момента, когато ДЗИ е пред финализиране на сделката за Eurobank EFG. Бившите акционери искат мажоритарен дял в банката и претендират за общо 200 милиона лева, което е половината от цената на сделката. На Луков и Лупов – адвокатите от Варна и Велико Търново, е наредено от името на Георги Вълев да водят дела срещу акционери в “ДЗИ банк”. В края на 2006 г. Георги Вълев упълномощава юристите, които започват да завеждат искове срещу акционерите в ДЗИ. По-късно и двамата се превръщат във вражески елементи, след като започват да надигат глас и да целят лично облагодетелстване в ситуацията.  ", "date": "2018.01.12", "title": "Сделки за милиони от миналото изплуват покрай разстрела на Петър Христов, появи се името на убития банкер Емил Кюлев!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/377284-%D1%86%D0%B5%D1%86%D0%BA%D0%B0-%D1%86%D0%B0%D1%87%D0%B5%D0%B2%D0%B0-%D0%BF%D1%80%D0%B5%D0%B4-%D0%B5%D0%BF-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%89%D0%B5-%D1%80%D0%B0%D1%82%D0%B8%D1%84%D0%B8%D1%86%D0%B8%D1%80%D0%B0-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F", "text": "    Програмата ни е интензивна, предизвикателствата не са малко, отбеляза Цачева.   Наясно сме с отговорността, която носим и вярваме, че можем да допринесем за намирането на решения, допълни Радев.   Евродепутатите зададоха множество въпроси, сред които бяха темите за промените в регламента от Дъблин, приемането на Истанбулската конвенция, разселването на мигрантите, защитата на малцинствата, подхода по предложението на Европейската комисия срещу Полша.   Поставени бяха и въпроси за борбата с подправянето на километропоказателите на автомобилите, както и за корупцията сред българските граничари, митничари и полицаи.   В последвалите отговори министър Радев посочи, че Дъблинският регламент е приоритет за българското председателство. Каквото зависи от председателството, ще бъде направено. Ще работим за общ подход за разселването, добави той. Информацията е най-голямото богатство в борбата с тероризма и престъпността, заяви министърът.   Радев предложи на евродепутатите по въпроса с корупцията по границите да потърсят мнението и впечатленията на европейските представители, изпратени на браздата у нас.   Министърът на вътрешните работи определи подправянето на километражите като част от организираната престъпност. Може би не е най-важният проблем, но съществува, коментира той.     Министър Цачева заяви, че гражданите на ЕС очакват европейската прокуратура да заработи възможно най-бързо, защото ще действа срещу прането на пари – основен проблем в борбата с тероризма и организираната престъпност. Тя добави, че България ще ратифицира Истанбулската конвенция, а националния дебат по този въпрос постави в рамките на свободата на словото   Цачева изрази очакването конвенцията спешно да бъде обсъдена в Народното събрание и отбеляза, че досега ратификацията е завършила в 17 от държавите в ЕС   По въпроса с Полша тя настоя да бъде изслушано обяснението на Варшава.   Пред журналисти по-късно министър Цачева изрази удовлетворение от изслушването. Не усетих негативно отношение, всички искаме конкретни решения в интерес на гражданите на ЕС, добави тя.   Изненада ме, че имаше много конкретни въпроси, коментира министър Радев. Евродепутатите много добре са видели и разбрали нашите приоритети – те са общи за ЕС. Според мен всички бяха добронамерени, добави той.  ", "date": "2018.01.12", "title": "Цецка Цачева пред ЕП: България ще ратифицира Истанбулската конвенция!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/377285-%D0%BF%D0%BE%D0%BB-%E2%84%96215", "text": "  В кипежа на всеобщото джендърдисване и джендърдясване покрай Истанбулската конвенция, посред баталиите между джендърфили, джендърфоби и джендърманиаци, един колега ме попита по телефона:   – Ти акредитира ли се за европредседателството?   – Не още. Що? Ти?   – Мисля.   – Какво толкова мислиш?   – Ами във формуляра срещу “пол” пише “жена”, “мъж” и “неустановен”, пък тая конвенция още не сме я ратифицирали. А вчера попълвах бланка за електронно банкиране и там пише “жена”, “мъж”, “друг”. – И!?   – Чудя се каква социална роля да си избера.   – О, тъмен балкански субект! О, неграмотнико смотан! О, тип безпросветен! О, загубеняк антиевропейски! Кога ще се цивилизоваш, бе, цървул назадничав! Хората му дали демократично право на избор, на самоопределение, на самоидентификация, той се чуди, той се колебае, моля ви! К`во се чудиш! Мисли изпреварващо! Бъди иновативен! Бъди креативен! Пиши “пол №215”! Защо 215 ли? Сега ще ти обясня членоразделно и евроатлантически! Слушай и си записвай, главо проста!   Виж, тъпчо тъп! В цивилизованите държави и децата знаят, че не са момиченца и момченца, както им е казал някой простофил като тебе, а могат свободно и по своя воля да си изберат социална роля в тоя скапан живот; че мама и татко не са мама и татко, а родител №1 и родител №2; че няма такваз архаика като “бременна жена”, има “бременен човек”.   Миналата година в едно училище в Брайтън, недалеч от Лондон, 13-годишни деца отговаряха на въпроса от какъв пол са и попълваха анкета с 25 варианта: двуполов, триполов, междуполов, многополов, всеполов, безполов и прочее.   В САЩ отдавна идентифицираха 31 пола, обаче към тях прибавиха още 40, та станаха 71. И ако кажеш на някой господин “Драги ми господине!”, тутакси ще ти треснат една глоба от 250 000 долара за накърняване на сексуалната идентичност, щото тъкмо в тоя отрязък от деня той (тя, то), поради своята дълбока двойствена душевност, се чувства, изживява и възприема като жена, при това – бременна!    Ако след два часа срещнеш същото лице и кажеш “Уважаема госпожо!”, пак ще ти треснат 250 000 долара за накърняване на сексуалната идентичност, понеже тя (той, то) вече се чувства, изживява и възприема като мъж, при това – с хомосексуални наклонности. Обаче! Най-пълно е описанието в един джендър-речник. Там, драги, половете са къмто 200.   Затова – пиши, че си пол №215! Съвършено нов, неоткрит, неидентифициран пол!   Сега е моментът! Европредседателството е твоят шанс, твоят звезден миг, твоят триумф! Най-сетне ще бъдеш забелязан! Ще бъдеш оценен! Няма да влачиш жалкото съществуване на един прост хетеросексуален български мъж! Няма да оцеляваш – ще успяваш! Ще бъдеш най-успешният измежду успешните! Защото ще бъдеш уникален, неповторим, изненадващ, шеметен! Ще бъдеш скритото бижу на българското европредседателство! Едно сладко бижунце!         Ще шашнеш хермафродитския брюкселския елит с твоята транссексуална откровеност, с твоята безпримерна метросексуална храброст! Ще предизвикаш световно турбосексуално удивление и преклонение, всички ще се влюбят в твоята сложна полисексуална същност, ще станеш център на всеобщо внимание, ще бъдеш звезда, кумир и сексидол на всички джендъри и джендърки, всички ще те обгрижват и ухажват, ще ти основат фондация и НПО (понеже ти си голям задръстеняк!), ще ти изсипят купища пари, ще изнасяш открити уроци и лекции в училища и детски градини, ще обясняваш на момиченцата и момченцата, че не са момиченца и момченца, а нещо седмо, петнайсто или сто трийсет и трето – каквото си решат, изберат и харесат! И не забравяй да им кажеш, че мама е татко, а татко е мама!  Ще бъдеш специален обект на медицински изследвания, за теб, за твоята джендър изключителност ще пишат научни трудове, маса хора ще станат професори и академици, световни психоаналитици ще те ухажват, само и само да благоволиш да откъснеш 10 минути от скъпоценното си време за разговор с тях!   Ще напишеш книга, в която ще разкриеш дълбините на своята уникална индивидуалност, за книгата ще получиш “Пулицър”, велики кинорежисьори ще се изпотрепят да правят филми по твоята книга – игрални и документални, тези филми ще обрулят всички “Оскари”, “Златни палми” и “Златни глобуси”, най-големите актьори ще жадуват да се превъплътят в теб, да проникнат в бездната на твоята джендър душевност!   Ще дефилираш по световните телевизори, ще бъдеш специален гост на Опра Уинфри, ще споделиш пред милиони зрители своя горък житейски опит, своите терзания и страдания в тая тъмна, безпросветна балканска страна, ще разкажеш сърцераздиращо как си разбил старозаветните окови, как си разрушил гнусния затвор на конвенционалното общество, ще станеш част от #metoo и #itstime, ще си имаш собствен джендър-хаштаг, ще държиш прочувствени джендър речи пред Европарламента и ООН, ще станеш евро-джендър-комисар, после ще те изберат за шеф на ЕС, ЕК и НАТО едновременно, ще бъдеш свободен, волен, фриволен, сутринта мъж, по обед – жена, надвечер – гей, нощем – травестит.   “И сътвори Бог човека по Свой образ, по Божий образ го сътвори; мъж и жена ги сътвори”, викат профаните. Дрън-дрън! Докарал ги дедо Боже до мъж и жена, па се уморил и седнал да си почине! Ти не си “по Божий образ”, ти си пол №215! Ти си самонаправен, самосъздаден, надбожествен, свръхбожествен! Остави го дедо Боже да рупа райски репи! Кой е той въобще!?   Така ще се извисиш над простосмъртните и най-сетне ще се въздигнеш до Бойко Борисов, който сутрин е едно, по обед – друго, вечер – трето, на другия ден нещо четвърто, за да се окаже, че нещото е пето, шесто и седмо…   Защото, драги мой, третият пол е като третият мандат на Борисов – никой не знае какво е, той също не знае, и добре, че се намират едни услужливи тълмачи – да ни обясняват неговата многопластова, неизмерима същност, недостижима на нашата елементарност. Добре, че са тия тълмачи, да класифицират и етикетират неговите роли – Бойко Отмъстител, Бойко Строител, Бойко Помирител, а сега – Бойко Геополитик.   “Няма мърдане! Ако иска да е eвропейска държава, България трябва да признае третия пол. Това е въпрос на фундаментален избор. Искаш да пътуваш без визи, да получаваш пари, да си сред богатите. Срещу това трябва да приемаш някакви други неща и правила. Едно от тях е за третия пол”, вика Андрей Райчев.   “Няма мърдане!” – това е девизът на прехода към нищото.   “Няма мърдане!” – повтарят брюкселските хермафродити 30 години.   “Няма мърдане!” – припяват една сюрия угодници.   “Няма мърдане! Искаш да пътуваш без визи, да получаваш пари, да си сред богатите. Срещу това трябва да приемаш някакви други неща и правила. Ако иска да е eвропейска държава, България трябва да унищожи своята индустрия, ядрена енергетика, селско стопанство, образование, наука, изкуство, култура и армия, да се отрече от своята история и своята памет, да изрита от националния олтар своите светци и първоучители, апостоли и революционери, поети и писатели. Това е въпрос на фундаментален избор”…           “Няма мърдане!”.  Всичко това беше изпълнено. Остана третият пол. Нищо, че не е пол, а роля, нищо, че не е трети, а хомо-би-три-транс-хетеро-мега-интер-крос-поли-джендър във всичките му 25, или 31, или 71, или 215 измерения, джижафки и финтифлюшки.  Това е поредният  “фундаментален избор”, поредният (но не и последен!) рубеж между нас и “клуба на богатите”, между нас и светлото, охолно и безгрижно бъдеще, между нас и “нова, обединена Европа”, между нас и “новия световен ред”. И когато след време, приятелю драги, твоят син попълва някакъв формуляр, и като види, че отговорите за пол са 153, да не напише, че е мъж, щото голям скандал ще стане и позор за държавата!  Чао, бижу!        ", "date": "2018.01.12", "title": "Пол №215"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/377289-%D0%B1%D0%BE%D0%B3-%D0%B4%D0%B0-%D0%BF%D0%B0%D0%B7%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%8F,-%D0%BA%D0%BE%D1%8F%D1%82%D0%BE-%D1%89%D0%B5-%D0%BF%D0%B0%D0%B7%D0%B8-%D0%B5%D0%B2%D1%80%D0%BE%D0%BF%D0%B0", "text": "Някои неща минават и заминават, едва ли имате време за тях.  Например, анкетите, които Би Ти Ви анонсира в обедните си новини.  Ясно е, че не са особено представителни, но, въпреки това, в тях има интересни внушения.  Тия дни питаха зрителите:  Какво се промени за българите между влизането в ЕС и Европредседателството?  Нищо – 14%  Живеем по-добре – 20%  Живеем по-зле – 33%  Много хора емигрираха – 26%  Станахме по-големи еврооптимисти – 2%  Станахме евроскептици – 2%  Друго – 2%  Пет дни по-късно, резултатите практически останаха същите.  Те не са особено приятни.  И ни подсещат и за друго.  Дали това не се дължи и на хората, които открай време „продават“ европейската идея?   Примерно, на Кунева, която завинаги се превърна в символ на налудното послушание?  На несъстоялата се – заради дразнеща й неграмотност – еврокомисарка Желева?  На комисарката-беглец Кристалина Георгиева, която направо заряза поста си, след като не успя да се вреди като шеф на ООН – но пък направи нужното, за да убеди Европа, какви интриганти сме?   Ами външните ни министри?  Даниел Митов не може да убеди никого за нищо, просто защото е човек-мъгла, напълно анонимен.  Рутинно-глупашките кукуригания в Парламента пък нямат никакво значение, а и никой не им обръща внимание.  Остава Бойко.  Онзи ден той каза нещо знаменателно – в смисъл, че Председателството не му е бащиния, няма да си го носи вкъщи – само това оставаше.   Все казват, че трябва да използваме Председателството – но не казват как.  Няма кой да обговаря смислено европейската идея.  Пропагандните номера, които използват, са прости пинизи.   Откриването на Председателството бе в Народния театър, а не в НДК – за ремонта на който похарчиха луди пари.  Сигурно някой им е подшушнал, че, ако е в НДК, ще се направи апология на „онзи“ режим, който го построи.  Хайде да отидем в Народния театър – него поне не го са го правили по време на соца, макар че ако тогава не го ремонтираха на два пъти, сега щеше да прилича на Желязната църква /преди ремонта й/.  Ако ще се плашат от такива намеци, тогава Председателството да го бяха открили в софийската Сангога, здраво щяха да им ръкопляскат.   Служат си с елементарни заклинания, по тертипа на соц пропагандата от най-дърварския й период – дори тя беше далеч по-убедителна.  Само че това става на фона на Брекзит – а англичаните винаги знаят повече от всички останали, на ръмженето на Орбан, на откритите несъгласия на Полша и пр.   Нашенските Европоиди по начало се страхуват да говорят на населението, а и без друго кредита им на доверие практически е нулев.  Народът не им обръща внимание, иначе щеше да сътвори нова поговорка: „Станал европоид, преди да стане българин!“   Европоидите се провалиха още с разкрасяването на Прехода – никой вече не е толкова глупав да прави вятър на тази Блудница.  Сега не се справиха и с Председателството.   Можем да си осигурим някакво внимание само по нестандартен начин – ако, например, заседанията на Председателството се провеждаха в някой град от Северозападна България, за да се види колко сме цъфнали и вързали.   Сега еврошефовете ще ги хранят с гурме-шедьоври – а те ще се чудят, защо тогава навсякъде виждат цървули.   Вече дори изборите печелят с инфантилни клишета, та ще си губят времето с ефикасна пропаганда на Съюза.  Така и не се научиха да говорят смислено за предимствата му.  Там ни е мястото,разбира се, и да палим свещи, че изобщо ни приеха макар и като Пъдарите на Съюза.  Но някой трябва да обясни, защо сме Председатели – а сме на второ място в света по смъртност.  Защо за цели десет години това не бе променено?  Би било много любопитно да чуем отговора на Юнкер – а не да се лигавят с него.  Може да ни оставят за вечни „председатели“ – но кога ще се промени другото?  Ритуалите са неизбежни, бюрокрацията живее и покрай тях – но отговорите на тези въпроси са не по-малко важни.   Подобни ритуали са Раят на Празнословието: Юнкер каза по време на откриването, че всички българи отброявали по часовниците си времето до началото на Председателството ни.  Как да не му повярваш – още повече, че той много обичал шопската салата.   Заглавието на тази дописка цитира думите на Волен Сидеров при откриването на новата парламентарна сесия: „Бог да пази България, която ще пази Европа!“  Отначало те ми прозвучаха наивно-празни.  После си дадох сметка, че предизвикват въображението ни, има една скрита ирония в тях – до там ли сме я докарали, че ще пазим Европа.  Очаквана народна поговорка: „Опази най-напред себе си, пък тогава мисли за другите“.  Ще ми бъде интересно да науча, как вие четете думите на Волен.   А една софиянка каза по телевизията: „Нека гостите да видят, каква красива природа имаме – и колко красиви са българите“.  Красиви са – обаче дали не е по-важно да не са толкова бедни.   Доналд Туск пък ни съобщи, че сме потомци на Спартак.", "date": "2018.01.12", "title": "БОГ ДА ПАЗИ БЪЛГАРИЯ, КОЯТО ЩЕ ПАЗИ ЕВРОПА*"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377288-%D1%81%D0%B8%D1%81%D1%82%D0%B5%D0%BC%D0%B0-%D0%B7%D0%B0-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B5%D0%BD%D0%B8%D1%8F-%D0%BF%D1%80%D0%B8-%D0%BF%D1%8A%D1%82%D1%83%D0%B2%D0%B0%D0%BD%D0%B5", "text": "САЩ огласиха нова система, с която предупреждават гражданите си за опасности при пътувания в чужбина с четири нива за безопасност на държавите и интерактивна карта, предаде АФП. В 4-ото ниво - \"Не пътувайте\", попадат 10 военни зони и \"провалени\" държави: Афганистан, Централноафриканската република, Иран, Ирак, Либия, Мали, Сомалия, Южен Судан, Сирия и Йемен. Северна Корея също е в тази категория, като за нея има и законови ограничения, забраняващи на американци да използват паспортите си там. Категоризирането на някои други страни може да предизвика учудване въпреки обяснението на Държавния департамент, че просто представя досегашните съвети в нов формат. Западноевропейски страни като Великобритания, Германия, Франция, Испания и Италия са поставени във 2-ро ниво - \"Движете се с повишено внимание\". Те споделят тази категория със страни като Босна, Косово, Украйна, Саудитска Арабия, Египет, Китай, Мексико и др. Авторитарният Узбекистан, заедно с други страни в Централна Азия - Казахстан, Киргизстан, Туркменистан, Таджикистан, е поставен в 1-вото, най-безопасно ниво - \"Движете се с обичайното внимание\". В тази категория са повечето страни в Източна и Централна Европа, сред които България, Гърция, Македония, Румъния, Сърбия, Австрия, Полша, Чехия, Словакия, както и скандинавските страни. Куба е поставена в 3-то ниво - \"Размислете дали да пътувате\". Тя споделя тази категория със страни като Турция, Русия и други.", "date": "2018.01.12", "title": "Система за предупреждения при пътуване"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/377290-%D0%BF%D0%B5%D1%82%D1%80%D0%BE%D0%BB%D1%8A%D1%82-%D1%81%D1%82%D0%B8%D0%B3%D0%BD%D0%B0-70-%D0%B4%D0%BE%D0%BB%D0%B0%D1%80%D0%B0", "text": "Петролът достигна $70 за барел в Лондон за първи път от три години, тъй като намаляването на продукцията от ОПЕК и нарастващото търсене изтриха глобалния излишък, съобщи Блумбърг. Фючърсите за сорта Брент, използван при ценообразуването на повече от половината от световния петрол, нараснаха с 1,2% до най-високата стойност от 4 декември 2014 г. Цените се покачиха след най-дългите спадове на запасите в САЩ през зимата за десетилетие. Възходът на петрола показва, че ОПЕК и нейните съюзници са успели да излязат от \"дупката\", предизвикана от ръста на шистовия петрол от САЩ. Цените също бяха подкрепени от опасения от нарастващото политическо напрежение в страните членки на ОПЕК Иран и Венецуела. Брентът с доставка през март поскъпна до $69,90 за барел на лондонската борса ICE Futures Europe. С ръста на цената на петрола ОПЕК може да попадне в капан, който се е стремял да избегне. Повишаването на цените прави производството от шисти в САЩ конкурентно както на Саудитска Арабия, така и на Русия, като продукцията вероятно ще надхвърли 10 милиона барела дневно следващия месец и 11 милиона преди края на 2019 г., според прогнозите на Администрацията за енергийна информация. Иран предупреди, че групата рискува прегряването на пазара с цените на петрола на сегашните нива. Членовете на ОПЕК не се стремят от цени на Брента над $60 за барел, тъй като има потенциал за повече шистов добив, заяви иранският министър на петрола Биджан Намдар Зангане, според информационната служба на министерството \"Шана\".", "date": "2018.01.12", "title": "Петролът стигна 70 долара"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/377291-%D0%B1%D0%BD%D0%B1-%D1%80%D0%B0%D0%B7%D1%80%D0%B5%D1%88%D0%B8-%D0%B2%D0%BB%D0%B8%D0%B2%D0%B0%D0%BD%D0%B5-%D0%BD%D0%B0-%D1%81%D0%B8%D0%B1%D0%B0%D0%BD%D0%BA-%D0%B2-%D0%BE%D0%B1%D0%B1", "text": "На заседание, проведено на 10 януари 2018 г., Управителният съвет на БНБ взе решение за разрешаване на преобразуването на СИБАНК чрез вливане по реда на чл. 262 от Търговския закон в Обединена българска банка, съобщи централната банка. Разрешението се издава при договорните условия, че ОББ ще придобие цялото имущество на СИБАНК и ще гарантира спазването на надзорните изисквания, установени в приложимата регулаторна рамка, за защита на интересите на вложителите и другите кредитори на участващите в преобразуването банки. През миналата година белгийската финансова група КВС, която е собственик на СИБАНК и ДЗИ, придоби ОББ и дъщерното ѝ дружество \"Интерлийз\" за €610 милиона. Компанията реши да обедини двете банки под бранда ОББ", "date": "2018.01.12", "title": "БНБ разреши вливане на СИБАНК в ОББ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377287-%D0%B7%D0%B0%D0%BB%D0%B8%D1%87%D0%B0%D0%B2%D0%B0%D1%82-%D0%B4%D1%83%D0%BC%D0%B0%D1%82%D0%B0-%D0%B8%D0%BD%D0%B2%D0%B0%D0%BB%D0%B8%D0%B4-%D0%BE%D1%82-%D0%B7%D0%B0%D0%BA%D0%BE%D0%BD%D0%BE%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE", "text": "Депутатите заличиха думата \"инвалид\" от българското законодателство на първо четене. Парламентът прие единодушно промените в Закона за държавните такси, внесени от БСП. Така, според авторите, ще бъде улеснена социалната интеграция на хората с увреждания и заличаването на термина \"инвалид\" от българското законодателство ще допринесе за преодоляването на стереотипното мислене за хората с увреждания като неспособни, невалидни, негодни. Крум Зарков, един от вносителите, подчерта, че думата \"инвалид\" трябва да се премахне завинаги от българското законодателство, защото носи негативен заряд. Освен това конституцията борави с термина \"лица с увреждания\", поясни той. Проблемите на гражданите с увреждания няма да бъдат решени с този закон, но това е стъпка в правилната посока, смята Зарков. Като аргумент той добави и, че думите имат значение, защото оформят възприятия, а по-късно и определени поведения. Терминът е и пречка за социалната интеграция на тези хора, добави депутатът. ПГ на ГЕРБ вижда резон в предложението на колегите от левицата, редно е да се уеднакви българското законодателство, подкрепи текстовете Светлана Ангелова, зам.-председател на социалната комисия. Тя обърна внимание, че между първо и второ четене трябва да се преразгледат и други закони - за жп транспорта, за интеграция на хората с увреждания,например, за да се замени терминът и в тях.", "date": "2018.01.12", "title": "Заличават думата инвалид от законодателството"}
{"url": "http://www.classa.bg/%D1%81%D0%B2%D1%8F%D1%82/item/377280-%D0%BD%D0%B0%D0%B9-%D0%B4%D1%8A%D0%BB%D0%B1%D0%BE%D0%BA%D0%B8%D1%8F%D1%82-%D1%8F%D0%B4%D1%80%D0%B5%D0%BD-%D0%B1%D1%83%D0%BD%D0%BA%D0%B5%D1%80-%D0%B2-%D1%81%D0%B2%D0%B5%D1%82%D0%B0-%D0%BF%D0%BE%D0%B1%D0%B8%D1%80%D0%B0-%D0%B5%D0%B4%D0%B8%D0%BD-%D0%BC%D0%B8%D0%BB%D0%B8%D0%BE%D0%BD-%D0%B4%D1%83%D1%88%D0%B8", "text": "Създаден, за да спаси висшите командири на Китай, заедно с подчинени и войски в случай на глобална катастрофа, ядреният бункер се намира в национален парк под планина, на около 20 километра от Пекин, има капацитет един милион души и е в средата на карстови пещери, които се смятат за най-дълбоките в света. Ученият Чин Даджун, от Института по геология и геофизика на Китайската академия на науките, който се занимава с изследването на подземни канали, каза за South China Morning Post, че карстовите пещери на тази планинска верига, обхващат повече от два километра под земята. \"Доколкото знаем, те са най-дълбоките пещери в света\", каза той. Над тях има дебел слой скала, която включва гранит, един от най-твърдите и най-плътен материал в природата. Неотдавнашно правителствено проучване показа, че в района има достатъчно подземни водни запаси, които да осигурят нуждите на един милион души. Съществуването на бункера излезе наяве през 2016 г., когато местните медии отразяваха посещението на президента Си Дзинпин в тези съоръжения. Убежището е част от Съвместния боен команден център на Централната военна комисия (CMC), но не е известно до каква дълбочина се намира и кога е построено. Работите са започнали преди десетки години. Ядрените експерти твърдят, че за да се противодейства на ядрената атака, бункерът трябва да бъде заобиколен от скали с плътност над 100 метра. В пещерите има достатъчно място за малък град и стабилно снабдяване с питейна вода, въпреки че някои поставят под въпрос възможността за използване в случай на ядрена атака. Лиу Йонг, учен от Университета на Южен Китай, заяви пред вестника, че радиоактивните частици остават във водата и почвата по-дълго отколкото във въздуха, а също могат да бъдат открити в подземни езера и реки, които трябва да се пречистят преди употреба. Той добави, че Китай разполага с необходимите технологии и оборудване за това.", "date": "2018.01.12", "title": "Най-дълбокият ядрен бункер в света побира един милион души"}
{"url": "http://www.classa.bg/%D1%81%D0%B2%D1%8F%D1%82/item/377276-%D0%B5%D0%BA%D0%B2%D0%B0%D0%B4%D0%BE%D1%80-%D0%B4%D0%B0%D0%B4%D0%B5-%D0%BB%D0%B8%D1%87%D0%BD%D0%B0-%D0%BA%D0%B0%D1%80%D1%82%D0%B0-%D0%BD%D0%B0-%D0%B4%D0%B6%D1%83%D0%BB%D0%B8%D0%B0%D0%BD-%D0%B0%D1%81%D0%B0%D0%BD%D0%B6", "text": "Основателят на WikiLeaks получи сертификат, който гарантира неговото еквадорско гражданство и има код, съответстващ на провинция Пичинча.    Номерът на личната карта на Асандж е 1729926483. В допълнение, активистът също ще притежава паспорт.     Личните данни на Джулиан Асандж са в базата данни на Гражданския регистър на Еквадор и включват документ за самоличност с този номер.   Основателят на WikiLeaks получи своята еквадорска лична карта на 21 декември, въпреки че тази информация досега не е била оповестена.     Тази сряда Асанж публикува на своя Twitter акаунт снимка, в която се появява облечен в риза на еквадорския футболен отбор.   Чрез декларация, Министерството на външните работи на Еквадор, заяви, че макар и убежище на Асанж да е дадено от бившата администрация на Рафаел Кореа, \"сегашното правителство е отговорно за търсенето на алтернативи за решаване на тази наследена ситуация, при пълно спазване на националната нормативна уредба, международно право и човешките права. \"   В текста не се споменава издаването на удостоверението, а само се индикира, че Министерството на външните работи \"няма да отговори на слухове или изкривена или деконтекстуализирана информация по този случай.\" Еквадор ще продължи да търси решения \"в стриктно спазване на нормите и процедурите на международното право\", съгласувано с Обединеното кралство.   Тази новина стана известна, един ден след като еквадорския външен министър Мария Фернанда Еспиноза заяви, че страната й търси международно посредничество Джулиан Асандж да напусне посолството на Еквадор в Лондон (Великобритания), защото около пет и половина години след предоставянето му на убежище, правителството на тази южноамериканска страна смята, че ситуацията е станала \"неустойчива\".", "date": "2018.01.12", "title": "Еквадор даде лична карта на Джулиан Асанж"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377277-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-12-%D1%8F%D0%BD%D1%83%D0%B0%D1%80%D0%B8", "text": "Нищо ново и важно не предприемайте днес. В противен случай, ще забравите за незначителните въпроси, от които зависят финансите ви. Твърде официалният тон при общуването с любимия човек, ще разруши топлите отношения. Трябва да се разберете във вътрешните си чувства и след това да си правите заключения. Очаква ви, дълго пътуване ако сте го планирали предварително. Може да е в друг град или страна, която винаги сте искали да посетите. С партньора в брака, трябва да сте по-резервирани, ако разберете, че той се обижда дори при най-малките забележки. Ревността не е най-добрият вариант, за укрепване на връзката. Трябва да си зададете конкретна цел и да се движите към нея уверено. Колкото по-невъзмутими сте, толкова по-добре ще е за вашите дела. Възможно е важно съобщение по телефона или пощата, не го пренебрегвайте. Вечерта, може да посетите фитнес залата или да се срещнете с приятели. Възможна е любов от пръв поглед, която ще затъмни всички минали отношения. Това ще се случи толкова изненадващо, че сами няма да повярвате на своето щастие. Просто не анализирайте ведичко и мислено не критикувайте новият си избраник. Работа, ще имате много, но лесно и качествено, ще се справи с това, което ще изискат от вас. Може лесно да пресечете границите на допустимото, ако се поддадете на изкушения и приключения. Имайте предвид, че такова поведение ще ви вкара в задънена улица. Денят е благоприятен за усвояване на нови знания и овладяване на интересна професия. В областта на финансите, назрява криза, която още веднъж доказва, че трябва да спестявате. Очаква ви успех в бизнеса и търговията. Всичко, в което сте инвестирали преди месец, ще даде резултати. В личния живот, не трябва да доказвате превъзходство над избраника си. Малко вероятно е, по този начин да запазите любимият си. Възможни са битови и жилищни проблеми. Няма да ви остане, нито една минута, за разрешаване на лични проблеми или други извън служебни занимания. Ще се почувствате уморени още до обяд, докато прехвърлите много ненужна работа. Завистливите погледи и критичните забележки от колегите, могат да ви нервират. Вместо да се ядосвате, им покажете своята интелигентност, умения и опит.   Посветете този ден на почивка, излезте извън града или се срещнете с приятели. Така, ще е много по-добре, отколкото да седите цял ден и да безделничите в офиса. Особено, ако цялата работа, сте я свършили през предишните дни. Времето също е благоприятно, за спортни занимания, фитнес, йога. Ще е добре, да успокойте нервите си.   Днес ви очакват много спешни въпроси, затова не се препоръчва да се разсейвате от дреболии. Денят е благоприятен за изучаване на нови неща, а болните имат шанс за изцеление. Вечерта е подходяща за активен спорт. Очаква ви интересна среща, която драстично ще промени плановете и живота ви като цяло. Човекът, с когото ще се запознаете, ще е много по-възрастен и по-опитен от вас, но това е само за добро. В любовта е по-добре да покажете нежност, отколкото присъщата ви строгост. Забравете за вашите принципи за известно време, ако искате да запазите това, което имате. Ще бъдете агресивно настроени и този вид тактика на поведение, може да доведе до конфликти. Опитайте се, да се държите хуманно и културно, поддържайте достойни отношения и не нарушавайте собствения си мир. В личната сфера, ви очакват ярки промени и нова любовна история. Не се препоръчва да споделяте личните и финансовите си проблеми на всички поред. Хората могат да ви съчувстват, но това няма да ви помогне. Експериментите в сферата на работата, ще бъдат от полза за тези, които са вътрешно готови за тях. Ако прикриете уязвимостта и чувствителността си, ще може да преодолеете много неща, по пътя към постигането на целите в кариерата.", "date": "2018.01.12", "title": "Дневен хороскоп 12 януари"}
{"url": "http://www.classa.bg/%D1%81%D0%B2%D1%8F%D1%82/item/377278-%D1%8E%D0%B6%D0%BD%D0%B0-%D0%BA%D0%BE%D1%80%D0%B5%D1%8F-%D0%BE%D0%B1%D1%8F%D0%B2%D0%B8-%D0%B7%D0%B0%D0%BA%D0%BE%D0%BD%D0%BE%D0%BF%D1%80%D0%BE%D0%B5%D0%BA%D1%82-%D0%B7%D0%B0-%D0%B7%D0%B0%D0%B1%D1%80%D0%B0%D0%BD%D0%B0-%D0%BD%D0%B0-%D0%BA%D1%80%D0%B8%D0%BF%D1%82%D0%BE%D0%B2%D0%B0%D0%BB%D1%83%D1%82%D0%B8%D1%82%D0%B5-%D0%B8-%D0%B1%D0%B8%D1%82%D0%BA%D0%BE%D0%B8%D0%BD-%D0%BF%D0%B0%D0%B4%D0%BD%D0%B0-%D1%81-9", "text": "Южнокорейският министър на правосъдието обяви в четвъртък, че се подготвя законопроект за забрана на операциите с криптовалута в страната, съобщава CNBC.   \"Има голяма загриженост във връзка с виртуалните валути, а Министерството на правосъдието подготвя законопроект за забрана на търговията с криптовалути чрез обмен\", каза на пресконференция Парк Сангки.   Министърът добави, че не може да разкрие по-конкретни подробности относно предложеното закриване на търговския обмен на криптовалути и подробно посочи, че няколко правителствени агенции ще работят заедно, за да приложат редица мерки в това отношение.   Според данните от портала CryptoCompare, котировките на биткоин спаднаха почти с 9% след коментарите на Парк. Според Markets Insider, криптовалутата е загубила повече от 12% от стойността си.   Новината, според CNBC, отбелязва важен крайъгълен камък за пространството на криптовалутите, тъй като Южна Корея е един от най-големите пазари за валути като bitcoin и ethereum.   Няколко експерти обаче твърдят, че търговията с криптовалута в Южна Корея е силно спекулативна и сходна с хазарта. Според оценките им се смята за много \"ненормално\", тъй като цената на основните криптовалути като \"bitcoin\" е по-висока в страната, отколкото на всяко друго място. Тази разлика в цената се нарича \"увеличението кимчи (корейска национална храна)\" от много търговци.", "date": "2018.01.12", "title": "Южна Корея обяви законопроект за забрана на криптовалутите и биткоин падна с 9%"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377281-%D1%81%D0%B2-%D0%BC%D1%87%D1%86%D0%B0-%D1%82%D0%B0%D1%82%D1%8F%D0%BD%D0%B0-%D1%81%D0%B2-%D1%81%D0%B0%D0%B2%D0%B0-%D1%81%D1%80%D1%8A%D0%B1%D1%81%D0%BA%D0%B8", "text": "  Света мъченица Татяна се родила в Рим от знатни родители. Баща ѝ, който три пъти бил консул, бил таен християнин и се отличавал с богобоязливост. Той възпитал дъщеря си в благочестие и страх Божий и я научил на Божественото писание. Когато света Татяна достигнала пълнолетие, тя пожелала да прекара живота си в девство и целомъдрие. Тя станала невеста на Христа, горейки от любов към Него и на Него Единия служела ден и нощ с молитва и пост, умъртвявайки плътта си и поробвайки я на духа. Заради добродетелния си живот тя се сподобила да послужи на църквата: била поставена за диакониса и в плът служила на Бога, подобно на безтелесните ангели. И Христос Господ увенчал невестата Си с мъченически венец.     Когато римляните убили нечестивия си цар Антонин Хелиогабал и тялото му, влачено през града за поругание, било хвърлено в река Тибър, на царския престол бил издигнат Александър, тогава само на шестнадесет години. Неговата майка била християнка, на име Мамея. От нея той се научил да почита Христа, но не според Христовата вяра, защото едновременно с това продължавал да служи на идолите и да им се покланя като на древни римски богове. В двореца му имало изображения на Христа и на почитания от езичниците Аполон, на старозаветния Авраам и езическия Орфей и още много други.    Самият Александър не преследвал християните, но наместниците му, управителите на области и консулите ги притеснявали силно. Тъй като самият император бил прекалено млад, управлението на държавата било поверено на някои членове на съвета, главен сред които бил градският епарх Улпиан - жесток по нрав и враг на християните. Съветниците управлявали от името на царя. Те разпратили навсякъде заповед галилейците (така те наричали християните) да бъдат принуждавани да се покланят на римските богове, като за неподчинението ги заплашвали с мъчения и дори със смърт. Трябвало да се проследи дали християните изпълняват заповедта и за това били избрани неколцина от най-лютите им врагове и слуги на дявола: комитът Виталий, кувикуларият Вас и доместикът Кай. В Рим и във всички области на държавата християнската кръв започнала да се лее като вода. Те не щадели християните, подлагали ги на мъчения и ги предавали на смърт.   Тогава езичниците хванали и светата девица Татяна и я довели в храма на Аполон. Те искали да я принудят да се поклони на идола, но тя се помолила на истинския Бог и внезапно станало земетресение: идолът на Аполон паднал и се разбил, част от храма се срутила и отломките затиснали много езичници и жреци. Дяволът, който живеел в идола, с вик и ридание побягнал и всички чули вопъла и видели сянката, понесла се във въздуха.   А нечестивците повлекли светата дева на съд и мъчения. Отначало я биели по лицето и извадили очите й с железни куки. От дългото мъчение изнемогнали самите мъчители, защото тялото на Христовата мъченица било твърдо като наковалня и те понесли повече мъки от нея. Ангелите невидимо стояли около светата и нанасяли удари на мъчителите й, затова те били принудени да се обърнат към беззаконния съдия, като го молели да заповяда да прекратят изтезанията. Те казвали, че страдат повече, отколкото девицата. А Татяна мъжествено търпяла, молела се за мъчителите си и викала към Господа да ги озари със светлината на истината. Молитвата й била чута. Небесна светлина озарила мъчителите и духовните им очи се отворили. Те видели четири ангела, които стояли около светицата, и чули глас от небесата, който се обръщал към нея. Тогава паднали на земята и започнали да я молят:   - Прости ни, рабиньо на истинския Бог, защото не по своя воля ти причинявахме страдания.   Те били осем човека и всички повярвали в Христа и приели кръщение в собствената си кръв, защото за изповядването Му били подложени на жестоки изтезания и накрая посечени.   На следващия ден неправедният съдия седнал в съдилището и отново заповядал да доведат света Татяна. А тя застанала пред него напълно здрава, лицето й било спокойно и радостно. Съдията започнал да убеждава девойката да принесе жертва на идолите, но старанията му били напразни. Тогава заповядал да свалят дрехите й и да режат тялото й с бръсначи. Девическото й тяло било бяло като сняг и от раните вместо кръв потекло мляко. Разнесло се дивно благоухание като от съд с благовония. Светата вдигнала очи към небето и започнала да се моли. После я разпънали на кръст на земята и я били с железни пръчки така дълго, че мъчителите изнемогнали и често се сменяли. Защото, както и преди, Божии ангели невидимо стояли около нея и нанасяли рани на мъчителите й. Слугите губели сили и заявявали, че някой удря тях самите с железни пръчки. Накрая деветима от тях умрели, поразени от ангелската десница, а другите паднали на земята полуживи. Светата девица изобличавала съдията и слугите му и казвала, че техните богове са бездушни идоли.   Наближавала вечерта и светата била затворена в тъмница. Тук тя прекарала нощта в молитви и славословия на Господа. Озарила я небесна светлина и ангели Божии славословели заедно с нея. На сутринта отново я довели на съд. Като я видели напълно здрава, с още по-прекрасно лице, всички били изумени. Започнали ласкаво и лъстиво да я уговарят да принесе жертва на великата им богиня Диана. Светата се престорила, че е съгласна да последва съвета им. Отвели я в храма на богинята, а бесът, който обитавал идола на Диана, усетил приближаването й и викнал високо:   - Горко ми, горко ми! Къде да избягам от Твоя Дух, Боже Небесни, защото от всички страни на храма се разгаря огън и ме гони!   Светата се приближила към храма, осенила се с кръстно знамение, вдигнала очи нагоре и започнала да се моли. Изведнъж се чул страшен гръм, блеснала мълния, от небето паднал огън и изгорил храма с идола, жертвите и жреците и много от неверните паднали мъртви. Тогава отвели света Татяна в претора, повесили я там, започнали да дерат тялото й с железни куки и отрязали зърната на гърдите й. После отново я хвърлили в тъмницата и отново светозарни ангели се явили на мъченицата, изцелили я от раните и възхвалили мъжественото й страдание. На сутринта завели светата в цирка и пуснали срещу нея страшен лъв, за да я разкъса. Но свирепото животното не я докоснало и покорно лижело нозете й. Когато поискали да отведат лъва обратно в клетката, той внезапно се хвърлил върху един знатен сановник, на име Евмений, и го разкъсал.    Повесили отново света Татяна и започнали да разкъсват тялото й, но ангелите невидимо нанасяли удари на мъчителите и те паднали мъртви. Тогава хвърлили светицата в огън, но и той не й навредил: силата на пламъка стихнала, сякаш почитайки Христовата рабиня. А нечестивците приписвали всички тези дивни знамения не на Христовата сила, а на вълшебство.   Те остригали косите на светицата, защото мислели, че в тях тя крие вълшебната си сила. После я затворили в храма на Зевс. Безбожниците мислели, че не може повече да навреди на божеството им, защото се е лишила от магическите си сили. Небесната светлина, която винаги я осенявала, се разливала и в храма и ангели ободрявали и утешавали светицата. На третия ден жреците дошли заедно с народа, за да принесат жертва на своя бог Зевс. Когато отворили храма, видели, че идолът е паднал и се разбил, а света Татяна стояла радостна в името на Господа Бога. Тогава я завели в съдилището.    Съдията не знаел какво повече да направи, осъдил я на смърт и светата била посечена с меч. Заедно с нея убили и баща й, защото разбрали, че и той е християнин. Отначало мъчителите го лишили от почетното му звание и отнели цялото му имущество. Осъден на смърт, заедно с дъщеря си той умрял от меч за името Христово. И двамата се сподобили да получат мъченически венци от Христа Бога, на Когото слава во веки. Амин.", "date": "2018.01.12", "title": "Св. мчца Татяна. Св. Сава Сръбски"}
{"url": "http://www.classa.bg/%D1%81%D0%B2%D1%8F%D1%82/item/377279-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B0%D1%82%D0%B0-%D0%BF%D0%BE%D0%BB%D0%B8%D1%86%D0%B8%D1%8F-%D0%B0%D1%80%D0%B5%D1%81%D1%82%D1%83%D0%B2%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%BA%D0%BE%D0%BD%D0%B2%D0%BE%D0%B9", "text": "Германската полиция арестува в страната конвой на полска транспортна компания, състоящ се от 6 превозни средства, натоварени с 6 самоходни американски оръдия M109, съобщава германският вестник \"Билд\".   Според вестника конвоят нямал необходимите транспортни документи и разрешителни, така че офицерите са му забранили да продължи пътуването. Също така, товарът е бил твърде широк и тежък: след като са претеглили 6-те автомобила, полицията е открила излишък от 16 тона. Агентите също установили, че на конвоя липсват необходимите ескорти и че някои от шофьорите не са се съобразили с периодите на шофиране и почивка.   Всички тези нарушения, твърди вестника, причинили забрана конвоят да продължи пътуването, докато не бъдат изпълнени необходимите условия. Освен това полската компания и шофьорите ще бъдат глобени в резултат на инцидента.", "date": "2018.01.12", "title": "Германската полиция арестува американски конвой"}
{"url": "http://www.classa.bg/%D1%81%D0%B2%D1%8F%D1%82/item/377273-%D0%BA%D0%B0%D0%BC%D1%8A%D0%BA%D1%8A%D1%82,-%D0%BE%D1%82%D0%BA%D1%80%D0%B8%D1%82-%D0%BF%D1%80%D0%B5%D0%B4%D0%B8-20-%D0%B3%D0%BE%D0%B4%D0%B8%D0%BD%D0%B8-%D0%B2-%D0%B5%D0%B3%D0%B8%D0%BF%D0%B5%D1%82,-%D1%81%D1%8A%D0%B4%D1%8A%D1%80%D0%B6%D0%B0-%D1%81%D1%8A%D0%B5%D0%B4%D0%B8%D0%BD%D0%B5%D0%BD%D0%B8%D1%8F,-%D0%BD%D0%B5%D0%B2%D0%B8%D0%B6%D0%B4%D0%B0%D0%BD%D0%B8-%D0%B2-%D1%81%D0%BB%D1%8A%D0%BD%D1%87%D0%B5%D0%B2%D0%B0%D1%82%D0%B0-%D1%81%D0%B8%D1%81%D1%82%D0%B5%D0%BC%D0%B0", "text": "Учените са стигнали до извода, че този странен камък, открит преди 20 години, е от извънземен произход. Според проучване, скалата, известна като Хипатия, се състои от минерали, които дори не принадлежат на нито един метеорит или комета.   Проучването разкрива, че съединенията, открити в него, не се срещат никъде на Земята и има също така големи възможности камъка да не принадлежи и на Слънчевата система. Хипатия е открита през 1996 г. в пустинята Сахара, в Египет.   Но едва през 2013 г., изследователи от Университета на Йоханесбург, потвърдиха, че камъкът е от извънземен произход, като по този начин се превръща в един уникален обект.   За да дешифрират повече подробности за мистериозната скала Хипатия, учените решиха да анализират химическия й състав. За тази цел те разгледали карбонната матрица и открили, че в скалата липсва минерал, известен като силикат, който обикновено се намира в космически обекти, които се движат в рамките на Слънчевата система.   Главният изследовател Ян Крамерс подчерта, че този камък е нарушил всички схеми.   Въглеродните съединения или полиароматни въглеводороди в Хипатия са основен компонент на междузвездния прах, за който се смята, че е съществувал дори преди образуването на слънчевата система. Ето защо последното изследване на химичния състав на камъка може да принуди учените да преосмислят образуването на Вселената.", "date": "2018.01.12", "title": "Камъкът, открит преди 20 години в Египет, съдържа съединения, невиждани в Слънчевата система"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377272-%D0%B4%D0%B5%D1%82%D1%81%D0%BA%D0%B0%D1%82%D0%B0-%D0%B3%D1%80%D0%B0%D0%B4%D0%B8%D0%BD%D0%B0-%E2%80%9E%D0%BF%D0%B0%D0%BB%D0%B0%D0%B2%D0%B8-%D0%BA%D1%80%D0%B0%D1%87%D0%B5%D1%82%D0%B0%E2%80%9D-%D0%BE%D1%81%D1%8A%D0%B4%D0%B8-%D0%B5%D0%B2%D0%B3%D0%B5%D0%BD%D0%B8%D1%8F-%D0%B1%D0%B0%D0%BD%D0%B5%D0%B2%D0%B0", "text": "Бизнесдамата и съпруга на милионера Николай Банев – Евгения, е осъдена от Градския съд да плати 705 лева и 30 стотинки. Символичната сума са такси за детска градина на близнаците й Изабела и Мартин, твърди \"Уикенд\". На фона на огромните претенции, които госпожата демонстрира непрекъснато, историята с неплатената забавачка звучи наистина абсурдно.    Какво са за Банева, която се хвали, че само гардеробът й е колкото футболно игрище, някакви си 700 лева. Децата на видния приватизатор Николай Банев са записани в реномираната частна градина „Палави крачета\".    В договора със заведението педантично са регламентирани таксите за отглеждане на наследниците - 580 лева за едното детенце и 520 лева за другото. Отбелязано е също, че ако децата отсъстват през юли и август, се плаща наполовина. През лятото на 2014 г. Мартин и Изабела са изпратени на море. Отсъстват от 16 юни до 30 септември и майка им решава да спести парите за градина. От „Палави крачета\" обаче настояват да получат сумата съгласно договора.    След като Банева отказва, от градината завеждат дело. То започва през 2015 г. и приключва в края на 2017г., но тази продължителност едва ли е изненада - така се движат и решават у нас съдебните процеси. В Софийския районен съд изчисляват, че Евгения Банева дължи 522 лева. От забавачката обжалват и Градският съд неотдавна се е произнесъл, че милионерката трябва да плати и още 183,30 лева, плюс лихвите върху тези суми.    Така Банева ще трябва да се бръкне с общо 705,30 лева. Все пак е минала тънко, защото от „Детски свят Бояна\", фирмата която стои зад „Палави крачета\", са имали претенции за 3306 лева. Съдът обаче е решил, че толкова пари е неоснователно да се искат. Сега Евгения, освен въпросните 705,30 лева, ще трябва да плати и лихви, а също и съдебни разходи за делата, като общо това ще излезе към 1000 лева.", "date": "2018.01.12", "title": "Детската градина „Палави крачета” осъди Евгения Банева"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377275-%D0%BD%D0%B0%D0%B9-%D1%81%D0%B5%D0%BA%D1%81%D0%B0%D0%BF%D0%B8%D0%BB%D0%BD%D0%B0%D1%82%D0%B0-%D1%82%D0%B8%D1%80%D0%B0%D0%B4%D0%B6%D0%B8%D0%B9%D0%BA%D0%B0-%D0%B2-%D1%81%D0%B2%D0%B5%D1%82%D0%B0", "text": "Daily Mail обяви 26-годишната австралийка Блейс Уилямс за „най-сексапилната тираджийка\". Самата тя разказва, че и до ден днешен не й вярват, че шофьорското й удостоверение за камион е истинско. Красавицата започнала да кара ТИР преди седем години. „Винаги ми е харесвало да бъда различна.      Затова и да шофирам толкова голям камион за мен беше нещо съвсем естествено. Може винаги да съм облечена като Барби, но се чувствам като момче\", признава Блейс. В момента в Австралия има недостиг на шофьори на камиони и Блейс твърди, че все повече жени трябва да преразгледат предимствата на тази професия.      „На пътя имаш много повече свобода, отколкото в офиса и никой не ти стои зад гърба, това е прекрасно\", разказва младото момиче.            ", "date": "2018.01.12", "title": "Най-сексапилната тираджийка в света!"}
{"url": "http://www.classa.bg/%D1%81%D0%B2%D1%8F%D1%82/item/377274-%D1%80%D0%B0%D0%B7%D0%BA%D1%80%D0%B8%D1%85%D0%B0-%D1%82%D0%B0%D0%B9%D0%BD%D0%B0%D1%82%D0%B0-%D0%B7%D0%B0-%D0%BE%D1%82%D0%BA%D0%B0%D0%B7%D0%B0%D0%BD%D0%B0%D1%82%D0%B0-%D0%BD%D0%B0-%D0%B1%D0%BE%D1%80%D1%85%D0%B5%D1%81-%D0%BD%D0%BE%D0%B1%D0%B5%D0%BB%D0%BE%D0%B2%D0%B0-%D0%BD%D0%B0%D0%B3%D1%80%D0%B0%D0%B4%D0%B0", "text": "\"Твърде изключителен или изкуствен\", било решението на шведската академия, награждаваща с Нобелова награда, с което изключи завинаги вечния кандидат: Хорхе Луис Борхес.   Разкритието е резултат от журналистическо разследване, проведено от шведския вестник \"Свенска Дагбладет\", което позволи да се разсекрети архивът за присъжданията. Докладът, изваден от сенките, съответства на 1967 г., година, в която най-високото отличие е присъдено на гватемалеца Мигел Анхел Астуриас.   Суровата присъда срещу Борхес е изречена от тогавашния председател на Комитета по награждаването, Андерс Остерлинг, който нарича прозата на автора на \"The Aleph\" като \"изкуствена в миниатюрното си изкуство\" и по този начин го обрича на смърт, без да получи признание, въпреки че бил номиниран от 1956 г. насам.   Отвъд това и без знанието на оспорваните мнения на Остерлинг, в литературния свят се подозираше, че отказът на Шведската академия да присъди Борхес е по политически причини. Вестникът Página 12 припомня хвалебствени думи, които писателят посвети на Аугусто Пиночет през 1976 г., когато получи от чилийския диктатор титлата почетен доктор: \"В тази епоха на анархия, тук, между планината и морето, знам че има силна родина. Лугонес проповядваше силната родина, когато говореше за времето на меча, заявявам, че предпочитам ясния меч пред коварния динамит.   След тази среща, Борхес, нарича Пиночет \"отличен човек\" и дава висока оценка на \"топлината\" и добротата на един от най-кървавите диктатори на Южна Америка. Тази близост накара шведския академик Артър Лундквист да твърди, че Нобелът никога няма да бъде даден на автора на \"Универсалната история на престъплението\" и много други световноизвестни произведения.   Половин век по-късно откровенията за наградата отнемат от мита на писателя, който казва: \"Да не ми се даде Нобеловата награда вече стана стара скандинавска традиция. Всяка година ме номинират и я дават на друг и всичко това е един вид ритуал. \"   Но в списъка на исторически изключените от Нобеловата награда Борхес не е сам: той споделя тази съдба с пера от калибъра на Джеймс Джойс, Толстой, Марсел Пруст, Франц Кафка и Алфонсо Рейес.", "date": "2018.01.12", "title": "Разкриха тайната за отказаната на Борхес Нобелова награда"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377271-%D0%B3%D0%B0%D0%BB%D0%B0-%D0%B8-%D1%81%D1%82%D0%B5%D1%84%D0%B0%D0%BD-%D1%81%D1%82%D0%B0%D0%B2%D0%B0%D1%82-%D0%B2%D1%81%D0%B5-%D0%BF%D0%BE-%D1%80%D0%B0%D0%B7%D0%B3%D0%BE%D0%BD%D0%B5%D0%BD%D0%B8", "text": "В студиото на \"На кафе\" от доста време мирише на любов. Откакто половинката в живота на Гала - Стефан, води рамо до рамо с нея, атмосферата е много по-разчупена и шегаджийска, но не само... Двамата ежедневно показват колко се обичат пред зрителите и често ставаме свидетели на сладки сцени между тях като хлапашко замеряне със сняг или шеговита сцена на ревност заради плеймейтки в студиото. Този път двамата обаче надминаха себе си, като внесоха и малко пошлост. Блондинката разюздено яхна своя любим, заголвайки бедър. Красивата Гала се качи на Стефан, който небрежно бе седнал в легло.      Тя го обкрачи, вдигайки нависоко полата си и показвайки стройни и стегнати бедра. [null] Коментарите под снимките са най-разнообразни. Някои се радват на влюбената двойка, други пък остро критикуват Гала и Стефан. Ето и част от потребителските мнения: \"Не ти отива на възрастта.. Ставаш за смях пред младите, тези неща се правят у дома на четири очи, а не публично достояние.. Дърта магарица\" \"Гала, ставаш смешна в стремежа си да се правиш на млада....приеми реалността...\" \"Сладури\" \"Сладки сте\"      Случката пък се разпространява из страницата на \"На кафе\" в социалната мрежа, където са пуснати кадри от ситуацията между влюбените.", "date": "2018.01.12", "title": "Гала и Стефан стават все по разгонени"}
{"url": "http://www.classa.bg/%D1%81%D0%B2%D1%8F%D1%82/item/377267-%D0%BA%D0%BE%D0%B9-%D1%89%D0%B5-%D1%87%D1%83%D0%B5-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B5%D0%BD%D0%B8%D1%8F%D1%82%D0%B0-%D0%BD%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%82%D0%B5-%D0%B7%D0%B0-%D1%80%D1%83%D1%81%D0%B8%D1%8F", "text": "Ако е имало някаква полза от намесата на Русия в (американските) избори през 2016 г., то тя е, че беше насочено вниманието към по-общата заплаха от президента Владимир Путин за демокрациите в Европа и на други места. Републиканците се боят до какви разкрития за отношенията между кампанията на Тръмп и Русия може да доведе фокусирането на вниманието върху тези интриги. Заради тяхното нехайство по въпроса, демократите в сенатската комисия по външните работи съставиха доклад, който се очертава като най-цялостното публично изложение на руската война срещу Запада.   Той се опитва да наложи извода, че изборите през 2016 г., които според всички американски разузнавателни агенции са белязани от руска намеса с цел да се помогне за избирането на Доналд Тръмп, са част от инструментариума, чрез който Путин се опитва да разклати западните институции и да подкопае вярата в демократичните практики.   Малко страни в Европа са успели да избягнат тази зловредна намеса. Докладът следва да послужи като сигнал за тревога за САЩ спешно да се заемат с работа заедно с техните съюзници за защита на демокрацията.   Има обаче една значителна пречка, и това е президентът Тръмп, както и конгресните лидери, които го крепят.   Тръмп упорства в странното си очарование от Путин и не желае да признае, че Русия е заплаха за сигурността, макар че неговата собствена стратегия за национална сигурност, представена неотдавна, твърди, че Русия, наред с Китай, се стреми да подкопае “американското влияние, ценности и богатство”. Републиканците в Конгреса, изглежда, се вълнуват повече от това кои са онези, които разкриха руската намеса, а не от самата намеса, и не правят нищо, за да гарантират, че тя няма да се повтори.   Според доклада Кремъл харчи много повече за своя медийна пропаганда за чужбина и за (подкрепа на) неправителствени групи и политически партии, които са против Европейския съюз и НАТО. Той си служи с организирани престъпни групи, за да пере пари и да извършва други престъпения, а използва и контрола си върху енергийни доставки, за да насажда корупция, се посочва в доклада.   Русия си служи с кибервойна, дезинформация и военна сила, за да пречи на връзките на Грузия и Украйна със Запада. Кремъл се опитва също така да подрони усилията на Сърбия да се интегрира със Запада, експлоатирайки връзките между Руската православна църква и сърбите, и чрез почти монополното си положение в енергийните доставки.   Русия отслабва демокрацията в Унгария и България - две страни, членки на ЕС и НАТО, и го притегля по-близо до орбитата на Путин. Кремъл разширява влиянието си в Мексико и в Близкия изток.   Тези действия биха били обезпокоителни по всяко време, но те са още по-тревожни сега, когато президентът отрича да има руска намеса, отказва да критикува Путин и изглежда по-заинтересуван да възнаграждава Москва, отколкото да се конфронтира с нея.   Докладът бе подготвен без участието на републиканците, което незаслужено му придава партийно пристрастие, особено защото той признава, че заплахата, която Путин представлява, съществува отпреди сегашната администрация да поеме властта.   Демократите се надяват този доклад да засили натиска върху администрацията да въведе в действие санкциите, които Конгресът единодушно одобри миналата година и които трябва да влязат в сила на 29 януари.   “Никога досега в американската история една толкова очевидна заплаха за националната сигурност не е била толкова явно пренебрегвана от един президент на САЩ”, посочи сенаторът Бен Кардин - главният демократ в сенатската комисия по външните работи, в писмо, съпровождащо доклада.   Европа, обратно, вече започна да дава отпор, отбелязва докладът. Германия предприе превантивен ход преди своите избори, като предупреди Кремъл, че негова намеса би имала последствия. Бе постигнато и споразумение между политическите партии да не използват ботове и платени тролове и да се осъществява киберсътрудничество между правителството и кампаниите (на отделните партии).   Испания първа в Европа поведе битка срещу организирани руски престъпни групи. Балтийските страни укрепиха защитата си срещу кибератаки и дезинформация и диверсифицираха енергийните си доставки, за да избягнат свръхзависимост от Русия. НАТО и ЕС се фокусират върху киберзащита.   В доклада се отбелязва, че има много неща, освен санкции, които трябва да бъдат част от една цялостна американска стратегия. Те включват помощ за укрепване на демократичните институции в уязвими европейски страни, засичане и замразяване на свързани с Кремъл мръсни пари, изграждане на коалиция за борба с руските хибридни заплахи.   Най-важно обаче е лидерството, с което Тръмп засега отказва да се наеме. В Туитър той заклейми демократите за публикуването на този доклад и още веднъж отрече да има задкулисни връзки с Москва. “Русия и светът се смеят на глупостта, която на която са свидетели”, написа той. Той е прав, но не разбира на кого се смеят.", "date": "2018.01.12", "title": "Кой ще чуе предупрежденията на демократите за Русия?"}
{"url": "http://www.classa.bg/%D1%81%D0%B2%D1%8F%D1%82/item/377268-%D1%81%D0%B2%D0%B5%D1%82%D1%8A%D1%82-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D0%B5-%D0%B1%D0%B5%D0%B7%D0%BF%D0%BE%D0%BB%D0%BE%D0%B2%D0%B0-%D0%B0%D0%BD%D1%82%D0%B8%D1%83%D1%82%D0%BE%D0%BF%D0%B8%D1%8F", "text": "Всяко действие ражда равно по сила противодействие. Шумните кампании в защита на жените от сексуално посегателство - #MeToo и #Time'sUp - доказаха този закон и раждат своите също толкова категорични противници.   Не е изненадващо, че един от първите, които надигнаха глас, е мъж с известно име, идващ от света на Холивуд. Мат Деймън разбуни духовете както в САЩ, така и по света с #NotAllMen - не всички мъже. Не всички мъже са \"такива\", не всички са насилници, не всеки мъж дебне в тъмните ъгли на стаята, за да опипа поредната си жертва.       Деймън изрече това, което много мъже не смеят да кажат на глас - че не са чудовища, само защото имат различни хромозоми. Сред острите реакции, статистиките с жертви на домашно насилие и призиви актьорът да бъде изключен от следващата кинопродукция, се прокраднаха и първите думи в подкрепа на мнението му.   И постепенно тези реплики започнаха да звучат, изречени от женски глас, от женски имена. Особено на територията на Европа. Оказа се, че Старият континент не е забравил как да се прекланя пред женската красота и умее да цени ума й точно толкова, колкото и качествения флирт.     Но още през ноември миналата година тя каза на висок глас - има разлика между закачката и сексуалното насилие. Не може всяка дума и жест от страна на мъж към жена да водят до сълзи и депресия. Човек не бива да е толкова лесно раним, а околните да са принудени да внимават с него, както се внимава със сервиз от китайски порецелан.   Истинската буря обаче успя да предизвика Катрин Деньов. Тя ясно се разграничи от този така наречен \"феминизъм\", който има все по-малко допирни точки с борбата за правата на жените. Според нея не е \"феминизъм\" да определиш нескопосания мачистки жест като сексуален тормоз, а мъжкото внимание - като нечувана грубост и нарушение на личното пространство.   Деньов получи светкавичен отговор и порицание. Но освен нападки, към нея се насочи и много подкрепа, и то женска.   На преден план излизат тези, които не искат да се водят дългогодишни съдебни дела заради един \"неподходящ\" поглед или пиперлив виц, разказан в грешен момент. Против са идеята да се публикуват цели черни списъци с \"предполагаеми извършители на сексуални посегателства\". Мястото, където се доказва дали някой е насилник, не е Twitter или Gmail.   Това ли цели съвременният \"феминизъм\" - да живеем в свят, в който нечия кариера може да бъде съсипана за броени дни, само заради няколко непотвърдени обвинения в сексуален тормоз? Такова ли е \"светлото бъдеще, в което половете са абсолютно равноправни\" и в което се дебнем с подозрение и следим изпод вежди всяка стъпка на другия?     И не защото изнасилването, побоят и психическият тормоз трябва да бъдат омаловажавани и замитани под килима. Не защото бързо и удобно сме забравили Виола, Бела, Елена и всички онези, които притеснително често са \"паднали по стълбите\". Причината з а отвращението от тази криворазбрана битка, която би трябвало да е за правата на жените, не е къса памет, разсеяност или апатия към една от темите на 2017-а, успешно пренесена и в 2018-а. Просто на този свят има твърде много жени, които искат да си останат такива - жени, ухажвани, харесвани, обичани. Получаващи комплименти и, да, понякога и някоя и друга неприлична покана, която да отклонят с усмивка.   Не можеш да превърнеш света в безполова и безлична антиутопия, в която няма място за Нея и Него, за да не се окаже Той насилник. Някои не искаме да сме То, ей така, за всеки случай. Държим да си останем Тя, въпреки всички рискове, които това би могло да донесе.", "date": "2018.01.12", "title": "Светът не може да е безполова антиутопия"}
{"url": "http://www.classa.bg/%D1%81%D0%B2%D1%8F%D1%82/item/377269-%D0%BF%D0%BE%D0%BB%D1%88%D0%B0-%D0%BF%D0%BB%D0%B0%D0%BD%D0%B8%D1%80%D0%B0-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC-%D0%B7%D0%B0-%D0%B8%D0%B7%D0%BB%D0%B8%D0%B7%D0%B0%D0%BD%D0%B5-%D0%BE%D1%82-%D0%B5%D1%81", "text": "Полското правителство може да предприеме мерки за излизане от Европейския Съюз в случай, че страната престане да получава финансиране от организацията, заяви главата на Европейският Съвет Доналд Туск, предаде изданието  .     Според думите на Туск, за управляващата партия « Право и справедливост» в Полша, изгодата от членството на страната в Европейския Съюз се свежда към получаването на средства, а преимущества като общи пазари, правов режим и гарантирана сигурност, нямат значение.     Той поясни, че докато Полша продължава да получава финансиране от ЕС, за властите на страната, за нея членството има значение.   Все повече ЕС започва да напомня на секта, в която част от членовете започват да се събуждат от зомбирането и искат да се измъкнат. И с все по-трудно става за ЕС да поддържа илюзията, че всичко е наред, и колко е хубаво да си член.", "date": "2018.01.12", "title": "Полша планира референдум за излизане от ЕС"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377270-playboy-%D0%BE%D1%82%D0%BD%D0%BE%D0%B2%D0%BE-%D1%83%D0%B4%D0%B0%D1%80%D0%B8-%D0%B4%D1%8A%D0%BD%D0%BE%D1%82%D0%BE", "text": "ерманската редакция на списание Playboy реши за първи път в своята история да сложи на корицата си снимка на моделка трансджендър. Главната героиня е 21-годишната Джулиана Фарфала, известна на обществото от риалити шоу. Самата моделка заяви, че много се гордее с успеха си.      Тя също изрази надежда, че читателите на новия брой на списанието ще я харесат.   На свой ред главният редактор на германската редакция на Playboy Флориан Бойтин отбеляза, че моделката заслужава внимание не само като първата транссексуалка, но и като \"прекрасен пример за това, колко е важна борбата за правото на самоопределяне\". Броят трябва да се появи по щандовете на 11 януари, съобщава RTL Online.", "date": "2018.01.12", "title": "Playboy отново удари дъното"}
{"url": "http://www.classa.bg/%D1%81%D0%B2%D1%8F%D1%82/item/377262-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B0%D1%83%D1%88%D0%B2%D0%B8%D1%86-%D0%B7%D0%B0%D0%B4%D1%8A%D0%BB%D0%B6%D0%B8%D1%82%D0%B5%D0%BB%D0%BD%D0%BE-%D0%B7%D0%B0-%D1%83%D1%87%D0%B5%D0%BD%D0%B8%D1%86%D0%B8-%D0%B8-%D0%BC%D0%B8%D0%B3%D1%80%D0%B0%D0%BD%D1%82%D0%B8", "text": "            Антисемитизмът има безкрайно много грозни лица: виждаме ги по нацапаните с пречупени кръстове стени и осквернените паметници в еврейските гробища, при изгарянето на израелския национален флаг по време на демонстрации, при нападенията срещу евреи. Сякаш Германия е залята от нова вълна на омраза срещу всичко еврейско. А под повърхността на тези явления се крие феномен, който е отдавна познат: антисемитските обществени настроения са широко разпространени - и то не от вчера. И независимо от всички извършени от Германия престъпления по времето на националсоциализма, те си остават неизкоренени и на германска земя.   За разлика от близкото минало обаче, днес омразата се проявява сякаш все по-безогледно и по-свободно. Това, разбира се, предизвиква съответните ужасени реакции. Мнозина се питат как се стигна дотук. Та нали от десетилетия насам Германия полага образцови усилия да осмисли своята вина, поради което много страни смятат, че в това отношение тя служи за пример.   И все пак: явно на някои места са били допуснати пропуски. Много често например се чува упрекът, че в училищата се изучава твърде малко за нацисткия режим. Същият упрек, впрочем, засяга и отношението към комунистическата диктатура.   В случай, че тези две твърдения са верни, решението на проблема би било съвсем очевидно: необходимо е повече и по-добро образование! Едва ли има обаче нужда от задължителни посещения на бивши концентрационни лагери, превърнати в музеи - за каквито пледират сега някои политици и партийни функционери. Те го правят с най-добри намерения, но подобни задължителни посещения биха могли да предизвикат главно отегчение, а в най-лошия случай - дори отхвърляне. От опита на бившата ГДР се знае докъде води подобен държавно разпореден антифашизъм. И уж нерушимата германско-съветска дружба се обезсмисли в кухи ритуали.   И едно свободно общество обаче понякога изпитва трудности да изрази позициите си правилно. Но то ги изразява доброволно - в открит диалог без предизвестен резултат. Нека припомним тук за дългите, често изпълнени с огорчение, дебати за строежа на възпоменателен монумент в памет на жертвите от Холокоста край Бранденбургската врата в Берлин. Или предизвиканите от писателя Мартин Валзер протести през 1988, когато той заговори за \"моралната бухалка Аушвиц\", с която се удряло по всеки, който се опитвал да изрази по-диференцирано мнение за миналото.   Хубавото от тези и други спорове беше, че размисълът на Германия за нейната собствена и несравнима с нищо вина постоянно се подхранва от нови импулси. А те винаги са необходими, най-късно, когато възпоменанията за жертвите започнат да се превръщат в рутина.       Който посещава Бухенвалд, Дахау, Заксенхаузен, Аушвиц или някое друго място, свързано с ужасяващите престъпления на националсоциализма, би трябвало обаче да го прави по собствена воля. И - което е още по-важно: би трябвало да е интелектуално и емоционално подготвен за подобно посещение. Нещо, което, за съжаление, не винаги се случва. Най-първата и най-важна задача следователно е свързана с преодоляването на този дефицит. Всичко останало после само ще си дойде на място.   Многобройните, месингови възпоменателни плочки, вградени в паважа на германските улици, които носят имената на избитите евреи, може би предизвикват у хората дори повече размисли, отколкото посещението на един бивш концентрационен лагер. Съпричастието е качество, което не се проявява по команда. За щастие.", "date": "2018.01.12", "title": "Посещението на Аушвиц: задължително за ученици и мигранти?"}
{"url": "http://www.classa.bg/%D1%81%D0%B2%D1%8F%D1%82/item/377263-%D1%89%D0%B5-%D0%B2%D0%BA%D0%B0%D1%80%D0%B0-%D0%BB%D0%B8-%D1%82%D1%80%D1%8A%D0%BC%D0%BF-%D1%85%D0%B8%D0%BB%D1%8A%D1%80%D0%B8-%D0%BA%D0%BB%D0%B8%D0%BD%D1%82%D1%8A%D0%BD-%D0%B2-%D0%B7%D0%B0%D1%82%D0%B2%D0%BE%D1%80%D0%B0", "text": "САЩ ще разследва със специална комисия дейността на «Хизбула», но нека видим какво означава появата на новата комисия. \r\n   Както и следваше да се очаква,  обяви за създаването на специална комисия към Конгреса на САЩ, която ще се заеме с преразглеждане на резултатите от разследването свързано с проекта «Касандра». \r\n В рамките на този проект трябваше да се води борба с наркотрафика, организиран от Хизбула, която в САЩ се смята за терористична организация. \r\n   \r\n   \r\n   Преразглеждането на резултатите означава едно- у комисията ще се появят нови въпроси към върхушката на демократичната партия към лицата, заемащи ключови постове по времето на Обама. \r\n   \r\n   \r\n    ", "date": "2018.01.12", "title": "Ще вкара ли Тръмп Хилъри Клинтън в затвора?"}
{"url": "http://www.classa.bg/%D1%81%D0%B2%D1%8F%D1%82/item/377264-%D0%B0%D0%BC%D0%B5%D1%80%D0%B8%D0%BA%D0%B0,-%D1%80%D1%83%D1%81%D0%B8%D1%8F-%D0%B8-%D0%BA%D0%B8%D1%82%D0%B0%D0%B9-%D1%81%D0%B5-%D0%BE%D0%B1%D0%B5%D0%B4%D0%B8%D0%BD%D0%B8%D1%85%D0%B0-%D0%B2-%D0%BF%D1%80%D0%B5%D0%B7%D1%80%D0%B5%D0%BD%D0%B8%D0%B5%D1%82%D0%BE-%D1%81%D0%B8-%D0%BA%D1%8A%D0%BC-%D0%B5%D0%B2%D1%80%D0%BE%D0%BF%D0%B0", "text": "Министърът на външните работи на Германия Зигмар Габриел в интервю за Der Spiegel се оплака, че САЩ, Русия и Китай въобще не уважават Евросъюза, като каза:      Според думите на министъра в миналото Берлин е разчитал на Франция, Великобритания и най-вече на САЩ. Но сега разположението на силите на международната сцена се променя. САЩ постепенно губят влияние и образувалият се вакуум започва да се запълва от други страни. В Сирия това са Русия и Иран, а в търговската политика – Китай. И само Германия и Евросъюзът като цяло нямат успех в прокарването на европейските ценности и не успяват да заздравят позициите си на международната сцена.      Нещо повече, другите играчи вече не ги възприемат сериозно. Според Зигмар Габриел, за да настъпи някаква промяна в ситуацията, страните от Евросъюза трябва заедно да преразгледат сегашното положение и да определят общите си интереси. Министърът добави, че „в свят, в който живеят хищници, е трудно да бъдеш тревопасен”.   Думите на Габриел, че Москва, Вашингтон и Пекин не уважават Европа не останаха незабелязани в Русия. Според първия заместник-председател на Комитета по международни работи в Държавната дума Дмитрий Новиков:   В този смисъл той добавя следното:     Според парламентариста аналогична е и ситуацията с Китай, поради нежеланието му да „да играе под чужда свирка”. А що се отнася до САЩ, за никакво уважение не може да става дума, включително и към Евросъюза. Новиков казва:       За разлика от колегите си първият заместник-председател на Комитета по отбрана и сигурност на РФ Франц Клинцевич изрази мнение, че Габриел е недоволен главно от отношението на САЩ към Европа, а останалите страни са споменати за камуфлаж. Той отбелязва, че:   Вероятно тази оценка не е далеч от истината, тъй като Габриел не за първи път излиза с подобни заявления. Така например в началото на декември миналата година шефът на външнополитическото ведомство на Германия каза в прав текст, че Берлин трябва да укрепи своята роля в света, като преразгледа предишните си отношения с Америка и повиши собствената си значимост.    В рамките на „евроатлантическата солидарност” Брюксел се движи по всички въпроси във фарватера на Вашингтон.  .  Въпреки всичко ръководството на Евросъюза, за разлика от националните държави, членуващи в него, не е готово да промени сегашната ситуация. Това се потвърждава и от думите на Габриел, но забележете, в речта му, която държи в Берлин, а не в Брюксел. Там той каза дословно следното:        Тук даже не става дума за уважение, защото Дядо Коледа всички го уважават, но никой не е виждал очите му. Така е и с митичното единство на ЕС. Обаче към ЕС като колектив от развити страни отношението е съвършено друго. Германия и нейните съюзници, които по същество формират ЕС, са достойни за внимание.   Но за тях ситуацията в международен план не е проста.  При Обама отношенията на ЕС със САЩ бяха повече от чудесни. Но сега Тръмп им казва: „Вие ще си плащате за всичко, а ние на всичко отгоре няма да ви уважаваме, но ако се наложи може да ви отстраним от пътя си, както направихме с премиера на Черна гора на една от срещите на държавните глави”.   В САЩ много хора считат, че всички тези международни игри са от Лукавия и нямат никакъв смисъл. В същото време има много мощни кръгове, които дълги години бяха на власт и те държат на сътрудничество с Евросъюза.     .    За китайците Евросъюзът е много важен, но не като международна организация, а като сбор от страни. Пекин мечтае да залее пазара на Европа със стоки и публично декларира това като своя стратегическа цел. Но въпреки тези си намерения, от гледна точка на политиката, която водят, китайците не очакват нищо добро от страна на днешна Европа.    Китайците се интересуват от Европа, но само като пазар.   Горе-долу същата е и картината с Русия. Москва винаги се е отнасяла уважително към Евросъюза.   Не може да се каже, че мазохизмът е присъща национална черта на руснаците.     .      Русия просто е такава, каквато е. Ако ЕС е готов да си сътрудничи с тази Русия, Москва е готова да се върне към отношенията, които съществуваха при социалдемократите. Ако ЕС не желае, то тогава няма смисъл да говори, че го презират. На Евросъюза трябва да му е ясно, че в момента не води много разумна политика. Вярно е, че санкциите засегнаха Германия даже по-тежко, отколкото Русия. Но е вярно и това, че не руснаците ги наложиха. Така че тук няма място за презрение.", "date": "2018.01.12", "title": "Америка, Русия и Китай се обединиха в презрението си към Европа"}
{"url": "http://www.classa.bg/%D1%81%D0%B2%D1%8F%D1%82/item/377265-%D0%B3%D0%B8%D1%80%D1%81%D1%83-%E2%80%93-%D1%88%D1%83%D0%BC%D0%B5%D1%80%D1%81%D0%BA%D0%B8%D1%8F%D1%82-%D0%B3%D1%80%D0%B0%D0%B4-%D0%BD%D0%B0-%D1%82%D0%B0%D0%B9%D0%BD%D0%B8%D1%82%D0%B5", "text": "Гирсу е древен шумерски град, който се намира в днешния Ирак. Той е разположен в Южна Месопотамия, между реките Тигър и Ефрат. В третото хилядолетие пр.н.е. градът бил съюзник с два наблизо разположени града, свързани с водния път – Нина-Сирара – съвременния Зургхул, и Лагаш – днешния Ал Хиба.     Гирсу е първият обект, в който са открити следи от шумерската цивилизация. Тук за първи път започват да работят археолози. Френската експедиция започва през 1877 г. и продължава 20 сезона.     Там са открити 40 хиляди глинени плочки и два образеца на скулптурното изкуство. Първият е каменен барелеф, който изобразява Ур-Нанше, управителя на Лагаш, който носи кошница на главата си, пълна с глина за изработването на тухли за новия храм. Вторият изобразява военния триумф на внука на Ур-Нанше – Еанатум.     В Пушкинския музей в Русия се съхраняват пет каменни фрагмента от две шумерски статуи, които вероятно са открити в района на иракския град Тело, където в древността се намирал шумерският град Гирсу, или в района на Нуфар – древния Нипур.     В средата на 19 век много учени се отнасяли скептично към идеята, че преди Асирия и Вавилон в Месопотамия са живели шумери. Но през 1887 г. Ърнест де Сарзек, френският консул в Басра, който се намира в югоизточната част на съвременния Ирак, който се интересувал от месопотамските древности и открил в Тело статуя, която изобразявала царя жрец. Тя не приличала на асирийските и вавилонските скулптури, които откривали до този момент в Месопотамия, и стилистично била по-архаична. Тогава дори най-заклетите учени астролози били принудени да признаят, че шумерската цивилизация е съществувала преди Асирия и Вавилон.   Станало ясно, че откритата от Сарзек статуя изобразявала управителя на града държава Лагаш, който властвал във втората половина на 22-ри век пр.н.е. – Гудеа.   В района на шумерския град Гирсу били открити около 30 статуи на Гудеа, много от които се съхраняват в Лувъра. Гудеа бил обожествяван, на статуите му принасяла жертви.   От надписите личи, че Гирсу бил много важен обект в шумерската история и култура. Той търгувал със страните от Предна Азия, Индия и Западна Арабия.", "date": "2018.01.12", "title": "Гирсу – Шумерският град на тайните"}
{"url": "http://www.classa.bg/%D1%81%D0%B2%D1%8F%D1%82/item/377266-%E2%80%9C%D0%BF%D1%83%D1%82%D0%B8%D0%BD-%D0%B7%D0%B0%D0%BF%D0%BB%D0%B0%D0%BA%D0%B0%E2%80%A6%E2%80%9D-%E2%80%93-%D0%B5%D1%82%D0%BE-%D1%81-%D0%BA%D0%B0%D0%BA%D0%B2%D0%BE-%D1%81%D0%B5-%D1%80%D0%B0%D0%B7%D0%BB%D0%B8%D1%87%D0%B0%D0%B2%D0%B0-%D1%80%D1%83%D1%81%D0%B8%D1%8F-%D0%BE%D1%82-%D0%BB%D0%B8%D1%86%D0%B5%D0%BC%D0%B5%D1%80%D0%BD%D0%B8%D1%8F-%D0%B7%D0%B0%D0%BF%D0%B0%D0%B4", "text": "Реакцията на ползвателите на Интернет на видеото: \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n", "date": "2018.01.12", "title": "“Путин заплака…” – ето с какво се различава Русия от лицемерния Запад"}
{"url": "http://www.classa.bg/%D1%81%D0%B2%D1%8F%D1%82/item/377261-%D0%BF%D0%B0%D1%80%D0%B0%D0%B4%D0%BE%D0%BA%D1%81-%D1%81%D0%B0%D1%89-%D0%BA%D1%83%D0%BF%D1%83%D0%B2%D0%B0%D1%82-%D1%80%D1%83%D1%81%D0%BA%D0%B8-%D0%B3%D0%B0%D0%B7", "text": "          Русия е най-големият в света износител на природен газ. Десетилетия наред Москва беше зависима от газопроводите, по които горивото от северните райони на страната или от Сибир достигаше до Западна Европа. Голяма част от доставките на \"Газпром\" продължават да се осъществяват именно по този начин. Около тези доставки обаче често са възниквали спорове, тъй като тръбите преминават през много страни. Затова Кремъл се стреми да намали своята зависимост от тях и - подобно на други страни-износителки - залага все повече на втечнения газ (LNG), който се изнася с танкери.     Най-активно в тази област работи руската компания \"Новатэк\" - втората най-голяма фирма за добив на газ в Русия. Нейният шеф Леонид Михелсон е смятан за най-богатия човек в Русия. От години \"Новатэк\" извършва гигантска по мащабите си дейност за добив на течен газ на полуостров Ямал в Сибир. Компанията контролира 60 процента от този бизнес, като дялове в него притежава и френската Total, както и няколко китайски инвеститора. Тези дни стана ясно, че руски течен газ от Ямал за първи път е бил изнесен в САЩ - чрез френска посредническа фирма. Не къде да е, а тъкмо в САЩ! Новината предизвиква недоумение, защото Вашингтон се стреми всячески да затрудни руските енергийни доставки за Европа. Нима в същото време сам купува газ от руснаците!?     Русия и САЩ се борят за надмощие на европейския газов пазар - карикатура на Сергей Елкин   Новината обаче е сензационна само на пръв поглед. Защото е добре известно, че студената вълна, обхванала обширни райони на САЩ, доведе до поскъпване на горивата. Заради капризите на времето Америка сега се нуждае от течен газ, който си набавя на международните пазари. \"Тук няма никаква политика\", казва Святослав Бик от Центъра за анализи към руското правителство.     За Русия, а и за други страни-износителки е трудно да внасят своите продукти в САЩ. \"Цените там са ниски, тъй като самите американци си имат достатъчно собствен газ\", обяснява Бик. Възможно е и занапред те да поръчват по някой и друг танкер с руски газ, но това ще бъдат незначителни количества, са убедени експертите в Москва.   Много по-интересен е въпросът как всичко това ще се отрази на световната търговия с газ. Тръбопроводите направиха така, че търговията да се регионализира. Точно обратното е с танкерите с втечнен газ, които ще глобализират търговията. А това засилва конкуренцията. Потребителите могат само да се радват, тъй като това ще държи цените ниски.", "date": "2018.01.12", "title": "Парадокс: САЩ купуват руски газ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/377260-%D0%B7%D0%B0%D1%89%D0%BE-%D0%B5-%D0%BF%D0%BE%D0%BB%D0%B5%D0%B7%D0%BD%D0%BE-%D0%B4%D0%B0-%D1%81%D0%B5-%D0%B8%D0%B7%D0%BB%D0%BE%D0%B6%D0%B8%D0%BC-%D0%BF%D1%80%D0%B5%D0%B4-%D1%87%D1%83%D0%B6%D0%B4%D0%B5%D0%BD%D1%86%D0%B8%D1%82%D0%B5", "text": "            Дойде дългоочакваният момент. Плочките пред НДК са подредени, дворецът е с измити прозорци, специално закупената за целта иглолистна растителност е строена в големи, бели саксии, новите тоалетни са в експлоатация, всички лампи светят (което си е новина), в центъра на София денонощно се мете, а онзи ден докато си купувах кафе от будка край \"сърцето на Европа\" за идните шест месеца, продавачката ми каза, че можело да си платя и с евро, защото \"нали сме председатели\".    Пак по тая причина преди няколко дни се проведе учебна евакуация на двореца, покрай която видяхме безброй служители с папки с логото на председателството да се мотаят недоволни около НДК в 21 часа вечерта. Наред с всичко това правителството е стабилно, Валери Симеонов е спокоен, Бойко Борисов - кооперативен, коалицията е в прекрасни делови отношения, мнозинството в парламента изглежда монолитно, а обещанието на Доган, че предсрочни избори няма да има, окръглява картината на една спокойна държава, оазис на Балканите, където \"гостите се събуват до вратата\" (по фактите за България, съобщени в официалния Туитър акаунт на българското европредседателството).     Всичко това щеше да звучи умилително, ако събитията в държавата наистина се ограничаваха до лъскане на столичния център и до неуморното повтаряне на новата любима фраза на Борисов, че България е малка, но велика страна.   Но на фона на всички тези усърдни приготовления няма как да пропуснем да отбележим, че в 11-я ден от новата година броим твърде много трупове - шест при масово клане, един на бизнесмен, близък до управляващата партия, и един, който беше намерен съвсем случайно. В допълнение трябва да кажем и това: всичките ни усилия да редим бутафорни плочки и да снимаме грънци и красиви природни гледки, с които да илюстрираме родината си, очевидно не дават особен резултат - западната преса продължава да описва България като място с ширеща се корупция, без върховенство на правото и с потъпкана медийна свобода.   В този смисъл: вместо да буди умиление със своята провинциалност, стартът на европредседателството удивително напомня на комичния разказ на Чудомир \"Имен ден\", в който в дома на бай Митя Могилков е обявена \"пълна мобилизация\" за посрещането на Димитровден. Трескавата подготовка, която включва почти основен ремонт на къщата, построена на \"заграбено място\", накрая катастрофира в опитите на семейството за тържественост, а домакините, с рани и болежки, в крайна сметка отменят празника.   Поради ред причини България не може да отмени председателството си, но пък управляващите успешно отмениха усещането за \"стабилност\", във внушаването на което бяха концентрирани всичките им усилия от създаването на коалицията до момента.     Реално погледнато, нямаше как да бъде другояче. Дори и без поредицата убийства в първите дни на новата година. Най-големият проблем на България е, че нейните граждани нямат вяра на институциите ѝ. Това е генералната драма. Държавата отдавна не е източник на стабилност за населението, а това прави невъзможна ролята на стабилен европейски партньор на западните страни, която се опитваме да изиграем.   Изключително показателен е фактът, че разследването на разтърсилото обществото шесторно убийство роди вицове, но не и усещане, че някой се грижи за сигурността на това общество. Символно се оказа и мълчанието на някои медии за фактите около 8-годишното издирване на предполагаемия извършител за други престъпления. Съвсем очаквано говорителите на статуквото се опитаха да прехвърлят отговорността на съда, а не на правоохранителните органи, които не са успели да заловят сочения за убиец на семейството от Нови Искър.   Символно бе и показното убийство на бизнесмен, близък до управляващата партия. Символни са и коментарите на обикновените хора, че \"никога няма да се разбере какво точно се е случило\". Символно е и поведението на медиите, които с охота премълчават обстоятелства около пика на престъпленията в последните дни.   Символни в първия ден на председателството са и деветте протеста, които ще блокират столицата. Шествията са белег именно за липсата на доверие в българските институции. Гражданите някак интуитивно желаят да заявят исканията си пред чужденците, защото знаят, че това е единственият им шанс да бъдат чути.   Разбира се, властта не стои безучастна. Тя успешно противопоставя. В отговор на искането за законност (протеста за Пирин), управляващите вадят картата за \"туристическо развитие\" на Банско. В отговор на искането за достойно заплащане на полицаите премиерът иронично предоставя билборди за \"всеки, който иска да се оплаче\". В отговор на искането за медийна свобода Делян Пеевски пише обръщение, в което обещава да разобличава \"олигарси\" в личните си медии, за които доскоро твърдеше, че не са негови.   Така изглежда стабилността преди европредседателството (а и по принцип) в България. Бутафория, зад която се крие неистовият копнеж на властимащите да запазят статуквото. Положителното обаче е, че под прожекторите имитациите няма как да останат скрити. Нещо повече - видимата нестабилност може да се окаже истински двигател за промени. Затова и контрапротестите в Банско, и обръщенията на Пеевски са всъщност полезни - тъй като разкриват общия контекст. И илюстрират защо стабилността е невъзможна. Наред с това те са моментна снимка на властта, с която лесно може да се илюстрира защо в България институциите нямат никакво значение, защо няма върховенство на правото и защо свободата на медиите е симулация.   В този ред на мисли: добре, че не можем да постъпим като героите в Чудомировия „Имен ден\" и да отменим председателството. Защото именно то може да разруши бутафорията.", "date": "2018.01.12", "title": "Защо е полезно да се изложим пред чужденците"}
