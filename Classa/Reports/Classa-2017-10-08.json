{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/373649-%D0%BE%D0%B1%D1%89%D0%B0-%D0%B0%D0%BD%D0%B0%D1%82%D0%BE%D0%BC%D0%B8%D1%8F-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BC%D0%B0%D1%84%D0%B8%D1%8F", "text": "  \r\n\t \r\n \r\n\t \r\n \r\n\t \r\n   В България е налице мафия, която управлява държавата и държи обществото в плен вече близо 30 години, като корените ѝ датират от 70-те години на миналия век, когато започват да се формират първите големи апетитни финансови средства. Прокламираните принципни начала в Конституцията – демократична и правова държава, както и общочовешките ценности – равенство, справедливост и т. н. са бутафория, защото държавата не служи на народа, тя влиза в ролята си само когато се събират данъци, такси, корупционни суми и при избори, с които се легитимира властта на мафията. Тази престъпна организация има пирамидална структура, която кореспондира с йерархичната структура на държавното управление. Съществуването ѝ се улеснява от народопсихологията и от външни за държавата интереси и влияния. \r\n   На генерално ниво имаме обособяване на два клана – „Източен“  и „Западен“, които са си разделили територията, пазара и властта. Показателен актуален пример в тази насока е поделената между тях съдебна власт – едните държат Прокуратурата, а другите Съда. В основата им стоят „бащиците“ на прехода, които правиха и продължават да правят трансформацията от социализъм към капитализъм, единствено чрез престъпно присвояване на всички публични ресурси за тях и техните придворни лакеи, които спомагат да се поддържа статуквото. С течение на времето те се сменяха персонално и поколенчески, но си останаха все същите – комунисти, като се започне от началото на прехода – другари от политбюро и се стигне до днес – пременени в нови одежди като репресирани или като твърди евроатлантици, но всъщност млади комунисти. Същите постоянно еволюираха в посока усъвършенстване на незаконните схеми, безскрупулността, лицемерието и ориенталската показност. Разбира се, катарзис не настъпи при нито един от тях, поне не до момента. \r\n   В състава на всеки клан влизат корпоративни лица, неформални центрове за инженерстване на политическата сцена, камуфлирани като научни и неправителствени организации, политически партии, представителство от „проверени“, а не от достойни хора в изпълнителната, законодателната и съдебната власт, контролирани средства за масово осведомяване и платени експерти във всички области. Оперативният мениджмънт на мафията се осъществява през длъжността „министър – председател“. Това произтича от факта, че през тази длъжност, съгласно законовите правомощия, се управляват всички публични блага (през ресорните министри и председатели на агенции), а също че и оттам се дава генерална политическа индулгенция за управлението на всички обществени сектори. Лицата, заемали този пост досега в годините на прехода може условно да се разделят в две групи – „активни“  и „пасивни“. \r\n   Те попадат в тези групи вследствие на характеристиките на личността и начина на излъчването им за този пост от гореспоменатите неформални центрове за инженерстване, установени в страната. „Активните“ участват пряко и контролират крупните незаконни дейности, съответно и процентът отчисление за тях е голям, като сред тях има такива, които са откраднали над 1 млрд. лв. За „пасивните“, които се явяват подставени лица е характерно, че зад тях се оформя борд, който управлява в сянка. Обикновено това са няколко олигарха, на които е преотстъпена цялата власт, произтичаща от длъжността „премиер“. Същите определят институционалната политика в отделните сектори и управляват незаконните схеми. Пресен пример за такова управление на страната е правителството  в периода 2013-2014 г. \r\n   \r\n   Премиерът винаги е на едно стъпало от мафиотската пирамида с олигарсите и всички икономически лица, които имат доминираща роля в различните сектори на пазара. Отношенията между тях се развиват в две направления. Едното е уговаряне на корупционна основа на обществени поръчки, предимно в инфраструктура и енергетика, концесии, поддържането на монополни положения, търговия с оръжие и други схеми, с които се извличат крупни незаконни печалби от порядъка на 5 – 100 млн. на сделка. Назад във времето, при минали правителства, в тази графа влизат криминалната приватизация, неизгодни заменки на държавни имоти, финансови афери (банките – пирамиди  и галопиращата инфлация в началото на 90-те на миналия век), контролираната контрабанда по време на югоембаргото и други.  Затова имаме премиер – флагман на обществените поръчки, друг на заменките, трети на приватизацията и т.н. \r\n   \r\n   Другата плоскост, въз основа на която се развиват тези отношения, е кадруването в министерства, държавни агенции, служби за сигурност. Икономическите лица предлагат свои доверени хора за ръководители на съответните държавни структури (министерства, агенции, фондове, служби, прокуратура, съд и др.), които се явяват администриращ и контролиращ орган на секторите от пазара, където те развиват своя бизнес. Това е срастването и овладяването на държавата от мафията. По този начин те си осигуряват „чадър“ за безпрепятствено осъществяване на всякакви нарушения и престъпления. Този модел на кадруване се прилага по всички нива надолу по пирамидалната структура. \r\n   \r\n   Отделно, около личността на премиера винаги се формират групички от изключително доверени лица, които го обезпечават организационно и логистично за осъществяването на тази голяма по обем незаконна дейност. Това включва посредничество и организиране на неформални срещи, осигуряване на парични транзакции по незаконните дейности, контролирано медийно отразяване и други. Годишно се генерират милиарди, откраднати от бюджета (през приходната и разходната част) и от потребителите чрез установените монополи в различните пазарни сектори. Участниците на това стъпало създават модела на поведение и необходимата среда за осъществяване на незаконни дейности и корупционни практики за всички надолу по веригата както в бизнеса, така и в държавната администрация. Това са неписаните правила на политико – олигархичната  каста. \r\n   \r\n   Всеки, който иска да прави нещо в държавата трябва да играе по тези неписани правила, за да има успех, а по този начин става част от мафията. Един път действали по тях, те попадат в зависимости и вече не могат да вдигат глава срещу политико – олигархичната каста, защото нарушат ли омертата, губят всичко. Това „всичко“ има не само материално измерение, но води и до социално изключване, заклеймяване от кастата като ненадеждни за бизнес и кариера. Останалата част от населението – наемната работна ръка, изпълнителският състав от държавната администрация, подрастващото поколение и пенсионерите, дори да искат да променят нещо в държавата, не разполагат с необходимите възможности. \r\n     \r\n     Те не могат да популяризират в публичното пространство техните искания, нямат средства да се организират в трайни и единни сдружения за отстояване на техните интереси, нямат обединяващи общи каузи, както при мафията се явява грабенето, което в ерата на консуматорското поведение може да изкуши всеки. Същевременно, всичките тези години на икономическа криза и всеобща несигурност развиха в обикновените хора мисленето за спасяването на всеки поединично и следването на максимата „преклонена глава, сабя не я сече“. \r\n   \r\n    Избуяха в нас и типичните народопсихологически черти – завист и страх, което ни направи големи егоисти и завършени лицемери или ориенталско съдържание със западна опаковка. Всеки говори за гражданско самосъзнание, но се броят на пръсти онези, които са готови на обществени начала да направят нещо, без да имат от това пряк материален интерес. Това е порочен кръг, за излизането от който трябва да се плати висока социална и икономическа цена. \r\n   \r\n   Мафията е сплотена, а народа – разединен и неориентиран, за което престъпната каста усилено се грижи, като постоянно ни делят на русофили и русофоби, леви и десни, докато те извършват големите грабежи и националните предателства. Вследствие на всички горепосочени обстоятелства, облагодетелстващи мафията, последната се обособи като трайна и устойчива организация със силно развита дистрибуционна мрежа за разпространяване и прилагане на неписаните ѝ правила, по които да върви цялото обществото. Тази машина купува и мачка всеки, дръзнал да иска спазването на законните правила, защото това би застрашило нейното съществуване. \r\n   \r\n     \r\n   Следващото стъпалото надолу по пирамидалната мафиотска структура е заето от местните феодали и криминалните клики, установили се във всички сектори – образование, здравеопазване, земеделие, сигурност, екология и др., окопали са се там и колят и бесят по ниските нива на администрацията. Тяхната роля и влияние в политическия, икономически и обществен живот на страната ще бъдат разгледани в следващото изложение… \r\n     \r\n \r\n\t \r\n     \r\n      ", "date": "2017.10.08", "title": "Обща анатомия на българската мафия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373644-%D0%BD%D0%B5-%D0%B1%D0%BE%D0%B9%D0%BA%D0%BE%D1%82-%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D1%86%D0%B8%D1%82%D0%B5,-%D0%B0-%D0%B8%D1%81%D1%82%D0%B8%D0%BD%D0%B0%D1%82%D0%B0-%D0%B7%D0%B0-%D1%82%D1%8F%D1%85", "text": "Асоциацията на европейските журналисти – България призовава медийната гилдия да се солидаризира с колегата от Нова телевизия Виктор Николаев. Към него бяха отправени заплахи от представители на управляващите в ефира на предаването „Здравей, България” в петък.   „ “, пише в обръщението на АЕЖ.   Призивът изглежда справедлив. Но не е. Какво означава да бойкотираме силните на деня? Да не отразяваме техните официални посещения, изказвания в парламента, на различни форуми и други подобни изяви? Официалната информация отдавна не представлява интерес за зрителя, читателя и слушателя. Както казва Ноам Чомски:     Вместо да бойкотираме силните на деня, нека започнем да пишем истината за тях. За далаверите и задкулисните договорки, за манипулираните статистически данни, за фалшивия напредък на икономиката, фалшивия бюджетен излишък, повсеместната корупция, контрола над институциите от мафиотизирани олигархични кръгове, свързани с властта, за използването на прокуратурата, данъчните, МВР и службите за разчистване на сметки с опоненти, журналисти и цели медии. Освен това, струва ни се, че АЕЖ подхожда малко дискриминационно. Депутатът Антон Тодоров и вице.-премиерът Валери Симеонов наистина се държаха отвратително с водещия от Нова телевизия Виктор Николаев. Но подобни неща, че и много по-неприятни се случват с журналисти и от други медии.    Повдигат се абсурдни обвинения на журналисти, преследва ги НАП, подслушва ги ДАНС и служби на МВР. Каза го лично директорът на Националното бюро за контрол на специални разузнавателни средства Бойко Рашков. За медии, които критикуват правителството и съдебната система в изданията  се пише, че „участват в заговори“, „готвят преврати“ и пр. Журналисти са уволнявани, включително от Нова телевизия - случаите със Сашо Диков и Люба Кулезич – без да е се казва защо. Говори се, че и с Миролюба Бенатова се е случило нещо подобно.       В „Стандарт“ и други от  медии заплатите се бавят с месеци. Журналисти от тези издания са принудени да пишат срещу свои колеги и лица, които са неудобни на собствениците. Не е нужно да го споделят – то се вижда.   Голяма част от рекламният пазар е под контрола на мафиотският кръг, известен като модела #Кой. Разпространението на книжните издания е в ръцете на същите хора. Това убива всеки опит за нормализиране на медината среда. По свобода на словото сме пропаднали до 109 място – в групата с установен постоянен натиск върху медиите.   АЕЖ обаче мълчи за тези безобразия. И се активира за водещ от Нова телевизия, което е правилно, но недостатъчно. Дори обидно, защото поражда съмнения, че медиите и работещите в тях не са равнопоставени.    Според последното проучване за свободата на словото на АЕЖ-България от 2017 г., 59,1% от отговорилите журналисти смятат, че външният натиск е сред най-големите заплахи за свободата на словото в страната, а 65% твърдят същото за вътрешния натиск. Проучването ще бъде представено на 17 октомври. И какво от това?   Констатации. И парламентът е с най-нисък рейтинг от десетилетия, но продължава да бълва некачествени и дори вредни закони. Прокуратурата е с 8% доверие, но е недосегаема за критики и реформи. Чуждите инвестиции спадат драстично, но премиерът твърди, че има възход. Подобно е положението със свободата на словото.     В момента управляващите неглижират всяка скандална информация за тях, пренебрегват изнесени факти и доказателства за корупция и тежки престъпления. Тези, които дръзват да ги оповестят са преследвани и репресирани брутално. Но никой не ги защитава. Затова големият въпрос е не дали да мълчим за политиците и силните на деня, а как да изобличаваме техните противозаконни действия и да браним истината.", "date": "2017.10.08", "title": "Не бойкот на политиците, а истината за тях!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373643-%D1%80%D0%B0%D0%B1%D0%BE%D1%82%D0%BD%D0%B8%D1%8F%D1%82-%D0%B4%D0%B5%D0%BD-%D0%B5-%D0%BE%D1%82-%D1%82%D1%80%D0%B8-%D1%87%D0%B0%D1%81%D0%B0", "text": "Британско изследване след 1989 офис служители установи, че обичайният 8-часов работен ден е излишно дълъг, защото хората са продуктивни само 2 часа и 53 минути на ден, съобщи в. \"Дейли мирър\". През останалата част от времето хората сърфират в интернет или бъбрят с колеги. Анкетата на компанията \"Ваучър клауд\" установи точно как запълват времето си. Офис служителите проверяват какво става в социалните медии средно по 44 минути на ден. Те отделят 1 час и пет минути, за да четат новините. С колегите си бъбрят неслужебно по 40 минути. Топли напитки правят по 17 минути. Почивките за пушене убиват още 23 минути. Текстовите съобщения отнемат 14 минути, 18 минути хората разговарят по телефона с приятели и роднини, вместо да работят. Мнозина си търсят почти всеки ден и нова работа - по 26 минути. За похапване и приготвянеeние на храна се отделят съответно 8 мин. и 7 мин.", "date": "2017.10.08", "title": "Работният ден е от три часа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/373645-%D0%B1%D0%BE%D1%80%D0%B8%D1%81%D0%BE%D0%B2-%D0%B8-%D0%B4%D0%BE%D0%B3%D0%B0%D0%BD-%D0%B8%D1%81%D0%BA%D0%B0%D1%82-%D0%B4%D0%B0-%D0%B2%D0%B7%D0%B5%D0%BC%D0%B0%D1%82-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D1%85%D0%B0%D0%BF%D0%BA%D0%B8-%D0%BE%D1%82-%E2%80%9E%D0%B4%D1%83%D0%BD%D0%B0%D1%80%D0%B8%D1%82%E2%80%9D-%D0%B8-%E2%80%9E%D0%B5%D0%BC%D0%BA%D0%BE%E2%80%9D", "text": "Томислав Дончев кадрува в Габрово. Има назначения в областната управа, в кметствата, които ГЕРБ контролира. Поръчките на брата на Дончев по озеленяването много дразнят. И в моя роден град Трявна кадруват хората на ГЕРБ. Това заяви в предаването „Хайд парк” по телевизия BIT лидерът на „Движение 21” Татяна Дончева.", "date": "2017.10.08", "title": "Борисов и Доган искат да вземат големите хапки от „Дунарит” и „Емко”"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/373646-%D0%B5%D0%BA-%D0%B3%D0%BE%D1%82%D0%B2%D0%B8-%D0%BD%D0%B5%D1%89%D0%BE-%D0%BC%D0%B0%D1%89%D0%B0%D0%B1%D0%BD%D0%BE-%D0%BF%D0%BE%D0%B3%D0%B2%D0%B0-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%B8%D0%B7%D0%BC%D0%B0%D0%BC%D0%BD%D0%B8%D1%86%D0%B8,-%D0%B0-%D0%B7%D0%B0%D1%81%D0%B5%D0%B3%D0%BD%D0%B0%D1%82%D0%B8-%D0%BC%D0%BE%D0%B6%D0%B5-%D0%B4%D0%B0-%D0%B8%D0%BC%D0%B0-%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Европейската комисия обмисля мащабна данъчна реформа, която цели да прекрати ДДС-измамите в Европейския съюз, включително и в България. Брюксел е взел на прицел и някои от държавите членки, които предоставят специални данъчни облекчения на големи мултинационални кампании. Целта е всички дружества да плащат данъците си там, където реализират печалбите си. Заради недостатъците в системата на ДДС в Европа, всяка година недобросъвестни компании избягват плащането на данъци на стойност до 150 млрд. евро. Това са средства, които вместо да отидат в държавните бюджети, често се използват за финансиране на престъпни организации и тероризъм.      Затова Еврокомисията предлага най-мащабната данъчна реформа за последните 25 години, свързана с премахване на данъчни облечения и избягване на плащането на ДДС. Комисарят по данъчните въпроси Пиер Московиси се надява новата система да влезе в сила още през 2020 г., съобщи БНТ. Пиер Московиси - комисар по икономическите и финансови въпроси, данъчното облагане и митническия съюз: \"ДДС системата има нужда от дълбока реформа, тя трябва да е много по-сериозна от обновяване единствено на фасадата.    Имаме нужда от решение,което е просто, стабилно и дългосрочно. Това, което предлагаме, е да приложим принципите на единния пазар и по отношение на ДДС, трябва да премахнем вътрешните граници за ДДС\". Еврокомисията предлага създаването на единен портал за ДДС във всички членки на ЕС. Ще се премахнат схемите за облекчения и възстановяването на данъка при трансгранични сделки. Ако предложенията бъдат приети, в бъдеще облагането ще става в страната, където се намира крайният потребител на покупката или услугата. Брюксел огласи и мерки срещу предоставянето на специални държавни данъчни облекчения за мултинационални компании.    Като пример комисарят по конкуренцията Маргрете Вестегер даде Амазон, който се е радвал на специално в Люксембург. Маргрете Вестегер - комисар по въпросите на конкуренцията: \"Данъчните облекчения, предоставени от Люксембург са спестявали на Амазон данъци в продължение на повече от 8 години, между май 2006 и юни 2014 г. Амазон сега трябва да възстанови незаконни данъчни облекчения в размер на около 250 млн. евро\".    Целта на данъчните реформи е всички дружества да плащат данъците си там, където реализират печалбите си, а не в страни с облекчени данъчни режими. Еврокомисията даде Ирландия на съд именно заради предоставянето на специални предимства на друга голяма компания - Епъл. Заради битката й с мултинационалните компании и опитите им да избягват данъци в Европа, комисарят по конкуренцията си спечели прозвището \"желязната Вестегер\".", "date": "2017.10.08", "title": "ЕК готви нещо мащабно! Погва големите измамници, а засегнати може да има и в България"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/373647-%D1%80%D0%BE%D0%BC%D0%B0%D0%BD-%D0%B7%D0%B0-%D0%BF%D0%BE%D0%BB%D0%B0%D0%BD%D1%81%D0%BA%D0%B8-%D0%B8%D0%B7%D0%BB%D0%B8%D0%B7%D0%B0-%D0%BD%D0%B0-%D0%BA%D0%BD%D0%B8%D0%B6%D0%BD%D0%B8%D1%8F-%D0%BF%D0%B0%D0%B7%D0%B0%D1%80", "text": "              оден през 1933 година в Париж, Роман Полански е един от най-големите съвременни кинорежисьори, известен продуцент, автор и актьор. Макар и покорил света с филмите си, той постоянно се намира под светлината на прожекторите с трагичните и скандални събития в своя живот: като се започне от смъртта на първата му съпруга и се стигне до обвиненията за изнасилване, които се сипят и днес. В тази книга Полански описва откровено всички свои възходи и падения, трудности и успехи. Разказва за детството си в окупираната от нацистите Полша, за годините си на учение в Лодзката филмова школа през 50-те, за първите си години в Париж и усилията си да се наложи като режисьор, както и за международните си успехи в лондонския и холивудския си период през 60-те. Режисьорът не спестява подробности за браковете и приятелствата си, за годините, изпълнени с разочарования, арест и затвор.       аради мрачната си, уникална перспектива и нихилистичния си подход към воденето на разказА, Полански се спряга като забележителна фигура в световната кинематография. Филмите му често се сравняват с тези на Алфред Хичкок - заради характерната употреба на черен хумор, напрежение и сюрреализъм. Той често разказва аморални истории за обикновени хора, борещи се с един враждебен и ироничен свят. Сред най-обсъжданите негови творби се нареждат:  ,  ,  ,  ,  ,  ,  .  ", "date": "2017.10.08", "title": "Роман за Полански излиза на книжния пазар"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/373648-%E2%80%9E%D0%B1%D1%80%D0%BE%D0%B5%D0%BD%D0%B8%D1%86%D0%B0%D1%82%D0%B0-%D0%BD%D0%B0-%D1%89%D0%B0%D1%81%D1%82%D0%B8%D0%B5%D1%82%D0%BE%E2%80%9C-%D0%B5-%D0%B2-%D1%80%D1%8A%D1%86%D0%B5%D1%82%D0%B5-%D0%BD%D0%B8", "text": " –         олко хубаво и увлекателно разказва Ивет! Думите се нижат една след друга, чувствата напират. А истриите са от самия живот. Ето я линейката, ето я докторката, ето го и гърчещото се дете. Какво ли ще се случи по-нататък? Тежък казус! Оказва се, че момиченцето е получило епилептичен припадък. Какво се прави в такива случаи?     Аз самата си спомням съученичка, която имаше епилепсия. Беше страшно. В нашето 7-мо училище не бяхме подготвени за такова преживяване. Пада като покосена на земята, а от устата и излиза пяна. И я отвеждат вдървена в лекарския кабинет. Май, че се казваше Ирен? Не помня много точно. Но ужасът е пред очите ми. Какво ли е станало с Ирен, дали е оцеляла. Дано да е жива и здрава! И в наши дни епилепсията е проблем. Има едно лекарство, което помага – казва се ривотрил!      Но кой знае защо не го внасят. Макар, че е много евтино, около три лева опаковката. В съседна Сърбия обаче се продава. И търгашите минават границата, купуват ривотрил и го продават у нас по 20 лева! Но какво да направим ние, средностатистическите българи? Ще плащаме! И ще се молим пристъпите да оредяват.     И Ивет плаче. Плаче за своята героиня Мила. Може би това е дъщеря и? Ивен търси начин да се споразумее с г-жа Епилепсия. Да я омилостиви. Дано успее! Желая и го от цялото си сърце. Защото и аз съм майка, и аз болно дете съм гледала. Добре, че попаднах на добър лекар – д-р Дереджан от болница Св. Иван Рилски – той ми спаси детето. И на моя стомах помогна. И на мъжа ми също. Сполай ти, докторе!   Ивет е мъдра. Старае се да не плаче. Поне пред героинята си Мила. Ивет, и аз не плачех пред моя единствен син, но тайно от него си поплаквах. И за мъжа ми също – особено преди втората му операция от рак да дебелото черво. Спаси го д-р Илиян Илиев от Военна болница. И д-р Мирослав Ненков помогна – сега той е зам.-здравен министър. И двамата ми държаха ръката в първия час след операцията и ме пуснаха дори в реанимацията да видя другаря си в живота. Е, той оцеля.    Сполай ви, доктори!   Продължавам да чета с интерес „Броеница на щастието“. Оказва се, че моята приятелка Ивет е не само талантлива авторка, но и много добра готвачка. За разлика от мен. Ще я помоля някой ден да ми направи палачинки – за мен, за детето и за мъжа ми. Така, както ги прави за Мила, в книгата. Защото аз не мога, а страшно ги обичам. Хубавата Ивет ще се съгласи, вярвам в това.   Нещо много мъдро е написала моята приятелка Ивет – че най-добрите лекарства ги няма в книгите. Те са мама и татко, баба и дядо.   Колко си права, Ивет. Моята мама отдавна не е между живите, татко обаче си имам. И си гообичам много, и на море го водя, заедно с мъжа ми и втората му жена. Е, тя твърди, че ме обича, но знам ли? Обича си сина тя, двете си внучки и двете си правнученца, да са и живи и здрави. С тях прекара 90-тия си рожден ден. Мен и мъжът ми не ни покани….   Боли … Но ще мине! Защото аз съм силна жена и умея да прощавам. А на твоята книжка – да и е на добър час, Ивет!", "date": "2017.10.08", "title": "„Броеницата на щастието“ е в ръцете ни"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/373640-%D1%84%D0%B5%D0%B9%D1%81%D0%B1%D1%83%D0%BA-%D0%B8-%D0%B0%D0%BA%D1%86%D0%B8%D0%BE%D0%BD%D0%B5%D1%80%D0%B8%D1%82%D0%B5", "text": "Една група от приятели във Facebook, за които Марк Зукърбърг неотдавна прецени, че не си заслужава да вижда, са публичните му акционери, които очакваха да го подложат на кръстосан разпит (чрез адвокат) на 26 септември в съдебна зала в Делауер. Проблемът бяха плановете на Зукърбърг да префасонира структурата на акционерната собственост на социалната медия повече в своя полза. Няма съмнение кой контролира Facebook. Основателят ѝ Зукърбърг не само е главен изпълнителен директор и председател на борда; с притежаваните 16% от акциите той контролира 60% от гласовете чрез специален клас акции, носещи 10 пъти повече права на глас от нормалното. Преди година Зукърбърг реши да продаде голям дял от собствеността си (на стойност $74 млрд.), без да разводни контрола. Фирмата състави план за разпределяне на акции без право на глас, позволяващи му да намали икономическия си интерес на 3% без загуба на контрол. Това предизвика съдебен спор. Гласовете на акционерите могат да имат пряко значение по редица въпроси, като възнаграждението за мениджърите и придобиванията, както и непряко, защото тези гласове изискват разпространяването на често важна информация, казва адвокатът Стюарт Грант. Той заведе дело срещу Facebook и Зукърбърг от името на двама от големите инвеститори в компанията за нарушаване на доверително задължение. Но малко преди делото Зукърбърг реши да се откаже от плана си, като написа във Facebook, че според него има достатъчен контрол. Вероятно е искал да избегне и допълнителна битка по споровете за употребата на Facebook от руснаците за намеса в президентските избори в САЩ. Някога идеите около акционерната „демокрация\" създадоха гласовити защитници на това всяка акция да има по един глас по корпоративните проблеми. Това бе въпрос на договорно споразумение според правилата на Нюйоркската фондова борса. Възходът на борсата в началото на ХХ век бе свързан с наложените стандарти, увеличаващи доверието на инвеститорите. После обаче авторитетът ѝ намаля. Сега тя не дава друго мнение по въпроса за многобройните класове акции, освен че са позволени от основния ѝ регулатор, Комисията по ценните книжа и борсите (SEC). Всъщност, тъй като SEC не блокира емитирането на акции без право на глас, Зукърбърг можеше спокойно да спечели делото. NASDAQ, където е листната Facebook, защитава по принцип многобройните класове с аргумента, че една акция не трябва само да отразява икономическото участие. Различни структури са приемливи, стига акционерите да знаят какво купуват, особено в момента на публичното предлагане. Ако правилата бъдат затегнати, смятат от борсата, фирмите ще откажат изобщо да се листват в полза на по-непридирчиви частни пазари. Каквато и да е стойността на аргумента, той не покрива изцяло случая с Facebook: промяната трябваше да се направи, след като фирмата стана публична. Други фирми възприемат подобен подход към акциите си или като ограничават инвеститорските права на глас като производителя на облекло Under Armour, или предлагат акции без право на глас като Snap, друга социална медия. Слабите резултати и в двете фирми обаче предизвикаха съмнения относно търпимостта на инвеститорите към така структурираните оферти. Това не означава значителна промяна на настроенията към многобройните класове акции. Ако гигантът в споделянето на жилища Airbnb ги поиска, ако стане публична фирма например, вероятно ще се наложи, а след това ще го последват и други. Ако е теглена черта, то не е от регулаторите, а от фирмите, даващи индекси. Standard&Poor's и FTSE Russell обявиха през юли, че ще ограничат фирмите с многобройни класове акции от участие във водещите си индекси; MSCI също обмисля подобна мярка. Така че бъдещите оферти могат да бъдат определяни не от борси или регулатори, а от компании, които просто описват колекции от фирми.", "date": "2017.10.08", "title": "Фейсбук и акционерите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/373641-%D1%84%D0%B0%D0%BA%D1%83%D0%BB%D1%82%D0%B5%D1%82%D1%8A%D1%82-%D1%81%D0%B5-%D1%81%D1%82%D1%80%D0%BE%D1%8F%D0%B2%D0%B0-%D0%B7%D0%B0-%D0%BF%D0%BE%D1%81%D0%BB%D0%B5%D0%B4%D0%B5%D0%BD-%D0%BF%D1%8A%D1%82", "text": "България да сведе общия брой на университетите до 10 броя - това екзотично предложение направи Европейската комисия.    Не е тайна, че висшите училища, колежи, академии и т.н. са повече, отколкото държавата ни може да поеме.   Какво обаче ще се случи, ако България наистина реши да редуцира драстично броя на висшите училища у нас?        Държавата обявява масовото закриване на университети. Българите, желаещи истински действия и твърда (мъжка) ръка ликуват. Най-сетне кардинални мерки, които ще извадят \"образованието от калта, в която е, и ще образоват ония келеши в Студентски град\".    Същите тези българи осъзнават, че техните деца, племенници, внуци и т.н. също може да попаднат в общия знаменател на келешите. Ден за размисъл.   Стигнали до угрозата, че \"нашето момче\" или \"нашето момиче\" може и да не вземе \"виШу\", се започва с обичайното мърморене, заканване и говорене как тия в образователното министерство са пълни идиоти. Следва дружно цъкане с език. В Студентски град организират протест пред \"Фантастико\". Никой не забелязва, че нещо се е случило. Протестът се нарежда на опашка за кебапчета.    Янка Такева и Михаил Константинов се карат в трите сутрешни блока. Едновременно.    Куче напада веган на бензиностанция - има видео. Всички забравят за университети.    Вече наистина закриват университетите.   В Студентски град пускат черни знамена и организират втори протест, затваряйки цялата улица пред \"Фантастико\". Дивна и Михаела Филева правят концерт и музикален клип.   Сред струпаните в задръстването автомобили се оформя малко автоизложение на скъпи автомобили. Бедните студенти... Събитието е отразено значително по-сериозно, а студентите се разпръскват по дискотеките, за да празнуват изразената си гражданска воля.    Студентски град започва да опустява, след като на живущите там им става скучно и им минава махмурлукът. Притеснени родители прибират отрочетата си, клатейки разтевожено глави с мисъл \"Сега тоя моичкия какво да го правя?!\". В интернет се появяват първите сълзливи статии със спомени от годините в университета и по общежитията. Студентството става новата казарма, а бивши възпитаници на висшите училища си разказват истории за неволите в Студентски град.   Първата дискотека обявява фалит заради хроничната липса на посетители. Половината ксерокси в София затварят заради липса на екзистенциален смисъл от съществуването им.   Междувременно колцентровете се организират в браншова организация, видели се в чудо заради заплахата от липса на кадри. Излизат с нещо като протестна нота, която е игнорирана от всички.    Дори дървениците мигрират към \"Дървеница\". В Студентски град вече нямало какво да се яде.    Винпромите в страната регистрират сериозен спад в продажбите на алкохол. Всички си пият домашарка...   Най-сетне цените на имотите в София започват да поевтиняват. Предприемачи доволно потриват ръце, гледайки някои от общежитията. Какви хубави 5-етажни блокчета могат да се вдигнат на тяхно място само... А и достатъчно работна ръка за общаци има.    Населението на София пада под 1 млн.   Премиерът обикаля унил из министерски съвет, обмисляйки оставката си. Числата не са правилни. Скок в безработицата, спад на висшистите, родителски организации мрънкат за проваленото бъдеще на младите...   Абе дай по-добре да отворим 5-6 университета, че да има младежите с какво да се занимават. Пък с европейците и техните препоръки после ще се оправяме.", "date": "2017.10.08", "title": "Факултетът се строява ... за последен път"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373642-%D0%BF%D1%80%D0%B5%D1%85%D0%B2%D1%8A%D1%80%D0%BB%D1%8F%D0%BD%D0%B5-%D0%BD%D0%B0-%D0%B7%D0%B0%D0%B4%D1%8A%D0%BB%D0%B6%D0%B5%D0%BD%D0%B8%D1%8F%D1%82%D0%B0-%D0%BA%D1%8A%D0%BC-%D1%81%D0%BB%D0%B5%D0%B4%D0%B2%D0%B0%D1%89%D0%BE%D1%82%D0%BE-%D0%BF%D0%BE%D0%BA%D0%BE%D0%BB%D0%B5%D0%BD%D0%B8%D0%B5", "text": "В дългосрочна перспектива всички умираме, посочи Джон Мейнард Кейнс. Това, което не добави, е, че някои от нас ще умрат по-рано, а други, които накрая ще издъхнат, още не са родени. С други думи, „ние\" включва различни засегнати поколения, които ще имат еднаква съдба, но в различно време. Старите живеят заедно с младите, които накрая ще остареят. И когато това се случи, ще се смесят с младежи, които още не са родени. Тази безкрайна процесия от препокриващи се поколения създава интересни икономически проблеми и възможности, както обясни през 1958 г. нобелистът по икономика Пол Самюелсън. Обичаен проблем е затруднението да се събират вноски от мъртвите. Друг такъв е невъзможността да се заемат стоки и услуги от бъдещи поколения, които още не са родени, за да ги произвеждат. Това затруднява една икономика да прехвърля ресурси между поколенията. По-специално възрастните разчитат на работоспособното население за много от стоките и услугите, които ползват в пенсия. Но пенсионерите не произвеждат нищо, което могат да предложат в замяна. И не могат и да заемат от младите, защото няма да са в позиция да изплащат след края на пенсионната възраст. А и работоспособното поколение не може да иска от бъдещите поколения да помогнат за споделянето на бремето, тъй като още ги няма да подадат ръка. Един вариант е старите да „заемат\" от младите с разбирането, че младите накрая ще бъдат „разплатени\", когато самите те остареят, от тези, които още не са родени. Това е принципът зад пенсионните разходопокриващи схеми: днешните работници плащат за пенсиите на днешните пенсионери с разбирането, че утрешните работници ще направят същото за тях. Подобни изчисления могат също така да подкрепят правителствените заеми и дори балоните на активите. Младите могат да купят активи от старите на раздути цени, уверени, че могат да ги разтоварят на още по-високи цени на още по-млади глупаци, които може и още да не са родени. Освен това правителството може да продаде дългосрочни облигации на днешното население в трудоспособна възраст, използвайки постъпленията за помощ на възрастните. Когато облигациите достигнат падеж, правителството може да револвира дълговете, изплащайки старите си задължения с нови, продадени на следващото поколение. (Забележете, че първоначалното възрастно поколение тогава ще се възползва от първата продажба на облигации дори без да ги е купило – рядък пример за безплатен обяд в икономиката.) Това жонглиране между поколенията действа само ако „винаги идват нови поколения\", както посочва Самюелсън. Ако възпроизводството престане, последното поколение няма да получи нищо, защото няма да има друго поколение, което да плати за неговите пенсии или за покупка на активите му. Тези схеми също така работят най-добре, ако следващото поколение е винаги по-голямо или по-богато от предходното. В този случай хората могат да получат повече от инвестицията си дори ако вноската им си остава стабилен дял от колективния приход на всяко поколение. Младите трябва да внасят 10% от доходите си в периода си на работоспособност, а когато се пенсионират, да получат 10% от доходите на следващото поколение. Ако междувременно населението и доходите са нараствали, последните 10% ще имат далеч по-голяма стойност от предходните. Представете си го като естествена пирамидална схема.", "date": "2017.10.08", "title": "Прехвърляне на задълженията към следващото поколение"}
{"url": "http://www.classa.bg/%D1%81%D0%B2%D1%8F%D1%82/item/373634-%D1%82%D1%80%D1%8A%D0%BC%D0%BF-%D1%81%D0%B5-%D0%B3%D0%BE%D1%82%D0%B2%D0%B8-%D0%B4%D0%B0-%D0%B0%D0%BD%D1%83%D0%BB%D0%B8%D1%80%D0%B0-%D1%8F%D0%B4%D1%80%D0%B5%D0%BD%D0%BE%D1%82%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D1%81-%D0%B8%D1%80%D0%B0%D0%BD", "text": "          Президентът Доналд Тръмп се готви скоро да обяви, че анулира иранското ядрено споразумение, съобщи пожелал анонимност високопоставен представител на администрацията на САЩ, цитиран от Ройтерс.   По-късно президентът каза, че Иран не спазва духа на сключеното с големите сили ядрено споразумение и добави, че скоро ще разкрие решението си дали да потвърди подписа на САЩ под документа.   “Не трябва да допускаме Иран да се сдобие с ядрени оръжия”, заяви Тръмп на среща с високопоставени военни в Белия дом.   “Иранският режим подкрепя тероризма и изнася насилие, кръвопролития и хаос из целия Близък изток. Ето защо трябва да сложим край на продължаващата агресия и ядрени амбиции на Иран. Те не спазват духа на споразумението си”, добави той. На въпрос дали е решил да потвърди или отхвърли иранското ядрено споразумение Тръмп отвърна: “Ще чуете за Иран съвсем скоро.”     Според източници от администрацията му се очаква Тръмп да обяви по-обща стратегия на САЩ за Иран, която ще е по-конфронтационна. Администрацията на Тръмп редовно критикува действията на Иран в Близкия изток.   Ако Тръмп откаже да удостовери, че Иран спазва ядреното споразумение, Конгресът на САЩ ще има срок от 60 дни да реши дали да възобнови санкциите срещу Техеран, които бяха преустановени след сключването на това споразумение.   Тръмп отдавна критикува постигнатото при управлението на предшественика му Барак Обама споразумение за ограничаване на иранската ядрена програма, което бе подписано през 2015 г. от САЩ, Великобритания, Франция, Германия, Русия, Китай, ЕС и Иран. То цели да гарантира строго мирния и граждански характер на иранската ядрена програма в замяна на постепенна отмяна на санкциите срещу Иран.   През април администрацията на Тръмп заяви, че ще проучи дали отмяната на санкциите срещу Иран е в интересите на националната сигурност на САЩ.   Според в. “Вашингтон пост” тази реч на президента Тръмп вероятно ще се състои на 12 октомври. Тази дата бе съобщена по-рано от представител на администрацията на САЩ, но още не е взето окончателно решение по нея.   По закон Тръмп трябва да обяви до 15 октомври дали смята, че Иран продължава да спазва задълженията си по споразумението.   Говорителката на Белия дом Сара Хакъби Сандърс заяви, че президентът Тръмп е взел решението си по иранското ядрено споразумение и ще го съобщи “в близките дни”, предаде Франс прес.  “Това ще е глобална стратегия” добави Сандърс без повече подробности.   Поддръжници на иранското ядрено споразумение заявяват, че отпадането му може да предизвика регионална надпревара във въоръжаването и да изостри напреженията в Близкия изток. Критиците му казват, че то е отишло твърде далеч в облекчаването на санкциите, без да изиска Иран да прекрати за постоянно ядрената си програма, отбелязва Ройтерс.   Във вторник министърът на отбраната Джим Матис заяви, че според него запазването на иранското ядрено споразумение е в националния интерес на САЩ, отбелязва Франс прес.     Снощи американският президент направи мистериозно изказване докато позираше за официална снимка с военни и съпругите им, поканени на вечеря в Белия дом.   Тръмп посочи хората край себе си и попита малката група допуснати репортери: “Знаете ли какво е това, момчета?”.   След провиквания: “Кажете ни” президентът отговори: “Може би е затишие пред буря”.   Журналистите поискаха да научат какво точно има предвид, каква буря се задава. За Иран ли става въпрос, за “Ислямска държава” ли?   “В тази зала са събрани най-страхотните военни в света, това ще ви кажа”, отвърна Тръмп и добави: “Благодаря на всички ви, че дойдохте”.   В отговор на последен репортерски опит да стане ясно за каква точно “буря” говори президентът, Тръмп каза: “Ще разберете”.   Изказването на Тръмп стана едно най-цитираните в медиите, отбелязва в. “Вашингтон пост”.   По време на срещата са били обсъждани основно ядрените програми на Северна Корея и Иран.   Коментарът му беше направен часове след съобщенията, че той планира да оттегли подкрепата си за ядрената сделка с Иран.   В момента обаче има и засилено напрежение със Северна Корея.     Европейската комисия заяви, че държи на изпълнението на ядреното споразумение с Иран.   Следим развитията по въпроса, заяви говорител на институцията в отговор на въпрос, свързан с намеренията на президента на САЩ да оттегли Вашингтон от споразумението.   Върховният представител на ЕС по външната политика и сигурността Федерика Могерини е на мнение, че споразумението работи и постига резултати, очакваме всички страни по споразумението да го спазват, посочи говорителят.   Той припомни становището на Могерини, че споразумението не подлежи на предоговаряне. Останалите международни въпроси могат да бъдат разглеждани отделно, те не са част от тази договореност, отбеляза говорителят.     Руският външен министър Сергей Лавров каза, че се надява американският президент Доналд Тръмп да вземе “балансирано” решение за международната сделка по ядрената програма на Иран, съобщи Ройтерс.   “Много е важно тя да се запази в сегашната си форма и, разбира се, участието на Съединените щати в този смисъл ще е много значим фактор “, каза Лавров пред журналисти в Казахстан.", "date": "2017.10.08", "title": "Тръмп се готви да анулира ядреното споразумение с Иран"}
{"url": "http://www.classa.bg/%D1%81%D0%B2%D1%8F%D1%82/item/373635-%D1%81%D0%BB%D0%B5%D0%B4-%D1%80%D1%83%D1%81%D0%BA%D0%B0%D1%82%D0%B0-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D1%81%D0%B8-%D0%B4%D0%BE%D0%B3%D0%BE%D0%B2%D0%BE%D1%80%D0%B8-%D0%B8-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0-%D0%BF%D0%B2%D0%BE-%D1%81%D0%B8%D1%81%D1%82%D0%B5%D0%BC%D0%B0", "text": "Държавният департамент на САЩ е одобрил продажбата на противоракетни комплекси за Саудитска Арабия на стойност 15 милиарда долара, предава „Ройтерс\", цитирана от БТВ. Така Рияд ще се снабди с 44 установки THAAD и 360 ракети, както и с радари и системи за управление на огъня.   „Тази сделка демонстрира интересите на САЩ по отношение на националната сигурност и външната политика, като освен това оказва подкрепа за дългосрочната сигурност на Саудитска Арабия и Персийския залив на фона на иранските и други регионални заплахи\", се посочва в официално изявление на Пентагона.   Сделката е особено любопитна, тъй като само преди два дни държавната телевизия „Ал-Арабия\" съобщи, че кралството се е споразумяло и с Русия за покупката на комплекси С-400 „Триумф\" за 3 млрд. долара. Това е най-модерната руска зенитно-ракетна система, предлагана за износ, като освен вражески самолети, тя, също като THAAD, може да унищожава и балистични ракети.   Разликата е в това къде е силата на всяка от двете системи - американската се справя по-добре с вражеските ракети, но не може да сваля самолети, докато руската е по-слаба като ПРО, но пък може да поразява всякакви цели.   Сделката е била договорена по време на историческото посещение на крал Салман в Русия и тя предизвика остри реакции от страна на дългогодишния съюзник на Саудитска Арабия - САЩ. Според Вашингтон Рияд не трябва да закупува военно оборудване, което не е съвместимо със западните системи. Този тип коментари не спряха Турция преди няколко седмици също да обяви интереса си към С-400 - макар да е член на НАТО. Общото между новите клиенти на руския военнопромишлен комплекс е, че в последно време влошиха отношенията си със САЩ - южната ни съседка заради чистките и масовите арести след опита за военен преврат, а петролната монархия - заради военната й кампания в Йемен, която е съпроводена с изключително много цивилни жертви.     От Москва към момента твърдят, че до доставка на С-400 ще се стигне след края на експертни преговори, които в момента текат в условия на поверителност. Поради тази причина и се появиха коментари, че Рияд може би просто изнудва Вашингтон с оръжейния „флирт\" с Москва. Посещението на краля и голямата му делегация в руската столица обаче показва и сериозно сближаване на позициите на двете страни.   Външният министър Адел Джубейр посочи пред „Росия 24\", че Русия и Саудитска Арабия ще работят за мирното уреждане на сирийския конфликт: „Ние сме за запазване на суверенитета на Сирия. Вярваме във върховенството на закона\". По думите му има сходство в позициите за Палестина, йеменското правителство и вдигането на санкциите срещу Москва.   Както е известно първото посещение извън САЩ на Доналд Тръмп, след като стана президент беше именно в Саудитска Арабия. Там той договори рекордна сделка за доставка на оръжие за 110 милиарда долара, като отделните елементи от нея сега започват да бъдат одобряване от Държавния департамент.", "date": "2017.10.08", "title": "След руската Саудитска Арабия си договори и американска ПВО система"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373636-%D0%BF%D1%80%D0%B5%D0%BF-%D0%BF%D0%B5%D0%BB%D0%B0%D0%B3%D0%B8%D1%8F-%D1%81%D0%B2-%D0%BF%D1%80%D0%BF%D0%BC%D1%87%D0%BA-%D0%B8%D0%B3%D0%BD%D0%B0%D1%82%D0%B8%D0%B9-%D1%81%D1%82%D0%B0%D1%80%D0%BE%D0%B7%D0%B0%D0%B3%D0%BE%D1%80%D1%81%D0%BA%D0%B8", "text": "  Преподобна Пелагия живяла в петия век. Родила се в Антиохия. Животът й е описан от илиополския дякон Яков, който я познавал лично.   Веднъж антиохийският архиепископ свикал на съвещание по църковни дела подчинените си епископи. В Антиохия пристигнал и блажени Нон, епископ Илиополски. Нон бил известен с високата си мъдрост и с праведния си живот. Другите епископи обичали да слушат поученията му.     Един ден, седнали при вратите на катедралната църква, те внимателно слушали неговата назидателна беседа. В това време минала покрай тях една жена, известна в Антиохия със своята красота и лекомислие - известна и като блудница. Тя с гордост гледала наоколо, обкръжена от тълпа млади жени и мъже. Всички били разкошно облечени. Но тя се отличавала от тях по чар и накит. Косата й била украсена със злато и скъпоценни камъни. Вратът й бил открит. Когато минавала, въздухът се изпълвал с благоухание от парфюмите й. Нямало в Антиохия по-красива жена от нея.   Когато тя съвсем се отдалечила, епископ Нон заплакал и рекъл:- На много неща може да ни научи тая жена. Тя си е поставила за цел на своя живот да се харесва на хората. И погледнете как се старае за това! Как внимателно е избрала своите накити, как е умила тялото си с благоухания! Как се е нагиздила! А ние имаме безсмъртен Жених, за Когото не украсяваме старателно душите си, както тя старателно е украсила своето тяло. Не умиваме душите си с покайни сълзи. Не ги обличаме с красотата на добродетелите, за да можем достойно да се явим пред Господа!   Като казал това, блажени Нон станал и влязъл в своята килия при църквата. Там в усамотение паднал на колене и със сълзи на очи молил Бога за грешницата - да яви Бог над нея Своето милосърдие и я приведе към покаяние.   На другия ден след утринното богослужение епископ Нон разказал на своя дякон Яков, че е имал странен сън. Присънило му се, че през време на светата Литургия летяла около него непрестанно една черна гълъбица, която изпълвала въздуха със зловоние. Когато дяконът произнесъл \"Оглашени, излезте...\", тя отлетяла от църквата. Но след литургията започнала отново да лети около него. Епископът я хванал и потопил във водата, която била при църковната врата. След като била потопена във водата, гълъбицата излязла от нея бяла като сняг. Епископът я пуснал и тя полетяла право към небето и изчезнала.   Като разказал тоя сън, епископ Нон отишъл в църквата да служи литургия заедно с другите епископи. След службата архиепископът му казал да произнесе проповед пред богомолците. Думите на епископ Нон били прости, понятни за всички, изпълнени с топла вяра и любов към ближните. Той говорил тоя път за страшния Божи съд, за наказанието на грешниците, за блаженството на праведниците. Слушателите се просълзили.   В онова време в храма влязла и оная жена, за която се молил епископ Нон. За пръв път в живота си тя влизала в християнски храм. За пръв път чувала да се говори за грях и покаяние, за прощение на грешниците, за блаженство на праведниците. Изведнъж в душата й бляснал лъч. В ужас тя си спомнила в какви грехове прекарва своя живот и разплакана, излязла от храма.   Продължавала да плаче и у дома си. С безпокойство разпитвала християните за Христовото учение. Минала пак покрай храма и запитала служители от храма къде може да намери и поговори със светия епископ Нон. Като узнала неговото жилище, тя му изпратила следното свое писмо:   \"До светия Христов ученик Нон - писмо от грешницата, ученичка на дявола - Пелагия ... Аз чух за твоя Бог, че Той оставил Небето и слязъл на земята не за праведниците, а грешниците да призове към покаяние. Той смирил Себе Си, скрил божеството Си, ял с митарите, живял с грешниците, беседвал с блудниците. А между това херувимите на небесата не смеели да погледнат към Него. Чух от християните, че ти си истнски служител Христов. Не отхвърляй мене, грешницата, която иска чрез тебе да дойде при Спасителя на света и да види Неговото пресвето лице!\"   Като получил това писмо, епископ Нон й съобщил, че е готов да я приеме, но в присъствието на другите епископи. Грешницата с радост се запътила към църквата \"Св. Юлиан\". Когато влязла в събранието на епископите, с плач паднала в нозете на епископ Нон и промълвила:   - Моля те, господарю мой, приеми ме, както твоят учител Христос е приемал грешниците! Прояви към мене, грешницата, милост и ме направи християнка! Аз съм море от грехове! Аз съм бездна от беззакония! Умий калта на душата ми чрез светото тайнство кръщение!   Всички присъстващи се просълзили, като видели това дълбоко, искрено разкаяние. Св. Нон казал, че църковните правила забраняват да се дава веднага кръщение на хора, известни със своя порочен живот. Като чула това, тя пак се хвърлила в нозете му и с лице, обляно в сълзи, му заговорила:   - Ти ще отговаряш пред Бога за душата ми, ако още днес не ме кръстиш! От твоите ръце трябва Господ да приеме преобразена душата ми. Ако аз се върна към предишния живот и отново се поклоня на идола, ти ще отговаряш за това!   Блажени Нон видял как сърцето на грешницата гори от желание час по-скоро да приеме светото Кръщение. Понеже на това събрание архиепископът не присъствал, епископ Нон пратил до него молба за разрешение. Антиохийският архиепископ с радост дал благословение епископ Нон да извърши кръщението. Същевременно пратил благочестивата Романа, първа дякониса в града, за възприемница.   Когато Романа влязла в събранието на епископите, каещата се грешница лежала при нозете на епископ Нон. Той и наредил да стане с висок глас пред всички да изповяда греховете си.   Пелагия с плач заговорила:   - Като се вглеждам в душата си, не намирам нищо добро. Греховете ми са по-многобройни от морския пясък. Водата на цялото море не може да умие греховете ми ... Надявам се на Твоята милост, всеблаги Господи! Знам, че Ти милостиво ще ме приемеш и ще облекчиш тежкото бреме на моите беззакония...   Епископът я запитал за името й. Тя оговорила, че родителите й я наричали Пелагия, но в Антиохия била известна под името Маргарита, което значи \"бисер\". Наричали я така поради блестящите накити, с които се украсявала.   Като й дал наставления във вярата, епископ Нон я кръстил в името на Отца и Сина и Пресветия Дух. Помазал я със свето Миро и веднага я причастил със светите Христови Тайни.   Романа станала нейна възприемница - кръстница и я взела при себе си в жилището на новообърнатите християнки.   Пелагия веднага не могла да почувства радостта от покаянието и утехата от молитвата. Сатаната я преследвал постоянно с изкушенията си. Внушавал й да съжалява за оставените от нея удоволствия. Тя се обръщала с гореща молитва към Бога. Молила добрата Романа да усили молитвите си за нея.   На третия ден от кръщението Пелагия поръчала на своя служител да пресметне нейното богаство и всичко да предаде на епископ Нон. По нареждането на същия епископ богатството й било раздадено на бедните.   Пелагия не оставила за себе си нищо. Тя получавала храна и облекло от Романа. Не искала да притежава нищо от своето предишно греховно богатство.   Част от него получили нейните преки служители, с които се разделила. При раздялата си тя им казала:   - Ние дълго живяхме заедно. Помолете се за мене, грешната, за да бъдем пак заедно в Небесното царство!   Когато настъпил осмият ден, в който, според обичая на древните християни, трябвало да се снеме бялата дреха, дадена при светото кръщение, Пелагия облякла груба черна власеница. Като взела старата дреха на блажени Нон, рано сутринта напуснала Антиохия.   Никой не знаел къде отишла. Романа много плакала за изчезването на Пелагия. Епископ Нон я успокоявал: - Не плачи! Пелагия избра добрата част, която няма да й се отнеме. Тя се уподоби на оная Мария, за която се говори в Евангелието.   Скоро след това блажени Нон се върнал с дякона си в своя град Илиопол.   Три години по-късно дякон Яков, който предал на Църквата тоя трогателен разказ, отишъл в Йерусалим да се поклони на Гроба Господен. Като го изпращал, епископ Нон му поръчал непременно да отиде при един отшелник, който доброволно живеел в килия - затвор на Елеонската планина, близо до Йерусалим. Казал му, че от него ще научи много назидателни неща.   След като се поклонил на светия Гроб и на другите свети места в Йерусалим, Яков отишъл на близката Елеонска планина, където наистина намерил затворника. Почукал на прозореца на килията. После със затаен дъх дълго слушал неговите душеспасителни беседи. Благодарил му и тръгнал след това да разглежда други манастири и църкви.   На връщане пак дошъл при килията на затворника. Напразно чукал на прозореца. Никой не се обадил. През прозореца видял, че вътре отшелникът лежи мъртъв. Със скръб обадил това на съседните манастири. Монасите, които знаели за светия живот на доброволния затворник, дошли да го погребат. Влезли в килията, след като счупили вратата й, понеже отшелникът се бил заключил отвъртре.   Започнали да го готвят за погребение. Дякон Яков се приближил до тялото. Познал, че мъртвецът е в расото на неговия владика свети Нон. В чертите на извънредно отслабналия отшелник разпознал оная знаменита красавица, която някога пълнела Антиохия с мълвата за своите грехове и похоти. Всички останали изумени, като узнали, че в тая килия се спасявала жена, известна някога със своя порочен живот.   Пелагия дошла тук да спасява душата си с благословението на епископ Нон. Едва сега дякон Яков разбрал защо епископът му поръчал непременно да се отбие при тоя пустинник.   При строго постническо житие преподобна Пелагия блажено починала в своята килия - затвор на 8 откомври 461 година. Монахините от околните манастири се стекли на нейното погребение със свещи и кандилници. Тялото й било тържествено погребано в същата килия, където тя предала в ръцете на Бога своята разкаяна душа.     Св. Игнатий Старозагорски живял в 18 и началото на 19 век. Родил се в Стара Загора. Бил кръстен с името Иван. Родителите му, Георги и Мария, се преселили в Пловдив. Тук дали сина си на учение. Богато надарен, Игнатий напреднал много в учението. Почувствал от ранни младини влечение към монашески уединен живот. След като завършил учението си, той постъпил като послушник в Рилския манастир.   1_110.jpgСкоро след това турци убили баща му и насила заставили да приемат мохамеданството майка му и двете му сестри. Бягайки от такова насилие, Игнатий трябвало да се крие на много места. Ходил и в Букурещ. Оттам решил да мине през България и да отиде в Света гора. По пътя около Шумен турци-разбойници го заловили и като го заплашили, че ще го убият, го заставили да даде обещание, че ще смени своята християнска вяра с мохамеданска.   Пуснат на свобода, той горчиво се разкаял за това изнудено обещание и решил да изкупи греха си, като публично похули мохамеданството и приеме мъченическа смърт за Христа. От Шумен дошъл в родния си град Стара Загора. Оттук с един светогорец заминал за Света гора. С цел да се подготви за предстоящия подвиг, той постъпил в Атонския манастир Григориат, където прекарал известно време. Посетил още някои обители и се установил в един скит - високо, диво и непристъпно място. Тук се предал на най-тежки подвизи.    Неговият опитен духовник Никифор се възхитил от строгия му подвижнически живот. Узнал твърдото му решение да бъде верен изповедник на името Христово, той го постригал в монашество с името Игнатий. Благословил го и го изпратил за Цариград, където Игнатий бил решил да приеме мъченически венец. Определил му за спътник опитния старец Григорий, който би могъл да го поддържа в мъченическия подвиг. На 8 октомври 1814 г. Игнатий бил обесен. Три дни след това старец Григорий откупил мощите на мъченика и на 20 октомври пристигнал с тях в Света гора. От тях са ставали чудеса на изцеления.", "date": "2017.10.08", "title": "Преп. Пелагия. Св. прпмчк Игнатий Старозагорски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/373637-%D0%B1%D1%81%D0%BF-%D0%B4%D0%B0%D0%B2%D0%B0-%D0%BD%D0%B0-%D0%B3%D0%B5%D1%80%D0%B1-%D1%81%D0%B5%D0%B4%D0%BC%D0%B8%D1%86%D0%B0,-%D0%B7%D0%B0-%D0%B4%D0%B0-%D1%81%D0%B5-%D1%81%D0%BF%D1%80%D0%B0%D0%B2%D0%B8-%D1%81-%D1%88%D1%83%D1%80%D0%BE%D0%B1%D0%B0%D0%B4%D0%B6%D0%B0%D0%BD%D0%B0%D1%89%D0%B8%D0%BD%D0%B0%D1%82%D0%B0", "text": "БСП изнесе нови схеми на роднински назначения в държавни институции. На фокус този път попаднаха газовите оператори \"Булгартрансгаз\", \"Булгаргаз\", Комисията за защита на конкуренцията и Столичната община.   \"Разполагаме с цялата информация, която касае шуробаджанашки и партийни назначения в държавата по общини, по областни центрове, по предприятия - държавни и общински. И даваме една седмица на ГЕРБ да си съберат тази свещена Изпълнителна комисия, да си решат проблемите и да знаят дали ще се съобразят с желанието на своя председател Бойко Борисов да се разчистят тези взаимоотношения и тези бакии\", каза депутатът от БСП Таско Ерменков.     В изнесената от БСП информация този път личи имената на депутата от ГЕРБ Снежана Дукова, чийто син Илиян Дуков е член на Съвета на директорите на \"Булгаргаз\"; председателят на Комисията за защита на конкуренцията (КЗК) Юлия Ненкова, чийто син Александър Ненков също е народен представител от ГЕРБ, както и зам.-кметът на Столичната община Ралица Стоянова, чийто брат Стоян Стоянов е началник \"Правен отдел\" в КЗК.   \"Получили сме около 100-ина сигнала за всички областни и повечето общински града. Имаме схеми за хранилки в общински и държавни предприятия. Даваме една седмица на ГЕРБ да си съберат тази свещената изпълнителна комисия, да си решат проблемите и да знаят дали ще се съобразят с желанието на своя председател да се разчистят тези взаимоотношения или ще продължат по този начин\", заяви Ерменков.     \"По правилно би било не е ли редно министър-председателят да поиска вот на доверие. След всички тези сигнали, които пристигат от цяла България, един министър-председател, който твърди, че може да управлява, че иска да управлява, че има доверието на България, би трябвало да поиска вот на доверие в българския парламент, за да види колко народни представители стоят зад него\", поясни друг депутат на червените - Георги Свиленски.", "date": "2017.10.08", "title": "БСП дава на ГЕРБ седмица, за да се справи с шуробаджанащината"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/373639-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%B8%D0%B7%D0%B8%D1%81%D0%BA%D0%B2%D0%B0-%D0%B8%D0%B7%D0%B2%D0%B8%D0%BD%D0%B5%D0%BD%D0%B8%D0%B5-%D0%BE%D1%82-4-%D0%BC%D0%B5%D0%B4%D0%B8%D0%B8", "text": "Вицепремиерът по икономическата и демографската политика Валери Симеонов даде ултиматум на Нова телевизия, bTV, БНТ и БНР да му се извинят до 24 часа или в противен случай \"ще защити правата си по съдебен път\".   Това обяви самият Симеонов в позиция, публикувана на страницата на Министерския съвет, както и на вицепремиера във Facebook и е изпратена като мейл до споменатите медии.     \"За втори път от приемането на вицепремиерската длъжност съм подложен на мащабна организирана клеветническа кампания от най-големите медии в страната. Разбирам, естествено, породената омраза и неприязън към всеки, който си позволява да има собствено мнение и да го отстоява, особено ако той е на ръководен пост. Това става в една среда с предварително разпределени роли и \"порции на властта\" - каквато беше медийно-политическата среда в България доскоро. Но не мога да приема, че някой друг, освен органите на правосъдието, ще раздават присъди, оценки и квалификации или пък ще си присвоят правото да говорят от името на цялата журналистическа общност\", пише Симеонов.     Той обяснява, че е участвал в сутрешния блок на частната национална телевизия: \"след упорито настояване на продуцентката на предаването, въпреки че не питая особено уважение към този блок и съм отказвал участия в продължение на месец и половина (17 август 2017 г.)\".   Според Симеонов близо 4 часа след приключването на разговора с Виктор Николаев била ораганизирана \"клеветническа кампания във всички национални телевизии и в голяма част от новинарските сайтове, приписвайки ми престъпление, което не съм извършил\".     Според него, това се случва за втори път и припомня, че е дал столичен вестник на съда за: \"непроизнасяни от мен изречения\".   \"Заявявам категорично - на никого не се извинявам, не се и \"оправдавам\", както написа една синя малотиражка\", пише Симеонов.     \"В повечето случаи без да е отразено личното ми мнение - основно и задължително изискване в телевизионната журналистика. Липсваше позиция и на засегнатото лице, за което се твърди, че е било заплашвано. Нещо повече, няма никакви оплаквания от него както в медиите, така и в прокуратурата.   Само последните две нарушения на журналистическите правила безспорно доказват тенденциозността и целенасочеността на кампанията. По тази причина, настоявам незабавно да получа извинения от Нова телевизия, bTV, БНТ и БНР. В противен случай ще защитя правата си по съдебен път\", пише Валери Симеонов.   \"Свободата на словото не е право само на журналистите, свободата на словото е право и на всички останали граждани в едно демократично общество, в т. ч. и на политиците. Никой не може да ме накара да говоря по въпрос, по който не желая да коментирам или който считам, че е глупаво или опасно за националната сигурност да се обсъжда в национален ефир. Това е мое човешко право и няма да позволя на никой да посегне на него\", заявява в позицията си съпредседателят на Националния фронт за спасение на България.   \"Не мога да приема, че скърцащи със зъби от злоба журналистки ще ми дават оценки и квалификации или че трябва да търпя обиди и намеци, само за това, че са ме поканили в някое студио. Това е причината да не приемам всички покани за участие към мен или покани за интервюта. Апелирам към публичните лица с достойнство да не забравят, че и те имат човешки права и да ги отстояват твърдо и безкомпромисно.    За съжаление, няма съмнение, че живеем в държава, управлявана от две телевизии и от медийни кукловоди, от които треперят дори най-големите политически партии. Давам срок за извинение 24 ч.\", завършва позицията си Симеонов.", "date": "2017.10.08", "title": "Валери Симеонов изисква извинение от 4 медии"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373638-%D0%BE%D1%89%D0%B5-%D1%80%D0%BE%D0%B4%D0%BD%D0%B8%D0%BD%D1%81%D0%BA%D0%B8-%D0%BD%D0%B0%D0%B7%D0%BD%D0%B0%D1%87%D0%B5%D0%BD%D0%B8%D1%8F-%D0%BD%D0%B0-%D0%B3%D0%B5%D1%80%D0%B1", "text": "БСП обяви, че разполага с цялата информация за шуробаджанашките назначения по партийна и властова линия в държавата и ще ги обяви до 1 седмица, ако дотогава ръководството на ГЕРБ само не ги разчисти. Ултиматумът беше даден на брифинг в централата на левицата от депутата Таско Ерменков, предаде агенция бгнес. Разполагаме с цялата информация, която касае шуробаджанашки и партийни назначения в държавата по общини, по областни центрове, по предприятия – държавни и общински. И даваме една седмица на ГЕРБ да си съберат тази свещена Изпълнителна комисия, да си решат проблемите и да знаят дали ще се съобразят с желанието на своя председател Бойко Борисов да се разчистят тези взаимоотношения и тези бакии. Това каза депутатът от БСП Таско Ерменков. По думите това, което досега от левицата изнесоха, били малки порции в „опит да вразумят управляващите и те сами да се заемат с отговорността да управляват държавата честно\". След седмица от БСП щели да изнасят масирана информация по области, по общини и по държавни предприятия, посочи Ерменков. По думите му в партията са получени около 100 сигнала от всички областни и повечето общински градове. „Имаме схеми за хранилки в общински и държавни предприятия\", заяви Ерменков. Темата за шуробаджанашките назначения тръгна след скандал в ГЕРБ между депутата и координатор за Хасково Делян Добрев и кмета на града Добри Беливанов, след който бяха извадени обвързаностите на хора на високи позиции в общината с Добрев, част от които заели постовете си без конкурс въпреки законовите изисквания. После от БСП посочиха подобни обвързаности и в кметството в Габрово, чиято кметица отрече да има закононарушения и обяви, че ще съди левицата за накърняване на името й. Като пореден пример за роднински назначения на ГЕРБ в събота от БСП показаха връзки в столична община и държавните газови дружества. Сестрата на началника на правния отдел в КЗК Стоян Стоянов Ралица Стоянова е заместник-кмет на Столична община. Тя е заела мястото на Юлия Ненкова, която сега е председател на КЗК. Ненкова е майка на депутата от ГЕРБ Александър Ненков. Друг член на КЗК, Георгица Стоянова, е съпруга на началника на правния отдел Владимир Маринов в „Булгартранзгаз\". Според Таско Ерменков1 синът на народния представител от ГЕРБ Снежана Дукова - Илиян Дуков, е член на Съвета на директорите \"Булгаргаз\".", "date": "2017.10.08", "title": "Още роднински назначения на ГЕРБ"}
{"url": "http://www.classa.bg/%D1%81%D0%B2%D1%8F%D1%82/item/373630-%D0%B8%D1%81%D0%BB%D1%8F%D0%BC%D1%81%D0%BA%D0%B0%D1%82%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%B0%D1%82%D0%B0%D0%BA%D1%83%D0%B2%D0%B0-%D0%B2-%D1%81%D0%B8%D1%80%D0%B8%D1%8F-%D0%BE%D1%82-%D0%B7%D0%BE%D0%BD%D0%B0,-%D0%BA%D0%BE%D0%BD%D1%82%D1%80%D0%BE%D0%BB%D0%B8%D1%80%D0%B0%D0%BD%D0%B0-%D0%BE%D1%82-%D1%81%D0%B0%D1%89", "text": "Официалният представител на руското министерство на отбраната Игор Конашенков, заяви, че сирийският град Ал Танф е станал \" черна дупка на 100 км на границата между Сирия и Йордания \", откъдето Ислямска държава стартира атаки срещу войските на Дамаск и срещу цивилните жители. Конашенков съобщи, че наличието на американска военна база в района причинява \"проблеми\". Тя е в близост до бежанския лагер Рукбан, убежище на повече от 60,000 души, включително жени и деца, а американците не позволяват конвоите за хуманитарна помощ, изпратени от сирийското правителство, Йордания, ООН и други международни организации, да достигнат до тези хора. Конашенков информира, ИД вече е провела няколко атаки срещу сирийските правителствени сили от тази зона, в която е разположена американска военна мисия и „американците не допуснат дори на разстояние на изстрел от оръдие Сирийските сили, които преследват екстремистите \". Ако Вашингтон смята, че последните атаки на ИД са \"случайни\", \"то руските военновъздушни сили в Сирия са готови напълно да унищожат причинителите им\", предупреди САЩ говорителят на руското министерство на отбраната Освен това Конашенков каза, че успехите на сирийската армия и руските военновъздушни сили в борбата срещу екстремистите в арабската страна противоречат на плановете на американското военно командване. Според говорителя на Министерството на отбраната, сирийските военни са положили значителни усилия да неутрализират мобилните групи на ИД по маршрута между Палмира и Деир ез- Зор и да освободят кварталите, заети от екстремистите.", "date": "2017.10.08", "title": "\"Ислямската държава атакува в Сирия от зона, контролирана от САЩ\""}
{"url": "http://www.classa.bg/%D1%81%D0%B2%D1%8F%D1%82/item/373631-%D0%B4%D0%BE%D0%BA%D0%BB%D0%B0%D0%B4-%D0%BF%D0%BE%D1%81%D1%82%D0%B0%D0%B2%D1%8F-%D0%BF%D0%BE%D0%B4-%D1%81%D1%8A%D0%BC%D0%BD%D0%B5%D0%BD%D0%B8%D0%B5-%D0%B2%D0%BE%D0%B5%D0%BD%D0%BD%D0%B0%D1%82%D0%B0-%D0%BC%D0%BE%D1%89-%D0%BD%D0%B0-%D1%81%D0%B0%D1%89", "text": "Докато американската армия остава най-мощната в света, военните сили на страната са изправени пред много трудности, свързани с актуалното състояние на оборудването и проблеми с персонала, твърди подробно проучване, публикувано на 5 октомври от центъра за научни изследвания в политиката на Фондация Херитидж, във Вашингтон. Фондацията, основана през 1973 г., се счита за един от най-влиятелните консервативни изследователски центрове в Съединените щати. Под заглавието \"Индекс на военните сили на САЩ\", докладът подробно разглежда \"продължаващото влошаване на американската твърда военна сила\". Според анализаторите \"възприятието за американска слабост в чужбина и съмненията относно решимостта на Америка да действа, когато нейните интереси са застрашени, създават допълнителни предизвикателства за сигурността на Съединените щати и техните съюзници.\" Индексът показва, че \"способността на американската армия да се приспособи към изискванията за защита на жизненоважни национални интереси на САЩ е минимална\". Затова в доклада се препоръчва да се реактивира дебатът за американската армия, като се дадат точни данни за състоянието на нейните въоръжени сили. Експертите от фондация Херитидж въвеждат система за оценка в пет категории ( \"много слаб\", \"слаб\", \"минимум\", \"силен\" и \"много силен\") и стигат до заключението, че общият капацитет на въоръжените сили да се справят с регионален конфликт е \"минимален\". Американската армия, както и морската пехота, са оценени като \"слаби\". Военното оборудване, въпреки че поддържането му е добро, е остаряло, което представлява дългосрочно предизвикателство. Ограниченията, направени по време на председателството на Барак Обама, допринесоха за факта, че военните са по-малко подготвени от преди: само две трети от бойните екипи са готови за развръщане. Флотът от 276 кораба не е в състояние да гарантира глобално присъствие, докато нивото на подготовка намалява поради липсата на обучение. Капацитетът на флота се смята за \"минимален\". Броят на въздушните сили (оценен като \"минимален\") е най-ниският през последните десетилетия, докато много от самолетите са остарели. Средният период на експлоатация на американски военен самолет е 27 години. САЩ имат достатъчно ядрени оръжия, за да причинят сериозни щети на враговете си, но докладът посочва, че по-голямата част от този арсенал е натрупан по време на Студената война и не е обновен или актуализиран. Много от учените във военния ядрен сектор са вече пенсионирани, докато младото поколение има по-малко опит. Въпреки всички недостатъци, установени от Фондация Херитидж, САЩ имат най-мощната армия в света, надминавайки по военни разходи Китай, Саудитска Арабия, Индия, Великобритания, Русия и Япония взети заедно.", "date": "2017.10.08", "title": "Доклад поставя под съмнение военната мощ на САЩ"}
{"url": "http://www.classa.bg/%D1%81%D0%B2%D1%8F%D1%82/item/373632-%D0%BC%D0%B0%D0%B4%D1%80%D0%B8%D0%B4-%D0%B7%D0%B0%D1%81%D0%B8%D0%BB%D0%B2%D0%B0-%D0%BD%D0%B0%D1%82%D0%B8%D1%81%D0%BA%D0%B0-%D0%BD%D0%B0%D0%B4-%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F,-%D0%B1%D0%B8%D0%B7%D0%BD%D0%B5%D1%81%D1%8A%D1%82-%D0%B5-%D1%80%D0%B0%D0%B7%D1%82%D1%80%D0%B5%D0%B2%D0%BE%D0%B6%D0%B5%D0%BD", "text": "          \"Малко вероятно е Каталуния да се отцепи, но рискът от ескалация на напрежението се повиши значително\", отбелязва Ерик Ойноян от BNP Pairbas в Лондон.   Каталуния е най-силният в икономическо отношение испански регион - произвежда 20 на сто от БВП на Испания. Производството на глава от населението в Каталуния е значително по-високо от това в останалите райони на Испания, а безработицата е по-ниска. В Каталуния живеят 16 процента от населението на Испания, но регионът внася 20 на сто от постъпленията от данъци в общия бюджет. \"Сега испанското правителство ще има проблем как да върже бюджета за 2018 година\", казва още Ойноян пред ДВ.   Мадрид междувременно предложи улеснения на фирмите и банките, ако решат да напуснат Каталуния. За това вече няма да е нужно свикване на заседание на акционерите, а само решение на Надзорния съвет. Малко след това енергийният гигант Gas Natural Fenosa съобщи, че ще премести седалището си от Барселона в Мадрид. Две от големите каталунски банки изглежда също обсъждат спешно да преместят централите си извън провинцията, за да не се окажат извън еврозоната и подкрепата на Европейската централна банка. \"Банко Сабадел\", която е петата по големина банка в Испания, е решила да се пререгистрира в Аликанте. А банка La Caixa съобщи, че ще се премести във Валенсия.     Шест от 35-те най-големи испански концерна са каталунски, в Каталуния са и седалищата на половината от фирмите с германско участие. Но също и в сектора на туризма Каталуния е водеща - всеки четвърти турист в Испания през миналата година е посетил Каталуния или нейната столица Барселона.     Засега финансовите пазари реагират сравнително спокойно на каталунския референдум. Но усещането е за тревожност: еврото загуби 0,6% от стойността си спрямо американския долар, а на борсата в Мадрид водещият индекс падна с 1,5 процента. Много инвеститори таят надежда, че конфликтът между каталунското регионално правителство и централната власт в Мадрид ще може да бъде решен някак. Анализаторите на банка УниКредит очакват двете страни да преговарят, за да бъде избегнато задълбочаване на кризата. В крайна сметка \"населението на Каталуния е дълбоко разединено по този въпрос\", се казва в доклад на банката, изготвен за инвеститори.   По данни на каталунското правителство, на референдума миналата неделя 90 процента от участвалите в референдума гласоподаватели са се обявили за независимост от Испания. Допитване през юни сочеше, че 41 процента от каталунците подкрепят отделянето на региона.     Регионалната власт в Каталуния обяви за обвързващи резултатите от референдума, но уточни, че не се стреми към \"травматична раздяла\" с Испания. Правосъдният министър в Мадрид отговори, че централното испанско правителство може да се позове на испанската конституция и да анулира евентуална декларация за обявяване на независимост.   ?   Все още не са известни какви последици ще има за еврозоната евентуално отцепване на Каталуния. Но ако провинцията наистина стане независима, тя ще се озове извън ЕС и без евро - макар много от привържениците на независимостта биха желали Испания да не напуска общността. Последиците от подобна стъпка биха били много големи икономически загуби за Испания, но още по-големи за самата Каталуния. Защото промишлеността в региона - от производителите на автомобилни части през химическата индустрия до туризма - са тясно обвързани с еврозоната. В тази връзка испанският министър на икономиката предрече \"брутално обедняване\" на Каталуния. Производството може да спадне с 25-30 процента, а безработицата да се удвои.   Също и представителите на германската икономика бият тревога. \"Едно отцепване на Каталуния би било свързано със сериозни загуби и за двете страни и ще увеличи несигурността на една силно експортноориентирана икономика\", предупреди шефът на Федералния съюз на германската индустрия Йоахим Ланг.", "date": "2017.10.08", "title": "Мадрид засилва натиска над Каталуния, бизнесът е разтревожен"}
{"url": "http://www.classa.bg/%D1%81%D0%B2%D1%8F%D1%82/item/373633-%D1%80%D0%B5%D1%81%D1%82%D0%BE%D1%80%D0%B0%D0%BD%D1%82-%D0%B2-%D0%BD%D1%8E-%D0%B9%D0%BE%D1%80%D0%BA-%D0%BF%D1%83%D1%81%D0%BA%D0%B0-%D1%81%D0%BF%D0%B5%D1%86%D0%B8%D0%B0%D0%BB%D0%B5%D0%BD-%D0%B1%D1%83%D1%80%D0%B3%D0%B5%D1%80-%D0%B7%D0%B0-%D1%80%D0%BE%D0%B6%D0%B4%D0%B5%D0%BD%D0%B8%D1%8F-%D0%B4%D0%B5%D0%BD-%D0%BD%D0%B0-%D0%BF%D1%83%D1%82%D0%B8%D0%BD", "text": "\r\n           Вчера, 7 октомври, руският държавен глава става на 65 години. Както се е убедил кореспондент на ТАСС, сандвичът включва няколко пържоли от висококачествено говеждо месо, кашкавал, пикантна майонеза, салата, лют тайландски сос “Шричача”, както и смес от кориандър и лук, като всичко това е “приклещено” между двете половинки на апетитна пшенична питка. \r\n   \r\n   Бургерът, който е кръстен на руския държавен глава и се предлага само веднъж годишно – на рождения му ден (7 октомври), е около 6 пъти по-голям в сравнение с останалите сандвичи в заведението и върви с допълнителна порция пържени картофки. Нещо повече – по рецепта той трябва да тежи точно 1952 грама – числото, отговарящо на годината на раждане на Путин. \r\n   \r\n   Самият ресторант дори има правило, според което посетителят получава безплатно сандвича, ако успее да го изяде целия в рамките на 30 минути. В противен случай той ще трябва да заплати пълната стойност на поръчката си, която възлиза на близо 30 долара. \r\n   Един от ръководителите на ресторанта Тед Брайън заявява пред ТАСС, че Путин е единственият държавен лидер, чийто рожден ден се отбелязва в заведението със специално ястие. Брайън аргументира решението с това, че единствено Путин има толкова значимо влияние. \r\n   “Затова и бургерът трябва да е голям”, добавя той. “Ние вярваме, че Владимир Владимирович е виден политик и историческа личност, така че решихме да му посвещаваме поне един ден в годината”, коментира и главната барманка на “Лусис кантина роял”, която изтъква, че тази традиция се поддържа вече трета година и се радва на голям интерес. \r\n", "date": "2017.10.08", "title": "Ресторант в Ню Йорк пуска специален бургер за рождения ден на Путин"}
{"url": "http://www.classa.bg/%D1%81%D0%B2%D1%8F%D1%82/item/373624-%D1%89%D0%B5%D1%88%D0%B5-%D0%BB%D0%B8-%D1%80%D1%83%D1%81%D0%B8%D1%8F-%D0%B4%D0%B0-%D0%B5-%D0%B8%D0%BC%D0%BF%D0%B5%D1%80%D0%B8%D1%8F,-%D0%B0%D0%BA%D0%BE-%D0%BD%D0%BE%D0%B2%D0%B3%D0%BE%D1%80%D0%BE%D0%B4-%D0%B1%D0%B5%D1%88%D0%B5-%D0%BF%D0%BE%D0%B1%D0%B5%D0%B4%D0%B8%D0%BB", "text": "Новгород се намира на 200 км на юг от Санкт Петербург по поречието на река Волхов. На пръв поглед градът е застинал в съветско време и нищо не показва, че е специален. ЖП гарата е тиха, а бетонните сгради са в неопределен цвят. Само във вътрешността на крепостта - новгородския Кремъл - можете да усетите истинската историческа стойност на това място.     Докато Москва и Санкт Петербург спорят кой от двата града е допринесъл най-много за страната, жителите на Новгород настояват, че културата и името на Русия идват от викингите.   През IX век Новгород е преуспяващо търговско селище, което се намира на пътя между Скандинавия и Гърция. То е кипяло от живот, а търговците са си разменяли екзотични платове, метали, вина и кехлибар. Градът е известен с луксозния си хермелин, самурова кожа и кожа от бялка.   В Новгород по онова време цари беззаконие, а битките между него и съседните селища не са рядкост. В опит да установят някакъв ред, новгородчани викат  , за да наложи система на правосъдие. Той тръгва от Скандинавия през 862-а и установява контрол над Ладога и построява селището Холмгард в Новгород.   След неговата смърт през 879-а властта поема неговият роднина Олег,  който управлява повече от 30 години от името на сина на Рюрик, княз Игор.   Олег успява да разшири владенията като заграбва земя на север до това, което по-късно става Санкт Петербург, и на юг до Киев (на повече от 1000 км от Новгород). Той обединява славянските и финските племена, основавайки Киевска Рус.     Неговите лидери са избирани от народа и управляват за определен срок от време. Това се оказва първото демократично правителство в района.       Днес средновековните стени от червени тухли на новгородския Кремъл са част от световното историческо наследство на ЮНЕСКО. В сърцето на музея е Паметникът на Хилядолетието на Русия, върху който е статуята на Рюрик. Под него има статуи на Михаил Романов, Катерина Велика и други, но водещата фигура е на Рюрик.   В съвременна Русия той се е превърнал в символ, обграден с много митове. През годините се превръща в такава легенда, че съветската власт се противопоставя на това той бъде считан за основател на страната. Комунистите стигат дотам, че обявят Рюрик просто за легенда, а не е реална историческа личност.   До ден днешен според някои историци самото съществуване на Рюрик е легенда.     По същото време, през което се обявява за родина на Русия, Новгород става и забележителен център за разпространение на ортодоксалното християнство. Владимир Велики, който управлява Киевска Рус от 980 до 1015-а, взима решението да обедини народа след серия от конфликти между християни и езичници.   След като праща посланици, които да проучат религиите по света, Владимир избира ортодоксалното християнство. Не след дълго започва строежът на катедралата \"Света София\", която в момента е най-старият храм в Русия. Неговата солидна конструкция символизира едновременно могъществото и скромността на Новгород.   Катедралата е и една от първите с обли кубета със заострен връх, които могат да се видят при някои от най-известните църкви в страната, включително московския \"Василий Блажени\", построен повече от 500 години след \"Света София\".           Новгород не е част от Русия, докато Москва не го завладява през 1478-а. В средата на XIII век татарите нападат Киевска Рус, успяват да я превземат и заменят демократичното управление с феодално. Това води до упадък и до възход на Велико херцогство Москва.   Новгород се превръща в град-държава и става заплаха за нарастващата сила на Москва. Конфликтът между двете страни достига връхната си точка през 1471-а, когато зле организираната новгородска армия се сблъсква с московските военни сили в битката при Шалон, след която Новгород губи независимостта си, а владетелите му са заменени от московски боляри. Според руския писател от XIX Александър Херцен ако Новгород беше завладял Москва, а не обратното, Руската империя нямаше да съществува.     Великото херцогство на Москва продължава да я нарича Рус, което между XIV и XVI век се превръща в Русия. Името се запазва и когато Петър I мести властта от Москва в Санкт Петербург.   Новгородчани не са забравили корените си. Фолклорният театър в града продължава да представя традиционни танци и музика, а новгородския исторически клуб преподава умението за боравене с оръжия от епохата на Рюрик.   Без съмнение в страна с такъв широк географски обхват произходът на руската култура ще продължи да бъде обсъждан.    За тези, които живеят в Новгород, е ясно, че историята им не е плод на легенда.", "date": "2017.10.08", "title": "Щеше ли Русия да е империя, ако Новгород беше победил"}
{"url": "http://www.classa.bg/%D1%81%D0%B2%D1%8F%D1%82/item/373629-%D0%B2-%D1%81%D0%B5%D0%BB%D0%BE%D1%82%D0%BE-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%BC%D1%8E%D1%81%D1%8E%D0%BB%D0%BC%D0%B0%D0%BD%D0%B8", "text": "              Мирни хора или терористи? Малко селце на 190 км северозападно от Ню Йорк: деца тичат по улицата, кокошки кълват из тревата… „Добре дошли в Ислямбърг“ - пише на табелата на входа на селцето. Всичко прилича повече на селска идилия, отколкото на ислямистка терористична организация. Но тъкмо такива обвинения все по-често се отправят към жителите на селището в община Томпкинс, щата Ню Йорк.         Трето поколение американци Селището е основано от привърженици на пакистанския духовник шейх Мубарак Гилани – предимно афро-американски преселници от второ и трето поколение. Децата се обучават в домашни условия. Единственият им досег с външния свят е чрез местните спортни клубове.         Всички се познават Ислямбърг е закътан в полите на Кетскил Маунтин. Криволичещ чакълест път свързва селището с външния свят. Семействата, които живеят на това място, пазаруват най-необходимото от малкия супермаркет, а в местната джамия се събират за редовните молитви. Хората тук се познават помежду си – доскоро никой не заключваше външната си врата.         Джихадистко гнездо? Напоследък Ислямбърг е обект на засилващи се критики. Блогът \"Freedom Daily\" например твърдеше, че проверка, разпоредена от президента Тръмп, е разкрила Ислямбърг като „най-големия американски кошмар“ – селището било лагер за обучение на джихадисти. Това впоследствие беше опровергано от сайта за проверка на фактите „Snopes“.         С всички средства Но атаките се водят не само с фалшиви новини. През 2015 г. в щата Тенеси беше арестуван мъж, призовавал да се опожари джамията в Ислямбърг. Това стана след като рокерите от \"American Bikers Against Jihad\" бяха посетили мюсюлманското селище. Кметът Рашид Кларк решително се противопоставя на всякакъв вид екстремизъм.         \"Тук няма никакъв проблем\" Местната полиция също отхвърля обвиненията на десните. „Хората тук са американски граждани и живеят на това място от над 30 години. Те са изградили това селище и контактуват и с хората отвън. Тук не съществуват никакви проблеми“, заяви шефът на полицията Джеймс Барнс.         \"Къде тук е джихадът?\" Критиките са отправени главно срещу „Мюсюлманите на Америка“, чието седалище се намира тъкмо в Ислямбърг. Според американското правителство, те са наследник на действалата през 1980-те години криминална организация „Джемаа ал-Фукра“. Членовете на „Мюсюлманите на Америка“ отричат подобно нещо. „Ако от 30 години насам се обучаваме за джихад, защо той още се бави?“, питат те.         Не пречат никому Жителите на Ислямбърг са отчаяни от постоянните изблици на враждебност и обвиненията, че селото им е инкубатор на тероризъм. „Та те не пречат никому да живее спокойно в тази страна, защото се водят точно от това правило“, казва Сали Зигърс, издателка на местния вестник \"Hancock Herald\".         Но враждебните действия срещу мюсюлманите в Ислямбърг на спират. Адвокатката Тахира Кларк се моли за доброто на общността. Тя се надява, че ще бъде потърсена отговорност за всички деяния. А докато това стане, жителите на Ислямбърг ще трябва да се научат да заключват вратите си.  ", "date": "2017.10.08", "title": "В селото на американските мюсюлмани"}
{"url": "http://www.classa.bg/%D1%81%D0%B2%D1%8F%D1%82/item/373625-%D0%BD%D0%BE%D0%B2-%D0%BA%D0%B8%D1%82%D0%B0%D0%B9%D1%81%D0%BA%D0%B8-%D1%80%D0%B0%D0%B7%D1%80%D1%83%D1%88%D0%B8%D1%82%D0%B5%D0%BB-%D0%BD%D0%B0%D0%B4%D0%BC%D0%B8%D0%BD%D0%B0%D0%B2%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%BA%D0%BE%D1%80%D0%B0%D0%B1%D0%B8", "text": "Китай продължава с плановете за развитие на своя флот. Новият тип разрушител 055 бе пуснат на вода в корабостроителницата в Шанхай в края на юни. Разрушителят е оборудван със 112 вертикални системи за изстрелване (VLS), което значително увеличава способността на кораба за бързо реагиране. Освен това, с това количество VLS, корабът надминава разрушителите на американския флот. Американските разрушители от клас \"Арли Бърк\" имат 96 силози за изстрелване, а същия брой системи за изстрелване имат японските кораби клас Атаго. Корабът има 10 000 тона водоизместимост и е първият от новия клас разрушители, оборудвани с усъвършенствани противовъздушни и анти-корабни ракетни системи. \"Броят на VLS демонстрира боеспособността и бързото реагиране на военните кораби на Китай. Тъй като презареждането на VLS е сравнително трудно, колкото повече системи има корабът, толковае по-мощен и по-бързо реагиращ\" каза военният експерт Сонг Джонгпинг за портал \"Глобал Таймс \".", "date": "2017.10.08", "title": "Нов китайски разрушител надминава американските кораби"}
{"url": "http://www.classa.bg/%D1%81%D0%B2%D1%8F%D1%82/item/373626-%D0%BD%D0%B0%D1%80%D0%BA%D0%BE-%D0%BD%D0%B0%D1%81%D0%BB%D0%B5%D0%B4%D0%BD%D0%B8%D1%86%D0%B8%D1%82%D0%B5-%D0%B3%D0%BE%D1%80%D0%B4%D0%BE-%D0%BF%D0%BE%D0%BA%D0%B0%D0%B7%D0%B2%D0%B0%D1%82-%D0%B1%D0%BE%D0%B3%D0%B0%D1%82%D1%81%D1%82%D0%B2%D0%BE%D1%82%D0%BE-%D1%81%D0%B8-%D0%B2-%D0%BC%D1%80%D0%B5%D0%B6%D0%B0%D1%82%D0%B0", "text": "„Днес босовете от старата гвардия са на изчезване, но едно ново поколение от млади престъпници изниква процъфтяващо на картата на трафика на наркотици в Мексико.\" Това заяви в интервю Рикардо Равело, журналист и специалист по въпросите на сигурността. Не е трудно да намерите тези персонажи: просто прегледайте социалните мрежи, за да намерите различни сведения за предполагаемите \"наследници на престъпната власт\". Според Равело \"празнините, оставени от босовете като Хоакин Гузман Лоера или Амадо Карильо Фуентес, вече започват да се запълват\". Той добави: \"Голяма група млади трафиканти на наркотици се намества в Гуадалахара, Баха Калифорния, Сонора и Синалоа, а също в САЩ и няколко европейски държави\". Повечето от тях, казва той, имат родствени линии с Хоакин Гузман и с Исмаел Замбада. Малка, но влиятелна група се състои от жени, които чрез Twitter публикуват снимки на забележителния живот, на който се радват след издигането на родителите им в организираната престъпност. Такъв е случаят на Ясира Торес Санчес, дъщеря на Хозе Мануел Торес Феликс, лейтенант на Гузман, убит през 2012 от Военноморските сили на Мексико. Торес не пропуска възможността да споделя снимки на гроба на баща си в социалните мрежи, когато идва да го посети. Те са млади хора, които харесват богатството и силата и гордо ги демонстрират в социалните мрежи. Но големият въпрос е, дали те ще бъдат добри хора или са подготвени да поемат юздите на организираната престъпност в Мексико. Всъщност картелът Синалоа пак е най-мощният в света и има присъствие в най-малко 50 страни. Решаващо е, че организираната престъпност не би просъществувала без помощта на мексиканската държава.", "date": "2017.10.08", "title": "Нарко-наследниците гордо показват богатството си в мрежата"}
{"url": "http://www.classa.bg/%D1%81%D0%B2%D1%8F%D1%82/item/373627-%D1%80%D0%B5%D0%B7%D1%83%D0%BB%D1%82%D0%B0%D1%82%D0%B8-%D0%BE%D1%82-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%BE%D1%82%D0%BE-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5-%D0%BD%D0%B0-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B8%D1%8F-%D0%BA%D1%80%D0%B0%D0%BB-%D0%B2-%D0%BC%D0%BE%D1%81%D0%BA%D0%B2%D0%B0", "text": "Историческа първа визита на саудитски крал в Русия направи от сряда вечер Сюлейман бин Абдулазис Ал Сауд. В нейното навечерие домакинът му Владимир Путин използва речта си на Енергийната седмица в Москва, на която е събрал лидерите на 70 държави от цял свят, за да се похвали с постигнатото. 19 минути писа още преди 3 седмици, когато външният му министър Лавров уреди изтеглянето от Сирия на саудитците и посещението на крака при Путин. Сега президентът каза в диалог с главния редактор на световния медиен гигант Блумбърг: „Очакваме от визитата обещаните 1 млрд.инвестиции в руски технологични компании. Договорката ни за намалено производство на нефт остава до март 2018 г. с перспектива до края на 2018 г.\". Потребителски това означава запазване на високи цени на петрола, който поскъпва през последните месеци, след като по волята на Путин производителите се разбраха кое им е изгодно, и на горивата най-малко до края на есенно-зимния сезон. Означава и падането на последната крепост на терористите в Сирия – Идлиб, за което Путин намекна, че се е разбрал и с Ердоган, на когото гостува преди седмица. Знаменателно е да се отбележи, че кралят доведе със себе си шефовете на 85-те най-големи компании в своята страна, така че първоначалната вноска от 1 млрд. долара в руската икономика вероятно ще набъбне в пъти. „Нашето преимущество в международните отношения е, че не водим двойна игра, честни сме с партньорите и търсим взамино изгодни решения, за да има стабилност. Не са важни самите проблеми като предмет на спора, колкото общото, което винаги може да се намери между страните\", коментира поредния си успех на световната сцена Путин.", "date": "2017.10.08", "title": "Резултати от историческото посещение на саудитския крал в Москва"}
{"url": "http://www.classa.bg/%D1%81%D0%B2%D1%8F%D1%82/item/373628-%D1%86%D1%80%D1%83-%D0%BF%D1%80%D0%BE%D1%82%D0%B8%D0%B2%D0%BE%D1%80%D0%B5%D1%87%D0%B8-%D0%BD%D0%B0-%D1%82%D1%80%D1%8A%D0%BC%D0%BF-%E2%80%9C%D0%BA%D0%B8%D0%BC-%D1%87%D0%B5%D0%BD-%D1%83%D0%BD-%D0%B5-%D0%BC%D0%BD%D0%BE%D0%B3%D0%BE-%D1%80%D0%B0%D1%86%D0%B8%D0%BE%D0%BD%D0%B0%D0%BB%D0%B5%D0%BD", "text": "Йонг Сук Лий, висш служител в Център за мисии за Корея на ЦРУ характеризира Ким Чен-ун като \"много рационален актьор\", като по този начин противоречи на изявленията на президента на САЩ за лидера на Северна Корея, информира\"Вашингтон пост\" , Въпреки войнствените изявления на лидера на Северна Корея, която заплаши Съединените щати и техните съюзници с използване на ядрени оръжия срещу тях, представителят на ЦРУ смята, че \"последният човек, който иска конфликт на Корейския полуостров е Ким Чен -ун \", чието основно желание, казва той, е\" да управлява много дълго време и да умре в мир в собственото си легло \". \"Ние имаме навик, в тази страна и навсякъде, да омаловажаваме някак си преобладаващия консерватизъм в тези авторитарни режими, но най-вероятно това е най-важният комутатор във всеки конфликт\", заяви Йонг Сук Лий, като добави, че \"ако ние оставим настрана реториката, лидерът на Севера не се интересува от това да участва в пряк конфликт със Съединените щати и неговите съюзници \". Йонг Сук Ли е заместник-генерален директор на Центъра за мисии за Корея, създаден през май миналата година, за да противостои на \" ядрената заплаха и от балистични ракети, породена от Северна Корея\". Сук Лий участва в организираната от ЦРУ конференция \"Етика и разузнаване\" в университета \"Джордж Вашингтон\" на 4 октомври. В интервю за RT, министърът на външните работи на Германия, Зигмар Габриел, изрази през септември подобно мнение, когато каза, че \"да се каже, че той [Ким Чен Ун] е загубил ума си, означава да подценяваме това, което се случва там.\"", "date": "2017.10.08", "title": "ЦРУ противоречи на Тръмп: “Ким Чен-ун е много рационален\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/373620-%D0%BC%D0%B5%D0%B4%D0%B8%D0%B8%D1%82%D0%B5-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D1%81%D0%B2%D0%BE%D0%B1%D0%BE%D0%B4%D0%BD%D0%B8,-%D0%BA%D0%BE%D0%BB%D0%BA%D0%BE%D1%82%D0%BE-%D0%BA%D0%BE%D0%BB%D0%B5%D0%B3%D0%B8%D1%82%D0%B5-%D0%B8%D0%BC-%D0%B2-%D1%80%D1%83%D1%81%D0%B8%D1%8F-%D0%B8-%D1%82%D1%83%D1%80%D1%86%D0%B8%D1%8F", "text": "          За 2017 година   класацията на “Репортери без граници”. Макар да се е изкачила с четири позиции в сравнение с 2016 г., страната ни отново е най-ниско класираната държава от ЕС. Нещо повече – тя за първи път изпада до предпоследния сегмент от държави в подредбата, при които свободата на пресата и медийната ситуация като цяло се дефинира като “лоша”. През 2016 година година България заемаше последното място в по-горния трети сегмент – “Проблемна ситуация”.     Като изключим няколко интернет медии, една-две кабелни телевизии и блогъри, всички останали медии са в клещите на политици и олигарси. Положението не е от вчера, но като че ли не прави никакво впечатление на европейските ни партньори. Те се правят, че не виждат каква е дилемата пред журналистите в България- папкат и слушкат или остават без работа.     И това в Нова телевизия, където критична дума за Борисов няма как да се чуе. Но провинението на водещия Николаев е в това, че си позволява да иронизира и един от “хранените хора” на премиера. Иначе телевизията е съвсем в релсите на правителствените интереси-няма критични нотки към лидерите на ГЕРБ и обичаните от премиера политици и депутати. Само ако някой се провини и трябва да бъде хвърлен на кучетата, тогава се обажда.     Разрешени са битовите проблеми, критиката към отделни представители на управляващите на регионално ниво и разбира се, към политическите опоненти. Но и към тях-внимателно, че не се знае утре дали няма да са коалиционни партньори. Защото, както пишат “Репортери без граница”:     “Държавното разпределение на европейски средства към определени медии се осъществява при пълна липса на прозрачност, което всъщност подкупва редакторите, за да улеснят правителството с политическото си докладване или да се въздържат от покриването на някои проблемни теми”.     Затова на картата за свобода на словото страната ни е в един и същи цвят с Русия и Турция. Тук все още не арестуват или убиват журналисти открито, както е в тези две държави, но както се казва “най-хубавото винаги предстои”. А и защо да го правят, като с натиск и икономически лостове постигат своето, не си струва да си създават проблеми.Толкова за свободата на словото и съдбата на журналистите, догодина със сигурност ще сме потънали още надолу, вече не само сме на дъното, но и копаем надули.    ", "date": "2017.10.08", "title": "Медиите в страната на Борисов: Свободни, колкото колегите им в Русия и Турция"}
{"url": "http://www.classa.bg/%D1%81%D0%B2%D1%8F%D1%82/item/373621-%D1%80%D1%83%D1%81%D0%B8%D1%8F-%D0%B7%D0%B0%D0%BF%D0%BB%D0%B0%D1%88%D0%B8-%D0%B4%D0%B0-%D1%83%D0%BD%D0%B8%D1%89%D0%BE%D0%B6%D0%B8-%D0%B2%D1%81%D0%B8%D1%87%D0%BA%D0%B8-%C2%AB%D1%81%D0%BB%D1%83%D1%87%D0%B0%D0%B9%D0%BD%D0%BE%D1%81%D1%82%D0%B8%C2%BB-%D0%B2-%D1%81%D0%B8%D1%80%D0%B8%D1%8F-%D0%B2%D0%B8%D0%B4%D0%B5%D0%BE", "text": "\r\n\t \r\n Според представителя на руското военно ведомство, триста терористи от ИДИЛ на джипове са извършили обход на скритите постове на сирийските войски, в същото време друга група е атакувала постовете на стратегическите обекти. \r\n Подобна операция би могла да се извърши само при наличието на точни данни от въздушното разузнаване, допълни Конашенков. \r\n \r\n\t \r\n \r\n\t \r\n \r\n\t \r\n \r\n\t \r\n \r\n\t \r\n \r\n\t \r\n \r\n\t \r\n Както по-рано писахме, руската авиация за последните денонощия е унищожила над 304 терористи от ИДИЛ, сред които осем полеви командири. \r\n   Прилагаме за сведение видео от Министерството на отбраната на Русия: \r\n \r\n Руските подводници «Великий Новгород» и «Калпино» нанесоха удари с ракети «Калибър» по обекти на терористите в района на град Меядин, съобщи ведомството. В резултат на атаката са унищожени командните пунктове на бойците, крупни складове с оръжие и боеприпаси, а също хангарите с бронирана техника.   Официалният представител на ведомството Игор Конашенков отбеляза, че всички десет изстреляни ракети са достигнали целите си.", "date": "2017.10.08", "title": "Русия заплаши да унищожи всички «случайности» в Сирия (ВИДЕО)"}
{"url": "http://www.classa.bg/%D1%81%D0%B2%D1%8F%D1%82/item/373622-%D0%B5%D0%B2%D1%80%D0%BE%D0%BC%D0%B0%D0%BD%D0%B8%D1%8F-%D0%B2%D0%B8%D0%B4%D0%B5%D0%BE", "text": "Холандският кинодеец Питер Влемикс повдига завесата на целите на Европейския съюз и действията на парламента и Европейската комисия. По време на своето пътешествие той разбира какъв процент от националните закони се предписват от Брюксел, за какви безумни проекти се харчи бюджетът на ЕС, какви са заплатите на европейските депутати, какъв е броят на лобистите, наети от различни компании да се грижат за интересите им, до каква степен се чува гласът на гражданите, както и много други. \r\n   \r\n    Питер Влемикс повдига завесата на Европейския съюз и неговите институции – европарламента и Европейската комисия. Авторът е загрижен, че губи своята любима Холандия и се опитва да разбере какво наистина означава за хората да бъдат европейски граждани. По време на своето пътешествие той разкрива скритите механизми на ЕС и поставя въпроса: Трябва ли да живеем в една корпоративна Европа, вместо в една Европа на гражданите? \r\n", "date": "2017.10.08", "title": "Евромания (ВИДЕО)"}
{"url": "http://www.classa.bg/%D1%81%D0%B2%D1%8F%D1%82/item/373623-%D0%B7%D0%B0%D0%B4-%D0%BD%D0%BE%D0%B1%D0%B5%D0%BB%D0%BE%D0%B2%D0%B0%D1%82%D0%B0-%D0%BD%D0%B0%D0%B3%D1%80%D0%B0%D0%B4%D0%B0-%D0%B7%D0%B0-%D0%BC%D0%B8%D1%80-%E2%80%93-%D1%82%D1%8A%D1%80%D0%B3%D0%BE%D0%B2%D0%B8%D1%8F%D1%82%D0%B0-%D1%81-%D0%B0%D1%82%D0%BE%D0%BC%D0%BD%D0%B0%D1%82%D0%B0-%D0%B1%D0%BE%D0%BC%D0%B1%D0%B0", "text": "                      Сега в света има 8 държави с ядрено оръжие – САЩ, Русия, Англия, Франция, Китай, Индия, Пакистан, Северна Корея.   Има и две, които се подозират, че го притежават. Със сигурност е Израел, макар че не го е обявил официално. Може би бомбата я има и Саудитска Арабия чрез Пакистан. Мин. г. пуснах пост, в който цитирах изявлението на външния им министър, че ако се наложи, до 2-3 месеца ще имат бомбата.    Има още три, които унищожиха ядрените си бомби и се отказаха от такова оръжие – Украйна, Казахстан и ЮАР (след падането на режима на апартейда). Редица експерти причисляват към тях и режима на Саддам Хюсеин с единствената му ядрена бомба, която овреме е била унищожена през 1991 г. при операцията “Пустинна буря” (първата война в Залива)   Има над десетина държави, които поддържаха военни ядрени програми (от такива в Латинска Америка до Либия)   В момента се подозират 6-7 държави, че неистово се стремят към лошия атом, сред които на първо място безспорно се класира Иран.             САЩ първи създадоха бомбата (1945) и според договора, подписан с Чърчил (евакуирал по време на войната учените и лабораториите в САЩ и предал постигнатото от тях) споделиха тайната с Великобритания (тя взриви първата си бомба през 1952).   Русия взриви своята през 1949 (експерти сочат ролята на шпионажа). Водородната им обаче си е чисто руско дело. Ще отбележа, че официално първата водородна експлозия е американска – на атола Евинеток, но става дума за огромна инсталация, а не за бомба, каквато изпитват руснаците.   Франция има бомбата от 1960 г.       1.  Китай се сдобива с нея през октомври 1964 г. Взривява я веднага, след като от най, ама най-първи и близки дружки Пекин и Москва се скарват (през 1960 г. СССР отзовава всички свои граждани, които работят в Китай, през 1963 г. се разменят идеологически обвинения, през 1964 г. Мао официално обявява, че капитализмът в таен порядък се е настанил и победил в СССР)  По онова време Китай няма необходимия научен, инженерен, технически потенциал за такова постижение. Не притежава необходимите технологии, не разполага с необходимата промишленост.  Тогава? Дали наистина Хрушчов (или Сталин) са предали тайната, водени от геополитически съображения?  И още един въпрос – водородната бомба. На четворката големи ядрени държави са били необходими между 4 и 8 години, за да стигнат до нея след атомната.  На Китай – само 2 години и 8 месеца!!!! (изпитанието е на 17 юни 1967 г.)   2.  Ситуацията с Индия е подобна на тази с Китай, когато Делхи се докопва до ядреното оръжие и изпитва бомбата “Усмихнатия Буда”. Тя също по онова време не притежава потенциала за такава разработка (изпитанието е през май 1974)  Но пък е геополитически противник на Китай, подбира го от юг, от 60-те години насам са се водили три погранични войни между двете държави, претендират си територии. А и тези дни напрежението между тях достигна взривоопасна точка.  Да е подпрян ядрено Китай от юг, интерес е имал СССР.   3.  Пакистан не само когато е създавал бомбата, но и сега не разполага с потенциала сам да я направи. Финансирането е предоставено от Саудитска Арабия, което не се крие.  А останалото откъде се взе? (изпитанието на бомбата от Пакистан е през 1998 г.).  Освен от някоя вече ядрена страна.    Ще отбележа, че Пакистан е геополитически противник на Индия (т.е.имат взаимни геополитически интереси с Китай), водели са се три големи обявени войни между тях, една по-малка, претендират се територии.  Според геополитиката интересът може да е бил на три Велики сили.  За Пакистан има повече данни кое и как е ставало.  Ръководителят на ядрената програма – ученият Абдул Кадир Хан е работил в години наред в нидерландския ядрен консорциум URENKO. Имал е тесни връзки с Китай.      Освен това на 4 февруари 2004 г. доктор Хан публично призна, че е ръководил международна операция по разпространение на ядрени технологии на черния пазар. По-късно е задържан под домашен арест (само?!), през 2007 е освободен от домашния арест и остава без всякакви обвинения (?!?). Установи се, че Иран, Либия и Северна Корея са ползвали неговите услуги и търговските, за да си напазаруват ядрени технологии.   4.  Първият ядрен взрив на Северна Корея (неуспешен, реализирана е съвсем малка част от потенциала на атомния разпад) е през 2006 г. Два часа преди него Пхенян уведомява Русия за изпитанието, 20 минути по-рано от взрива – Китай. Китай светкавично уведомил САЩ, Великобритания, Япония и Южна Корея.    Вторият взрив, който е сериозна крачка напред, е през 2009. И т.н. Шестото изпитание – на 3 септември т.г. показа, че режимът вече разполага с термоядрено оръжие (водородна бомба). Според експертите между 4 и 6 изпитание постигнат невероятен напредък и то само за две (!) години.    Какво е необходимо за създаване на ядрена бомба? Много, но тук ще посоча само някои необходими предпоставки  Плутоний, който се предпочита (или уран 235). Основен източник на плутония – АЕЦ.  Технологии за пречистването и обогатяването. (става на етапи по различни начини)  Това се извършва с поредица от способи и съответни съоръжения. Тяхното създаване и производство е по възможностите само, единствено на най-напредналите в науката, машиностроенето и химическото производство нации. Броят се на пръсти.   ———————————-  Ще дам пример с урана. Суровината в случая е уранов хексафлуорид. Изключително отровен, невероятно агресивен към всякакви материали.  За добиване от него на уран 235 се използват газоцентрофужни агрегати. За тяхната направа се използват специални материали – от марейдгингова стомана с най-високи качества до синтезирани специално нишки.  В центъра на центрофугата има цилиндър, който се върти с огромна скорост (почти равна на скоростта на звука) в много висок вакуум (безвъздушно пространство). Този цилиндър виси в пространството, без да се опира на нищо (магнитно окачване) и без въобще да трепне дори с милиметри встрани.  При изработката на редица части и възли е необходима точност от порядъка на хилядни части от сантиметъра. И т.н., и т.н.  ———————————-   Нали не си мислите, че Пакистан, Северна Корея или Иран могат да изобретят, конструират и произведат такива съоръжения?! А Иран официално притежава две такива каскади (една каскада се състои от стотици центрофуги). Две каскади стигат, за да получиш готов материал за бомбата в срок от 3 години.   Питам се например и кой е доставил на Северна Корея специалните взриватели за атомните и особено за термоядрения им заряд, който изпитаха. Не става дума за един, а за много във всяка бомба.  Те трябва да сработят синхронизирано с точност до милионна част от секундата, гръмвайки не обикновено, а съвсем специално взривно вещество (а него кой го достави?), което пресова ядрения материал, за да започнат атомните реакции.  Само в този случай говорим за две свръхтехнологии – по силите само на няколко нации в света.   Редица правителства на Великите сили през тези десетилетия според мен имат непростим грях!  Водени от уж геополитически, а всъщност мимолетни бакалски сметки, те допуснаха, разрешиха, насърчиха търговията с ядрени тайни, с атомни секрети, с Бомбата, затваряйки си плътно очите за делата на бизнес и държавни предприятия и спускайки тайната върху тези политико-търговски операции.   Спрете се най-сетне! Ще подпалите света!    Мисля, че петте големи ядрени сили трябва много бързо да се осъзнаят! Да се споразумеят и да притиснат, ако трябва и брутално, другите ядрени държави в клуба им.  Разпълзяването на Бомбата по света не е в техен дълговременен стратегически интерес. Няма значение кой трепери сега заради някакви откачалки, понеже друг от тях е дал на тези откачалки злото. Утре или другиден ситуацията може да обърне наобратно (видяхте го от хронологията за достъпа) или срещу всички тях – Великите сили.   Именно Великите трябва да притиснат останалите в ядрения клуб и кандидати за членки в него.  Понеже за над половин век се видя, че при петте държави винаги е надделявал разумът, дори в най-критични сблъсъци и противостоене, дори когато са губили разни войни.  Ама при един откачен диктатор като онзи в Северна Корея, едни аятоласи-фанатици като тези в Иран или при едно уж светско управление, стъпило с двата крака в ислямския радикализъм като това в Пакистан, не се знае този разум доколко ще проработи.  И дали въобще е налице.   На снимката е първата ядрена експлозия в света: изпитанието на бомбата в 5:29 часа сутринта на 16 юли 1945 година в пустинната местност Аламогордо, щата Ню Мексико.                ", "date": "2017.10.08", "title": "Зад Нобеловата награда за мир – Търговията с атомната бомба"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373618-%D0%B1%D0%B3-%D0%B8%D0%B7%D0%BF%D1%8A%D0%BB%D0%BD%D0%B8%D1%82%D0%B5%D0%BB%D0%B8%D1%82%D0%B5-%D1%81%D0%B5-%D0%BE%D0%BA%D0%B0%D0%B7%D0%B0%D1%85%D0%B0-%D0%BF%D0%BE-%D0%B1%D0%BE%D0%B3%D0%B0%D1%82%D0%B8-%D0%BE%D1%82-%D0%BE%D1%87%D0%B0%D0%BA%D0%B2%D0%B0%D0%BD%D0%BE%D1%82%D0%BE", "text": "Веселин Маринов е ударил по приходи примата Лили Иванова, показват годишните отчети на фирмите им за 2016-та година, публикувани в Търговския регистър, пише в. \"Телеграф\". Изпълнителят на \"Горчиво вино\" е изкарал 864 000 лв. от двете си фирми - 519 бона от от \"Студио Маринов\" и още 345 000 лева от ЕТ \"Веселин Маринов\". Приходите на певеца са се вдигнали двойно в сравнение с предишната година, като това вероятно се дължи на големия му юбилеен концерт в \"Арена Армеец\" и на съпътстващото му турне, отбелязващо 35 години на сцена. За сметка на това пък печалбата на Лили Иванова е паднала спрямо 2015-та година.     Тогава и двете и фирми \"ЛИ1\" ЕООД и ЕТ \"Лили Иванова\" са декларирали нетни приходи от почти милион - съответно 895 000 лева и 43 000лв., докато година по-късно е отчела 645 000 и 25 000 лева или общо 670 000 лева, с което се нарежда на 3-то място в годишната класация на най-печелившите български изпълнители. Истинският първенец обаче е Влади Ампов - Графа, който от това лято вече официално е милионер. Неговата компания \"Монте мюзик\" е отчела 1 480 000 лв. нетни приходи за 2016-та при това преди грандиозния му концерт в \"Арена Армеец\", което означава, че и за следващата година призовото място му е гарантирано.", "date": "2017.10.08", "title": "БГ изпълнителите се оказаха по-богати от очакваното"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373619-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-8-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "Ще може успешно и бързо да решите проблеми, които отдавна ви тежат. Възможно е да изхарчите голяма сума пари, за лечение, образование или за децата. В личния живот не се опитвайте да живеете по-график или връзката ви ще стане сива и скучна. Интересно предложение за работа, ще ви даде шанс да подобрите финансовото си състояние. Днес, ще бъдете наистина горди от факта, че работите това, за което дълго сте мечтали. Шефовете, ще ви хвалят, колегите ще ви се доверяват и успешно ще се справяте със задачите. Уви, за личния живот, нищо утешително не може да се каже. Честите скандали с любимия, ще ви тормозят и ще влияят неблагоприятно върху самочувствието ви. Очакват ви прилични печалби и взаимно изгодни договори. Ако ви предложат командировка, не се отказвайте. Особено, ако скоро приближава и отпуската ви. По-късно следобед на личната ви сметка, може да постъпи прилична сума. Ще може да се разпореждате с нея по своя преценка, но не забравяйте да купите нещо и на близките си. Деня ще бъде белязан от работа, но тя ще бъде и добре платена. В очакване на почивката, това ще бъде много приятно. Един добър ден за тези, които са ангажирани в областта на рекламата, изкуството, дизайна и строителството. Креативните от вас, могат да минат на друго по-високо ниво. Големи перспективи се очаква в областта на любовта. Днес се ъсредоточете върху най-важните въпроси. Всичко, което е от второстепенно значение, временно оставете настрана. Тези, които работят в големи компании, е възможно да създадат и развият оригинален проект. В любовта е по-добре да изчакате. Ако това е вашият човек, никъде няма да отиде. Е, ако не, тогава не си струва да скърбите. Днес, ще се нуждаете от чувство за хумор, особено когато става дума за справяне с лични проблеми. Не всичко, ще е толкова тъжно, колкото изглежда на пръв поглед. Един добър ден за преместване, смяна на работата и пътуване. Всичко ще се получи отлично, ако спрете да слушате съветите на другите хора. Решавайте всичко сами! Очаквайте реализация на заветните си планове и желания. Най-малкото, всички врати за това ще бъдат широко отворени. Смели действия, ще ви трябват в любовта. Ако любимият ви, вече се е наситил на красивите ви признания, докажете чувствата си. Вечерта ви очаква празнично събитие или парти с приятели. Ще имате много възможности за изграждане и укрепване на взаимоотношенията с близките. Ако преди, сте говорили рязко против тях, сега загладете вашата вина. Денят също е добър за отдих, пазаруване и срещи с приятели. Ако сте в отпуска, може да изберете някои туристически маршрути за пътуване в чужбина.   Вгледайте се в хората, с които работите отскоро. Възможно е, някой да разпространява интриги и клюки по ваш адрес. Бъдете над всичко това и не влизайте в конфликти. Добросърдечността и искреността, ще ви помогнат да решите проблемите с всеки човек. Но имайте предвид, че тези качества трябва да бъдат на първо място. Възможно е днес да се заемете, със смяна на имиджа и попълване на гардероба с нови модни неща. Само не се ръководете от съветите на приятели, иначе пак ще изберете нещо което не правилното за вас. В любовта, може да навреди прекомерната критичност. Ако наистина харесвате даден човек, трябва да го приемете с всичките му недостатъци. Предстои ви един добър ден за напредък в кариерата. Колегите и близките, могат постоянно да ви отвличат вниманието от важната работа. Бъдете търпеливи, не се дръжте грубо с тях. Вечерта ви чака неочаквана покана за среща. Този човек от дълго време ви привлича, но не сте смеели да направите първата стъпка. Днес, може да планирате предстояща почивка, парти с приятели или други важни въпроси. С парите, по-добре не рискувайте и не давайте заем на непознати хора. Любимия, може да ви признае някои неща, които драстично, ще променят отношенията ви. Екскурзия сред природата, ще ви даде сила и енергия за следващата седмица.", "date": "2017.10.08", "title": "Дневен хороскоп 8 октомври"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373615-%D1%82%D1%80%D1%83%D0%B6%D0%B5%D0%BD%D0%B8%D1%87%D0%BA%D0%B0-%D0%BE%D1%82-%D0%BD%D0%B0%D0%B9-%D0%B8%D0%B7%D0%B2%D0%B5%D1%81%D1%82%D0%BD%D0%BE%D1%82%D0%BE-%D1%81%D0%B5%D0%BA%D1%81-%D1%80%D0%B0%D0%BD%D1%87%D0%BE-%D0%B2-%D0%BD%D0%B5%D0%B2%D0%B0%D0%B4%D0%B0-%D1%80%D0%B0%D0%B7%D0%BA%D0%B0%D0%B7%D0%B0-%D0%BF%D0%B8%D0%BA%D0%B0%D0%BD%D1%82%D0%B5%D1%80%D0%B8%D0%B8-%D1%81%D0%BD%D0%B8%D0%BC%D0%BA%D0%B8-18", "text": "            Тя работила като жрица на любовта 1 година, а веднъж в рамките на 1 седмица обслужила 35 клиента, пише в репортаж news.com.au. Sheri's Ranch се смята за едно от най-известните заведения с интимен профил в Невада - единственият американски щат, където проституцията е напълно легализирана.    Стопаните и служителките на такива \"станции за утешения\" са длъжни да спазват редица строги правила, затова клиентите им могат да реализират фантазиите си без да се опасяват от проблеми със закона. \"Моите първи клиенти станаха съпрузи от Канада. Те отдавна искали да пробват секс тройка, но ги спирала необходимостта да търсят момиче. Тогава те дошли при нас\", разказва Мориган.    По-думите ѝ двойки често идват в Sheri's, за да освежат отношенията си. Като инициатор на това не винаги е мъжът. \"При мен идваха и за да се лишат от девственост, и за да погледаме заедно телевизор. Орален, комплексен и прекарване на времето без секс бяха в приблизително равни пропорции\", уточнява бившата жрица в публичния дом.      Работният ден продължавал тук средно по 12 часа, но девойките трябвало да се намират на линия 24-часа в денонощието, дори през почивните дни, защото някои гости постоянно искали срещи с едни и същи момичета. Преди излизането на смяна - задължителен медицински преглед с анализ на кръвта. Записването за посещения в Sheri's Ranch може да стане на официалния сайт. Тук може да се избере момиче и каква секс услуга ще се иска от служителката. Другият начин е традиционният.      Мъжете идват в бара на ранчото и си общуват със секс труженичките, за по-добро взаимно опознаване, но това не бива да продължи повече от 10 минути. Най-простият начин е, когато жриците на любовта, се строяват в една редица и назовават имената си, а клиентът избира една от тях и съобщава името ѝ на администратора.      Мориган разказва, че всяка девойка е имала свои професионални табу, които е казвала предварително на гостенина си. \"Аз, например, никога с никой не се целувах\", уверява тя. Ценоразписът на услугите също е индивидуален и разговорите за заплатите в Sheri's са се смятали за лош тон. Неотдавна Мориган е получила лиценз за прокурор, след като е сдала квалификационен изпит.      \"Аз винаги съм застъпвала позицията за декриминализация на проституцията. И когато възникна възможност да получа опит в тази сфера изобщо не мислех дълго, а си казах - защо не и започнах. В този момент тъкмо се бях разделила с приятеля си. Сега не съжалявам за нищо. Първо, сега със сигурност зная, че съм била права във възгледите си. А, второ, всичко това беше потресаващо!\"", "date": "2017.10.08", "title": "Труженичка от най-известното секс ранчо в Невада разказа пикантерии (СНИМКИ 18+)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373616-%D0%B1%D0%B8%D0%B2%D1%88%D0%B0-%D0%BB%D1%8E%D0%B1%D0%BE%D0%B2%D0%BD%D0%B8%D1%86%D0%B0-%D1%81%D0%B8-%D0%BD%D0%B0%D0%BF%D1%80%D0%B0%D0%B2%D0%B8-%D0%BF%D0%BE%D1%80%D0%BD%D0%BE-%D0%BF%D1%80%D0%BE%D1%84%D0%B8%D0%BB-%D0%B2%D1%8A%D0%B2-%D1%84%D0%B5%D0%B9%D1%81%D0%B1%D1%83%D0%BA,-%D0%B7%D0%B0-%D0%B4%D0%B0-%D1%81%D0%B8-%D0%BE%D1%82%D0%BC%D1%8A%D1%81%D1%82%D0%B8-%D0%BD%D0%B0-%D0%B3%D0%B0%D0%B4%D0%B6%D0%B5-%D1%81%D0%BD%D0%B8%D0%BC%D0%BA%D0%B8-18", "text": "Млада дама се озова в полицията, след опит да рекетира бившето си гадже. Драмата се разиграла преди броени дни в пловдивското село Катуница, където живеят и жертвата , и младата рекетьорка. 24- годишният мъж подал жалба в полицията, че неизвестно лице го тормози през фалшив профил във Фейсбук с името на легендарната хардкор порно звезда Мия Халифа.      Тя му искала 1500 лева, като в противен случай щяла да разкрие неприятни подробности от живота му. След кратко разследване полицаите разкрили, че зад профила на сексбомбата се крие бившата приятелка на мъжа. Двамата имали връзка преди година, но заради побои и тормоз , тя го напуснала.      Междувременно обаче научила, че бившата й половинка има сексуална връзка с 14 - годишна девойка от селото и използвала информацията, за да го изнудва. През \"порно\" профила тя го заплашила, че ще съобщи за връзката му на бащата на малолетното момиче, който бил известен с буйния си нрав.      Младата жена е признала вината си, но заявила, че не е смятала да взема пари от мъжа, а само да го тормози, за да му отмъсти за преживяното. Изнудваният пък е стар познайник на полицията, миналата година той е арестуван за грабеж на възрастна жена.", "date": "2017.10.08", "title": "Бивша любовница си направи порно профил във Фейсбук, за да си отмъсти на гадже (СНИМКИ 18+)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373617-%D1%81%D1%83%D0%B7%D0%B0%D0%BD%D0%B8%D1%82%D0%B0-%D1%81-%D0%BD%D0%BE%D0%B2%D0%BE-%D0%B3%D0%B0%D0%B4%D0%B6%D0%B5", "text": "Сузанита има ново гадже! Скандалната щерка на Орхан Мурад заби доста по-голям от нея мъж. Приятелят на ексцентричната певица е гологлав як мачо. Половината тяло на новия на Сузи е татуирано. Дъщерята на певеца Орхан Мурад се похвали с новото си завоевание в социалната мрежа. Тя качи няколко снимки на момчето, а под една от тях написа: „Моето момче, кучки\".      Все още не е ясно от кога двамата са заедно, но от разменените коментари между Сузанита и гаджето й стана ясно, че двамата вече се обичат и не могат един без друг. 14-годишната певица е луда по момчето до нея, тя иска да е постоянно с него, но към момента двамата не са заедно. Причина за това е, че Сузанита е на екзотична почивка в Палма де Майорка. В слънчева Испания дуетната половинка на Андреа се чекне на така добилото популярност фламинго и се пече по цял ден. В същото време стана ясно, че Сузанита напълно е отсвирила училището. Малката изпълнителка почти не се вясва в даскалото си.      Тази седмица Сузи е на почивка и няма да кара часовете със съучениците си, пише „България днес\". През другите дни пък имаше много участия в различни краища на страната и се прибираше в малките часове и едва ли е ходила в 7:30 на училище. Певицата изобщо не се притеснява от факта, че може да не завърши или да бъде изключена от школото поради много отсъствия. Въпреки че е непълнолетна, Мурадова има все повече и повече изяви в нощните клубове, където по принцип не се допускат лица под 18-годишна възраст. Тя има и две песни, но изпълнява и парчета на свои колежки.", "date": "2017.10.08", "title": "Сузанита с ново гадже"}
