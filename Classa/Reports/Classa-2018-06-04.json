{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382701-%D1%81%D1%80%D0%B5%D1%89%D0%B0-%D0%BD%D0%B0-%D0%B8%D0%B3%D1%80%D0%B8%D1%89%D0%B5%D1%82%D0%BE", "text": "Все по-често бизнес срещите излизат извън пределите на офисите и заседателните зали и се пренасят в кафенета, ресторанти, co-working пространства, концептуални помещения и дори спортни центрове, голф игрища, ски писти и други места, които свързваме предимно със свободното си време. Как да постъпим, ако бъдещ бизнес партньор, с когото сме споделили, че играем тенис, ни покани на мач през уикенда? И как да постъпим, ако потенциален инвеститор ни покани да прекараме няколко дни в хотела му, който разполага с голф игрище? И ако тези сценарии са по-малко вероятни, то играта на футбол с колеги след работа е съвсем реалистичен сюжет, за който също е добре да бъдем подготвени. Ето няколко съвета за справяне с всяка ситуация. Незнанието на правилата не е оправдание за неспазването им. Това означава, че ако сте поканени на непознато за вас място, било то тенис корт, игрище, спортна зала или дори голф клуб, трябва да се осведомите предварително за правилата и да бъдете подготвени – от това какво облекло и обувки трябва да носите, до вътрешния регламент за използване на съоръженията. Тази информация можете да получите както на уебстраницата на спортния център, така и да попитате този, който ви е поканил. Много е важно особено когато става дума за по-нестандартен спорт, както и за спортен клуб с ограничен достъп само за членове и техни гости, домакинът да отправи ясна покана към своя гост. Подобно на бизнес обедите и вечерите, това означава, че той поема отговорността да разведе и покаже оборудването, да разясни правилата и да плати сметката на госта си. В случаите, в които двама души, запознали се по служебен повод, се договарят да практикуват заедно определен спорт – например да резервират тенис корт за сезона, то разпределението на финансовите отговорности трябва да бъде ясно от самото начало, за да се избегнат недоразумения. Ако сте гост, е добре да поднесете някакъв символичен подарък на домакина си. Ако сте поканени да изиграете тенис мач, можете да подарите топки за тенис; ако сте поканен на голф уикенд, можете да подарите топки за голф, комплект тийчета в красива торба или дори ръкавици; ако сте поканени на ски уикенд, можете да подарите хубав комплект шапка, шал и ръкавици, както и нагреватели или изсушители за ски ръкавици или ски обувки. Разбира се, можете да прибегнете и към по-мултифункционални подаръци като хубав термос или бутилка за вода за многократна употреба, сет кърпи или да върнете жеста, като отправите покана за нов мач, друг вид спорт или предложите да посетите заедно спортно събитие, като предварително закупите билетите. Спортсменското поведение винаги е преимущество, затова няма нужда нито от излишно показване на мускули, нито от нарочно губене на играта. Перченето с физическо надмощие никога не е правило добро впечатление, както и подмазването чрез даване на предимство на някого само за да се напомпа изкуствено егото му. Отношенията и поведението на хората на игрището често показват какъв е характерът им извън играта, в живота и бизнеса, затова заложете на доброто възпитание. Ако сте поканени семейно, включително с децата си, да се включите в дадена спортна инициатива, внимавайте с надъхването на отрочетата си. Всеки родител иска да види детето си как успява и иска да покаже подкрепата си по всякакъв начин, но това не бива да бъде са сметка на увереността и спокойствието на другите деца, затова по-внимателно с нахъсването и подвикванията. Ако забележите, че някой се нуждае от съдействие или е контузен – окажете помощ! Не се състезавате за олимпийско злато и показването на лично отношение в подобна ситуация ще ви донесе повече червени точки, отколкото устремът към финала или задължителна победа. Както след всяка друга покана, след края на състезанието, тренировката или уикенда е добре да благодарим, като особено добро впечатление прави изпращането на подарък за домакина ден-два след срещата или гостуването.", "date": "2018.06.04", "title": "Среща на игрището"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382702-%D0%B4%D0%B0-%D1%81%D0%BF%D0%B5%D1%81%D1%82%D0%B8%D0%BC-%D0%B7%D0%B0-%D0%BE%D0%B1%D1%80%D0%B0%D0%B7%D0%BE%D0%B2%D1%8F%D0%BD%D0%B8%D0%B5%D1%82%D0%BE-%D0%BD%D0%B0-%D0%B4%D0%B5%D1%82%D0%B5%D1%82%D0%BE", "text": "От мига, в който разберете, че ще ставате родители, детето се превръща за вас в целия свят. Приоритетите се променят, искате за него най-доброто във всичко. Неминуемо на дневен ред идва доброто образование, което дава един добър старт на детето в света на пълнолетните. Но както и всичко останало, то също е обвързано с изразходването на сериозни средства. Как да се подготвите за момента, в който ще трябва да осигурите финансовата обезпеченост на образованието на детето? Първото и най-важно нещо е да не отлагате. Мисли като „детето е малко още, има време да намерим необходимите средства\" са вашият най-голям враг, когато става въпрос за образованието му. Започнете подготовката отрано. Още при самото раждане. Съставете строг спестовен план и го следвайте стриктно. Прегледайте отново семейния бюджет. Ако нямате такъв, време е да го създадете. Направете преразпределяне на разходите. Съставете нова графа в бюджета, озаглавена „детски спестовен влог\", и определете каква месечна сума може да отделяте за това перо. Следвайте стриктно решението си и не пропускайте заделянето на месечната вноска за бъдещето на детето ви. Проверете какви финансови продукти съществуват, които да отговарят на целта, която сте си поставили. За съжаление, на българския пазар не съществува голямо разнообразие от специфични продукти, свързани бъдещето на децата ни. Това може би се дължи на факта, че търсенето им е ограничено. Изборът се свежда основно до 2 продукта: банков детски депозит и спестовна застраховка. По-разпространен е детският депозит. Характерното при него е, че той се открива за определен срок. Обикновено този срок се определя от годините на детето към момента на откриване на депозита, като за крайна дата се взима навършването на пълнолетие. Ако откриете депозит, когато детето е на 3 години, срокът ще бъде 15 години. Друго характерно при този продукт е, че средствата не могат да бъдат изтеглени от родителите. Така че ако смятате, че не сте дисциплиниран във финансово отношение, това е един много подходящ продукт, който ще гарантира наличието на средства при навършване на пълнолетие на детето. В духа на дългосрочното животозастраховане компаниите предлагат и \"Детска застраховка\", която е предназначена за осигуряване на определена сума на детето (гарантирана застрахователна сума) след навършване на пълнолетие + допълнителна сума от натрупана доходност и застрахователна защита. В зависимост от срока на застраховката, застрахователната вноска, възрастта на платеца (притежателя) на полицата, лихвения процент, застрахователното покритие, се определя застрахователната сума и доходността. Обикновено срокът на застраховката е от 5 до 25 години, а ползващото лице (детето) трябва да бъде до 25-годишна възраст. Различните застрахователни компании предлагат различни покрития и различна доходност, но общото за „Детската застраховка\", освен спестовния характер, е и осигуряване на защита на детето при злополука и трайна нетрудоспособност. Ако това се случи, изплаща се процент от застрахователната сума, равен на процента нетрудоспособност. При по-тежки увреждания застрахователната вноска се намалява или се прекратява, като някои застрахователи поемат ангажимента да завършат спестовната програма и да изплатят на детето договорената застрахователна сума в края на срока, независимо колко вноски са получени. Не е задължително да избирате един от двата вида продукт. Може и просто да си откриете допълнителна сметка, в която да си заделяте средства, но не Ви съветваме да го правите, ако не смятате, че сте дисциплиниран във финансово отношение. Ако сте закъснели да организирате спестяванията, винаги имате и друга опция: студентския кредит. Но е важно да запомните да не разчитате на тази опция, защото винаги е по-добре да спестявате, отколкото да изплащате заем.", "date": "2018.06.04", "title": "Да спестим за образовянието на детето"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/382703-%D0%BC%D0%B5%D1%80%D0%BA%D0%B5%D0%BB-%D0%BE%D1%80%D1%8F%D0%B7%D0%B0-%D0%B1%D1%8E%D0%B4%D0%B6%D0%B5%D1%82-%D0%BD%D0%B0-%D0%BC%D0%B0%D0%BA%D1%80%D0%BE%D0%BD", "text": "Германският канцлер Ангела Меркел за първи път представи отговора си на предложението на френския президент Еманюел Макрон за реформа на еврозоната, приемайки идеята за бюджет за инвестиции и защитавайки идеята за създаване на Европейски валутен фонд, предаде Франс прес, цитирана от БТА. „Имаме нужда от по-голяма икономическа конвергенция между страните – членки в еврозоната\", каза Меркел в интервю, публикувано в днешното издание на в. „Франкфуртер алгемайне цайтунг\". „Поради тази причина предложихме бюджет за инвестиции за еврозоната в коалиционния договор на новото германско правителство между консерваторите и социалдемократите и аз подкрепям идеята\", каза Меркел. Канцлерът спомена като сума за бюджета число, „сведено до две цифри в милиарди евро\", тоест няколко десетки милиарда евро, но под 100 млрд. Това е доста далеч от очакванията на Макрон, който е в основата на плана за бюджет на еврозоната. Макрон иска бюджет, възлизащ на няколкостотин милиарда евро. Меркел освен това представи в интервюто германското предложение за създаването на Европейски валутен фонд, който ще подпомага страните в затруднено положение в замяна обаче на строги условия и строг надзор на подкрепените по този начин държави. „Ние искаме да станем малко по-независими от Международния валутен фонд\", обясни Меркел. Този Европейски валутен фонд ще поеме част от прерогативите на Европейския стабилизационен механизъм, който сега подпомага финансирането на дълга на страни в криза като Гърция, като им отпуска дългосрочни заеми. Но Европейският валутен фонд ще стига по-далеч. Той ще може да отпуска и краткосрочни кредитни линии, например за пет години, казва Меркел. Тези заеми ще бъдат предназначени да подкрепят страните, срещнали трудности, чиито причини са външни. В замяна тези страни ще трябва да приемат, че Европейският валутен фонд има правото на поглед и на намеса в техните национални политики. Този Европейски валутен фонд ще бъде натоварен с оценката на платежоспособността на страните членки и с помощта на адаптирани инструменти ще може да възстанови тази платежоспособност, ако тя не е осигурена, смята Меркел. Защото според нея и дума не може да става в еврозоната да се създава Съюз на дълговете.", "date": "2018.06.04", "title": "Меркел оряза бюджет на Макрон"}
{"url": "http://www.classa.bg/%D1%81%D0%B2%D1%8F%D1%82/item/382704-%D0%B2-%D0%B1%D0%B8%D1%82%D0%BA%D0%B0%D1%82%D0%B0-%D0%BC%D0%B5%D0%B6%D0%B4%D1%83-%D1%80%D1%83%D1%81%D0%B8%D1%8F-%D0%B8-%D1%83%D0%BA%D1%80%D0%B0%D0%B9%D0%BD%D0%B0-%D0%B4%D0%BE%D1%80%D0%B8-%D0%B1%D0%BE%D0%B3-%D0%B5-%D0%BF%D0%BE%D1%81%D1%82%D0%B0%D0%B2%D0%B5%D0%BD-%D0%BF%D0%BE%D0%B4-%D1%81%D1%8A%D0%BC%D0%BD%D0%B5%D0%BD%D0%B8%D0%B5", "text": "Преди почти четири години архиепископ Афанасий се изправя пред екзекуционен отряд. През юни 2014 г. Няколко въоръжени сепаратисти в югоизточния украински регион Луганск завървзват очите и пребиват брадатия православен клерик, седмици след като проруските местни лидери обявяват независимостта на района и намерението  да се присъединят към Русия             Сепаратистите набелязват Афанасий, защото духовният му лидер – патриарх Филарет, се е отделил от руската православна църква през 90-те години и е разкритикувал политиката на руския президент Владимир Путин в Украйна.   Афанасий чува изстрел, но куршумът не го уцелва. Сепаратистите свалят превръзката от очите му и му казват да напусне Луганск завинаги и повече никога да не се връща. Потрошената му кола скоро катастрофира, защото те умишлено са повредили спирачките, разказва той. Клерикът мрази да си спомня този ден, неговата лична история в руско-украинската религиозна война, която изглежда твърде далеч от приключване.   \"Не обичам да ровя миналото,\" казва той в интервю.   Но именно миналото, общото минало на Русия и Украйна, от векове насам подхранва този конфликт.   Преди повече от 1000 години, някъде през 988 г. княз Владимир Киевски, езичник от викингски произход, пристига в Крим. Там той приема православната християнска вяра и се жени за византийска принцеса. Това много засилва международния престиж на Киевска Рус, зараждаща се източноевропейска сила, която впоследствие прераства в съвременните Украйна, Русия и Беларус.   Друг Владимир - Путин - подчертава това общо историческо минало, когато анексира Крим от Украйна през 2014 г., възвестявайки завръщането на полуострова в \"родината му.\" Анексирането се случва, докато проруски сепаратисти, тайно подкрепяни от Кремъл, се борят да откъснат източна Украйна, която граничи с Русия, от останалата част от страната.   Източна Украйна открай време е клоняла към Москва в политиката си. За голям процент от хората руският е основен език. Западната част на страната, включително столицата Киев, на свой ред, отдавна гледа с копнеж към Централна Европа като културна и политическа насока, и в езиково отношение е украинска (украинският език е славянски и е близък до руския, но все пак различен).   В религиозно отношение обаче мнозинството от украинците отдавна изповядват православието. След анексирането на Крим митрополит Онуфрий, който е начело на украинския дял на руската православна църква, нарича проруските сепаратисти \"братя по вяра\" и негодува спрямо военната операция на Киев срещу тях.   По време на парламентарно засеоание през май 2015 г., когато украинският президент Петро Порошенко чете на глас имената на украинските военни, наградени за борбата със сепаратистите, всички в залата стават на крака - с изключение на Онуфрий и неговото обкръжение.   Това, което още повече дразни много украинци, е че Вселенският патриарх Вартоломей, най-уважаваният лидер в православното християнство, признава само църквата на Онуфрий в Украйна.   За Порошенко, който дойде на власт през 2014 г., след като ожесточени протести свалиха неговият проруски предшественик, религиозната независимост на Украйна не е въпрос само на крамоли между дългобради старци с архаични имена. В началото на април Порошенко призова патриарх Вартоломей да признае независимата и \"единна\" украинска православна църква.   \"Това е въпрос на национална сигурност в тази хибридна война, защото Кремъл приема руската църква като един от основните инструменти за оказване на влияние върху Украйна\", заявява Порошенко пред украински депутати в средата на април.   И това далеч не е абсурден аргумент.   Патриарх Кирил, който е начело на Руската православна църква и е съюзник на Путин, твърди, че етническите руснаци навсякъде, от Казахстан до Калифорния, са \"етнически православни християни\", чиито права трябва да бъдат защитавани от московските духовни и светски управници. А логиката му е, че тяхната \"рускост\" произлиза от Киевска Рус на княз Владимир и поради това Украйна е част от \"руския свят\", която просто временно се е отделила от него - твърдение, подкрепяно и от президента Путин.   \"Руснаците и украинците са един народ. Не виждаме разлика,\" заяви той през 2015 по време на първата си визита в анексирания Крим. \"Сигурен съм, че ситуацията в Украйна ще се уреди, Украйна ще се развива в положителна насока и ще отстъпи от позорните практики, които наблюдаваме в момента.\"   Руският президент оправдава анексирането на Крим и проруския сепаратизъм на други места в Украйна като стъпки за \"консолидиране на руския свят\", защото в отцепническите региони Луганск и Донецк рускоговорящите се възприемат като мнозинство, което \"е жертва на потисничество от Киев\". Един от сепаратистките отряди дори се нарича \"Руска православна армия\".   Поради това независимостта на украинската църква би нанесла фатален удар на самата концепция за \"руски свят.\"   \"Религиозната независимост на Украйна би била тежък удар за руснаците, тъй като Украйна е родината и центърът на Киевска Рус, а оттам и на самия \"руски свят\",\" смята киевският политолог Тарас Кузио.   Едва ли за някого е изненада, че Москва се противопоставя на стремежа на Порошенко за религиозна независимост. Русия \"няма да подкрепи и няма да приветства действия, целящи разделение в църквата,\" заяви говорителят на Кремъл Дмитрий Песков пред журналисти в края на април.   \"Подобни планове и идеи работят в полза само на враговете на църквата,\" е позицията на митрополит Иларион, председателстващ еквивалента на “външно министерство” в руската църква.   Междувременно патриарх Филарет - водачът на отцепилата се Украинска православна църква, непризната още от никоя патриаршия, който редовно нарича Путин \"новият Каин\" - отхвърля техните думи като \"знак на отчаяние и безпомощност\". В скорошни изявления той обвинява Русия, че се опитва да спре признаването от Вартоломей на независима украинска църква и обещава, че \"никой няма да заставя\" лоялните към Москва свещеници да се присъединяват към неговата църква.   Руската църква е разпопила Филарет и се е отрекла от него още през 90-те години, и руските съдилища са наредили да бъде разрушена единствената църква в Русия, която е лоялна към него.   Тази църква, която се намира в градчето Ногинск близо до Москва, все още остава непокътната, казва бившият й свещеник, отец Меркурий Скороход. Според него тя е била пощадена от страх, че разрушаването й ще предизвика ответни мерки срещу около 12 000 енории на руската църква, разпръснати из цяла Украйна.   Вече има призиви за разрушаването на проруските църкви в Украйна след скорошен шокиращ инцидент.   2-годишно момче случайно е загинало в южния град Запорожие през декември миналата година. Родителите му са поискали опело в православната църква към гробищата, но лоялните на Москва свещеници са отказали, защото момчето е било кръстено в украинска църква.   \"Заявиха, че имат правила, които не могат да нарушават,\" казва бащата на момчето – Роман Полишчук, в телевизионно интервю. \"И не Бог е този, който е написал тези правила.\"   Обединението на православието може да се окаже трудно в Украйна, където религиозната карта е хаотична и отразява бурното минало на държавата.   Около 11% от украинците, предимно в западните региони, които някога са принадлежали към Австро-Унгарската империя, са част от гръко-католическата църква, която запазва православните обряди, но счита за свой понтифик папа Франциск. Около 44% са паство на църквата на Филарет — двойно повече от украинците, лоялни към московския патриарх Кирил, показват социологически данни.   Повече от половината украинци се изказват в полза на обединението на украинските църкви в независима патриаршия, и само 9,2% смятат, че руската православна църква трябва да е водеща в Украйна, разкрива проучване на независимия изследователски институт \"Разумков център\", проведено през март.   Ако получи независимост, Филарет ще застане начело на най-голямата православна църква в света след тази в Русия - което му осигурява сериозно влияние сред други патриарси в над 250-милионната световна православна общност.   Украинците се надяват Светият синод - конгрегация от духовници, подчиняващи се на Вартоломей - да даде независимост на църквата на Филарет на 28 юли - 1030-та годишнина от деня, в който новопокръстилият се княз Владимир пристига в Киев и нарежда на жителите му да се потопят във водите на река Днепър, за да бъдат ,покръстени.   Какви са намеренията на вселенския патриарх обаче е трудно да се каже.", "date": "2018.06.04", "title": "В битката между Русия и Украйна дори Бог е поставен под съмнение"}
{"url": "http://www.classa.bg/%D1%81%D0%B2%D1%8F%D1%82/item/382694-%D0%BC%D0%B5%D0%BA%D1%81%D0%B8%D0%BA%D0%BE-%D0%BE%D0%B1%D1%85%D0%B2%D0%B0%D0%BD%D0%B0%D1%82%D0%BE-%D0%BE%D1%82-%D0%B3%D0%BE%D1%80%D0%B5%D1%89%D0%B0%D1%82%D0%B0-%D0%B2%D1%8A%D0%BB%D0%BD%D0%B0-%D0%BD%D0%B0-%D0%B2%D0%B5%D0%BA%D0%B0", "text": "Топлинната вълна, която заля Мексико от края на май, вече е оставила трима мъртви. Тази седмица, поради високите температури, достигащи 48 градуса по Целзий в общините в Чихуахуа, са загинали млад човек с увреждания и селскостопански работник, съобщава La Jornada.   Метеоролозите за момента не предвиждат облекчения на горещините, обхванали Мексико. Според Националната метеорологична служба в Чихуахуа, Синалоа, Мичоакан, Сонора, Коахила и Хидалго, температурите ще останат между 45 и 50 градуса по Целзий.   Малко \"по-хладно\" ще бъде в Оаксака, Дуранго, Наярит, Южна Долна Калифорния, Халиско, Сакатекас, Тамаулипас, Веракрус, Керетаро и Сан Луис Потоси, където термометърът ще показва 45 градуса. Също така, се очакват температури между 35 и 40 градуса в щата на Мексико, Морелос, Пуебла, Кинтана Роо, Юкатан, Нуево Леон, Чиапас, Баха Калифорния, Табаско, Колима, Агуаскалиентес, Кампече и Гуанахуато.   Освен топлината, прогнозите също прогнозират силни бури в Оаксака, Веракрус, Чиапас, Табаско, Гереро, Кампече, Юкатан и Кинтана Роо, а в Чихуахуа, Нуево Леон и Коауила се очакват ветрове над 50 mph.   На 30 май град Мексико преживя най-горещия си ден през последните 99 години, когато термометрите достигнаха 31,7 градуса, надминавайки историческата максимална температура от 31,2 градуса, записана през 1919 година.", "date": "2018.06.04", "title": "Мексико обхванато от  \"горещата вълна на века\""}
{"url": "http://www.classa.bg/%D1%81%D0%B2%D1%8F%D1%82/item/382695-%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%BE%D1%82%D0%BE-%D0%BA%D1%80%D0%B0%D0%BB%D1%81%D1%82%D0%B2%D0%BE-%D0%BF%D1%83%D1%81%D0%BD%D0%B0-%D1%80%D0%B0%D0%B7%D1%80%D1%83%D1%88%D0%B8%D1%82%D0%B5%D0%BB-%D0%B8-%D1%85%D0%B5%D0%BB%D0%B8%D0%BA%D0%BE%D0%BF%D1%82%D0%B5%D1%80-%D0%B4%D0%B0-%D1%81%D0%BB%D0%B5%D0%B4%D0%B2%D0%B0%D1%82-%D1%80%D1%83%D1%81%D0%BA%D0%B8-%D0%B8%D0%B7%D1%81%D0%BB%D0%B5%D0%B4%D0%BE%D0%B2%D0%B0%D1%82%D0%B5%D0%BB%D1%81%D0%BA%D0%B8-%D0%BA%D0%BE%D1%80%D0%B0%D0%B1", "text": "Преминаването на руския океанографски изследователски кораб Янтар през Ламанша предизвика реакция на британския кралски флот, която изглежда малко прекомерна. Бе изпратен разрушителят HMS Diamond Wildcat и хеликоптер, които да последват според Англия \"шпионски кораб на руския флот\" в прохода му през канала, както бе посочено в изявление от 1 юни.   Британския флот заяви: \" Руският кораб се приближи до широк спектър от интереси на Великобритания и продължават да се следят движенията и дейностите на кораба, докато се движи в посока на север.\" Не се споменава заподозреният кораб да е извършил някаква дейност, но британските медии не закъсняха също да нарекат руския кораб \"шпионски кораб \".   Янтар всъщност е океанографски кораб, който принадлежи към руския северен флот и е предназначен за извършване на дълбоководни изследвания. Както заяви командирът на руския Северен флот, Николай Йевменов, той прави изследвания повече от 11 месеца в различни части на световния океан, включително и в Южния Атлантик, където участва в търсенето на аржентинската подводница АРА Сан Хуан.   Екипажът на кораба е извършил голям обем работа за геоложкото и геофизичното проучване на световния океан и на морското дъно.", "date": "2018.06.04", "title": "Обединеното кралство пусна разрушител и хеликоптер да следват руски изследователски кораб"}
{"url": "http://www.classa.bg/%D1%81%D0%B2%D1%8F%D1%82/item/382696-%D1%82%D1%80%D0%B8-%D0%B2%D1%8A%D0%B7%D0%BC%D0%BE%D0%B6%D0%BD%D0%B8-%D1%81%D1%8A%D0%B4%D0%B1%D0%B8-%D0%B7%D0%B0-%D0%BD%D0%B0%D1%88%D0%B0%D1%82%D0%B0-%D1%86%D0%B8%D0%B2%D0%B8%D0%BB%D0%B8%D0%B7%D0%B0%D1%86%D0%B8%D1%8F-%D0%B8-%D0%BD%D0%B8%D0%BA%D0%BE%D1%8F-%D0%BD%D0%B5-%D0%B5-%D0%BE%D0%BA%D1%83%D1%80%D0%B0%D0%B6%D0%B0%D0%B2%D0%B0%D1%89%D0%B0", "text": "Човешката цивилизация може да изчезне от лицето на Земята в хипотетично бъдеще, разкрива Адам Франк, американски астрофизик, в научна статия, публикувана в The Atlantic.   До заключението Франк достига, след като той и неговият екип от изследователи в университета в Рочестър (САЩ), са изчислили с математически модели какво ще се случи с нашата планета с ръста на населението и изостряне на последиците от изменението на климата.   Сред възможните три сценария, предсказани от учените, човешката цивилизация би могла да се адаптира без драстични промени, да изчезне частично или да се сблъска с пълен колапс. Хипотезата за частично изчезване, която според резултатите от изследването се счита за най-вероятната, предполага, че 70% от земния живот ще погине преди да се върнем към нормалност.   Този сценарий на адаптирането всъщност е най-позитивният вариант. Това обаче ще се случи само, ако цивилизацията ни успее да се адаптира към последиците от изменението на климата - например увеличаването на морското равнище - предотвратявайки масовото си изчезване. Опцията за тотален срив означава, че Земята не ще бъде в състояние да се възстанови от щетите, причинени от човечеството и всеки разумен живот на нашата планета ще погине, дори и ако човечеството мине само на възобновяеми енергийни източници. Също така, изследването разглежда и съдбата на хипотетичните извънземни цивилизации на далечни планети, които те наричат \"екзоцивилизации\". Франк обясни, че като се има предвид огромният брой планети в космоса, ние не сме първите, които се появяват или изчезват. \"Това означава, че всяка екзоциализация има история на еволюция, увеличаване на способностите и след това може би бавно избледняване или бърз колапс\", заяви американският астрофизик.   Учените вярват, че изучаването от грешките на тези извънземни общности може да бъде успешно в подготовката за ефекта от изменението на климата върху Земята. Ето защо Франк и неговият екип от изследователи \"проучват какво може да се е случило с другите, не само за да ни предупреждават, а за да разберем как може да изглежда нашият край като вид\".", "date": "2018.06.04", "title": "Три възможни съдби за нашата цивилизация (и никоя не е окуражаваща)"}
{"url": "http://www.classa.bg/%D1%81%D0%B2%D1%8F%D1%82/item/382697-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D1%8A%D1%82-%D1%81%D0%B5-%D0%B3%D0%BE%D1%80%D0%B4%D0%B5%D0%B5-%D1%81-%D0%BE%D0%BF%D0%B8%D1%82%D0%B0-%D1%81%D0%B8-%D0%B2-%D0%BF%D0%BE%D1%82%D0%BE%D0%BF%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D0%B0%D0%BB%D0%BA%D0%B8-%D0%BE%D1%81%D1%82%D1%80%D0%BE%D0%B2%D0%B8", "text": "Началникът на Общия генерален щаб на Съединените щати, Кенет Маккензи заяви, че американската армия има \"много опит в потопяването на малки острови\" в Западния Тих океан, съобщава \"Time\".   На фона на нарастващото напрежение в региона, Маккензи отговори на репортер на въпрос за капацитета на САЩ да унищожи изкуствените острови, построени от Пекин в Южнокитайско море.   Ръководителят на щаба обаче кнюансира изявлението си, заявявайки, че той се позовава на \"исторически факт\", по-специално, че по време на Втората световна война САЩ са получили \"много опит в разрушаването на изолирани малки острови\". Той също така подчерта, че не се опитва да изпрати послание до Китай.   Съединените щати многократно са критикували строителството на острови и военни съоръжения от Пекин в Южнокитайско море, защото те биха могли да се използват за ограничаване на свободата на корабоплаването.   Секретарят на отбраната на САЩ Джеймс Матис осъди китайското правителство за милитаризация на изкуствените острови в Южнокитайско море, обвинявайки го в \"сплашване и принуда\" в Индо-тихоокеанския регион. Въпреки това, той каза, че САЩ са готови да \"подкрепят решенията на Китай, ако те насърчават дългосрочен мир и просперитет за целия динамичен регион\".   Ръководителят на Пентагона подчерта, че \"никоя нация не може и не трябва да бъде доминираща\" в тази област и увери, че американският персонал няма да се оттегли от региона, чиито морски артерии са от голямо икономическо значение за всички.   Пекин твърдо отхвърля критиките за предполагаемата му \"милитаризация\" на това море. \"Китай има неоспорим суверенитет над островите Спратли и прилежащите им води\", заяви говорителката на китайското външно министерство Хуа Чунинг. Пекин \"зачита и защитава свободата на плаване и прелитане на всички държави в района, но напълно се противопоставя на демонстрирането на сила в Южнокитайско море от някои страни, които предизвикват и заплашват суверенитета и сигурността на Китай \", допълни говорителката на министерството.", "date": "2018.06.04", "title": "Пентагонът се гордее с опита си в \"потопяването на малки острови\""}
{"url": "http://www.classa.bg/%D1%81%D0%B2%D1%8F%D1%82/item/382699-%D1%81%D0%B8%D0%B3%D0%BD%D0%B0%D0%BB-%D0%B7%D0%B0-%D0%BE%D0%B1%D0%B5%D0%B7%D0%BF%D0%BE%D0%BA%D0%BE%D0%B8%D1%82%D0%B5%D0%BB%D0%BD%D0%B8%D1%8F-%D0%B1%D1%80%D0%B0%D0%BA-%D0%BD%D0%B0-%D0%B4%D0%B2%D0%B5-%D1%81%D1%82%D1%80%D0%B0%D1%85%D0%BE%D0%B2%D0%B8%D1%82%D0%B8-%D1%80%D1%83%D1%81%D0%BA%D0%B8-%D0%BE%D1%80%D1%8A%D0%B6%D0%B8%D1%8F", "text": "Ако Русия оборудва загадъчната си подводница Хаски със свръхзвукови ракети Циркон, ще се формира \"брак на две от най-страшните оръжия от арсенала на Москва\", предупреждава The National Interest в статия.   Списанието подчертава, че малко подробности са известни за руската подводница пето поколение, чието строителство се очаква да бъде завършено преди 2027 г. Според ТАСС, Хаски ще има двойни корпуси, потопена водоизместимост около 12 000 тона и способност да изстрелва балистични или круизни ракети, съобщава публикацията.   Що се отнася до ракетата \"Циркон\", с предполагаема скорост от Mach 5 до Mach 10, според някои руски медии, тя е \"прекалено бърза\" за да бъде прихваната от западните противовъздушни защити, обяснява статията.   В това отношение се подчертава, че британският кралски флот вече е изразил своята загриженост относно възможността Циркон да не може да бъде прихванат от ракетите \"Sea Ceptor\" в самолетоносачите от типа \"Кралица Елизабет\".   Страховете на западните военни са добре обосновани, тъй като свръхзвуковите оръжия са \"просто невъзможни за противодействие. Цялата система за противоракетна отбрана, всичко, което човечеството е развило досега, за да се защити от ракети, самолети и т.н., всичко е анулирано\", подчертават анализаторите.", "date": "2018.06.04", "title": "Сигнал за обезпокоителния брак на две страховити руски оръжия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/382700-%D1%80%D0%B0%D0%B7%D0%BB%D0%BB%D0%B8%D1%87%D0%BD%D0%B0%D1%82%D0%B0-%D0%B0%D1%80%D0%BC%D0%B5%D0%BD%D1%81%D0%BA%D0%B0-%D1%80%D0%B5%D0%B2%D0%BE%D0%BB%D1%8E%D1%86%D0%B8%D1%8F", "text": "Преди около месец десетки хиляди арменци изпълниха центъра на столицата Ереван. Те слушаха думите на Никол Пашинян, журналист, впоследствие станал депутат. Той водеше протеста срещу старата гвардия, която с малки прекъсвания контролираше кавказката република, откакто се отцепи от Съветския съюз през 1991 г. Властта, каза той на тълпата, принадлежи на вас, а не на политиците, вкопчили се в постовете си. Няколко дни по-късно парламентът с нежелание избра Пашинян за премиер и на 23 май той състави ново правителство. Случилото се в Армения бе равносилно на демократична кадифена революция, каквито са рядкост тези дни особено в задния двор на Русия. За разлика от революциите в Грузия и Украйна тя почти не бе забелязана на Запад. Това отчасти се дължи на малкия размер на Армения и на нейната отдалеченост, но все пак по-важното бе липсата на насилие и на руска интервенция. Малцина експерти и политици извън Армения я очакваха. Тогава защо тя успя и какво означава за останалата част на света? Първо, условията бяха подходящи. Правителството загуби легитимността си сред народа заради корупцията и продължителния икономически спад. Така че, когато досегашният президент Серж Саркисян се опита да запази властта си, като промени конституцията и стана премиер, избухнаха протести. Поколението арменци, които не са живели при съветското управление, започнаха да предизвикват постсъветския елит. Второ, Армения е моноетническа държава, подкрепяна от мощна диаспора. Политически тя е по-свободна от Русия и по-консолидирана от Украйна. Използването на сила срещу сънародници би превърнало Саркисян в парий и в страната, и в чужбина. Пашинян разшири протеста и географски, и политически. Той отхвърли традиционните разделящи дефиниции за либерализма, национализма и модернизма. Както заяви шефът на Кавказкия институт Александър Искандарян, той водеше кампания „за всичко, което е добро, и срещу всичко, което е лошо\". И най-важното, той остана настрани от геополитиката, фокусирайки протеста изключително върху вътрешните проблеми, и извън руската конфронтация със Запада. Москва се държа забележително сдържано отчасти защото смята, че Армения не се отдалечава от нея, и отчасти защото въпреки икономическото и военното си присъствие в Армения разполага с ограничени инструменти да повлияе на ситуацията. В Украйна Русия експлоатира езиковите и историческите разделения между говорещия руски Изток и говорещия украински Запад, за да подпали конфликта, а след това завладя Донбас. През 2008 г. в Грузия тя използва десетилетните сепаратистки конфликти в Южна Осетия и Абхазия като прикритие за нашествие. В Армения нямаше голям шанс да го направи. Освен това трябваше да внимава поради взривоопасните отношения на Армения със съседните Азербайджан и Турция. Все пак фактът, че Русия не се намеси и революцията бе мирна, не я прави по-маловажна. В редица аспекти тя отправя по-голяма заплаха срещу Путин именно защото бе мирна и засега успешна. Путин поздрави Пашинян при избора му и се ръкува с него в Сочи. Той може би се надява, че икономическите затруднения, повишените очаквания, популистките обещания и регионалните конфликти ще позволят на Москва в подходящ момент да позлорадства за провалите на мирните революции. Пашинян подчертава стратегическия съюз на Армения с Русия, въпреки че страната му се откъсва от олигархичната система, въплъщавана от Путин. Разрушаването на тази система ще е по-трудно от свалянето на правителството. Засега той действа предпазливо, без да обещава чудеса, но запазвайки народната подкрепа. Революцията може би приключи, но трансформацията на страната едва започва.", "date": "2018.06.04", "title": "Разлличната арменска революция"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382686-%D0%B2-%D1%87%D1%83%D0%B6%D0%B1%D0%B8%D0%BD%D0%B0-%D0%B8%D0%B7%D1%82%D0%B8%D1%87%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BA%D0%B0%D0%BF%D0%B8%D1%82%D0%B0%D0%BB-%D0%B2-%D0%BE%D1%81%D0%BE%D0%B1%D0%B5%D0%BD%D0%BE-%D0%B3%D0%BE%D0%BB%D0%B5%D0%BC%D0%B8-%D1%80%D0%B0%D0%B7%D0%BC%D0%B5%D1%80%D0%B8", "text": "През седмицата Институтът за икономически анализи на БАН представи своя редовен годишен доклад за състоянието на българската икономика. Един от изводите в доклада е, че икономическият растеж, макар добър и устойчив, не е достатъчен България да догони средните европейски нива. Според анализите, в зависимост от това колко страната ни успее да поддържа този икономически растеж, ще са ни необходими между 90 и 233 години, за да достигнем европейските нива. Предложена беше оптимизация на фискалната политика. Едно от предложенията беше отмяна на плоския данък. „За 9 години действие на плоския данък не изпълни това, за което се предвиждаше да бъде въведен. Първо, практиката не подкрепя хипотезата за позитивна връзка на плоския данък с инвестиционната активност. БВП и потреблението успяха да възстановят и дори да превишат с повече от една десета предкризисните си равнища в реални измерения от 2008 година, докато инвестициите остават устойчиво на равнище от около две трети от  последната некризисна година. Това е една драматична констатация, която продължава във времето и не е ясно колко време още ще продължи в една икономика, която се нуждае от революционни технологични промени.    На второ място, очакванията за по-високи постъпления в консолидирания държавен бюджет и за т.нар. осветляване на икономиката също не се оправдават. Относителните постъпления спрямо БВП, в последната година с неплосък данък, все още остават непостигнати. На трето място – плоският данък съдейства за увеличаване на социално-икономическото неравенство и социалното разслоение в обществото. Социалното разслоение в нашата страна е най-високо от всички останали страни в ЕС“, обясни в „Неделя 150“ проф. Гарабед Минасян – член екипа от Института за икономически анализи на БАН.   Според доклада на Института за икономически анализи е необходимо да се търси изпреварващ икономически ръст, по-осезаем растеж на доходите и благосъстоянието, което да доведе до намаляване на социалното напрежение.   Критерият, който трябва да се следва, е дистанцията, която съществува между нашето икономическо равнище и средноевропейското икономическо равнище, защото страната ни е член на ЕС и трябва да се равнява по ЕС, каза проф. Минасян.   „Тук числата са много драматични. Нашият БВП на човек от населението за 2017 година се оценява на 7 000 евро. Средноевропейското равнище и средното равнище в еврозоната е някъде около 30 000 евро на човек от населението. Ако говорим, че Европа прави 2% ръст, то 2% върху 30 000 – повишаване на БВП на човек от населението, при средноевропейските стандарти, това са около 600 евро. Докато ние, ако говорим за 4 % ръст на нашия БВП, тези 4% ръст правят някъде повишение с 300 евро – от 7 000 на 7 300 евро. Това означава, че дистанцията между България и средноевропейското равнище се увеличава и ние все повече и повече затъваме в своята бедност. Числата, които официално дава и макроикономическият елит, и макроикономическото управление, те предвиждат по-нататъшно затъване в тази бедност“.   Бедността на нашата икономика произтича от недостатъчния обем и качеството на инвестициите, подчерта проф. Минасян.   „Ние имаме изтичане на наш, собствен, български капитал в чужбина и то в изключително големи размери. За 2016 година нетното изтичане на български капитал в чужбина оценява, в съответствие със статистиката на платежния баланс на близо 3 млрд. и 400 млн. евро. През 2017 година – 3 млрд и 100 млн., евро.    Това означава, че нетното изтичане на български капитал, който е изработен у нас, се оценява на около една трета от инвестициите в страната“, добави той.  ", "date": "2018.06.04", "title": "В чужбина изтича български капитал в особено големи размери"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382687-%D0%B8-%D0%B2%D1%8A%D1%82%D1%80%D0%B5%D1%88%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D0%BA%D0%B0%D0%B6%D0%B5-%D0%BA%D0%BE%D0%BB%D0%BA%D0%BE-%D1%82%D0%BE%D1%87%D0%BD%D0%BE-%D1%81%D0%B0-%D1%87%D0%B8%D0%BD%D0%BE%D0%B2%D0%BD%D0%B8%D1%86%D0%B8%D1%82%D0%B5-%D0%B2-%D0%BC%D0%B2%D1%80", "text": "    Поради различни начини за оформяне и записване в законите какво точно е „администрация\" и различния начин на отчитане на броя на администрацията в другите ведомства, е трудно да се каже колко точно е голям чиновническият апарат на МВР. Това става ясно от цитиран от БГНЕС писмен отговор на депутатски въпрос до вътрешния министър Валентин Радев.   „Общият брой на служителите на общата администрация е 6942, специализираната – 4611. Тук се причисляват и служители, заемащи длъжности за лица, работещи по трудово правоотношение, които изпълняват функции на обслужващ персонал за осъществяване на спомагателни дейности – почистване на служебни и складови помещения, поддръжка на сгради, прилежащите им площи, поддръжка на вътрешно водоснабдяване, канализация, отглеждане на служебни животни – кучета, коне, имаме и такива – в полицията, и други\", посочва Радев.   Към специализираната администрация са и служителите от Медицинския институт на МВР. По думите му така излизат общо около 24% от личния състав (т.е. над 11 500 човека), като той отбелязва: „Аз самият се опитвам да ги накарам да изчислят точния брой на администрацията\" и посочва, че е възложил такава задача на подчинените, си.   „Още, когато дойдох в Министерството на вътрешните работи, ние със синдикатите се разбрахме, че ще направим структурно-функционален модел – първо, ако има по-голяма администрация, може да я намалим, ако няма или пък са по-малко, може да ги увеличим, въобще какво да се случва в министерството\", пише Радев и припомня, че промените трябва да станат до края на годината.", "date": "2018.06.04", "title": "И вътрешният министър не може да каже колко точно са чиновниците в МВР"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/382688-%D0%B7%D0%B0-%D0%B0%D0%B5%D1%86-%E2%80%9E%D0%B1%D0%B5%D0%BB%D0%B5%D0%BD%D0%B5%E2%80%9D-%D1%81%D0%B5-%D0%B3%D0%BE%D0%B2%D0%BE%D1%80%D0%B8-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8,-%D0%BD%D0%BE-%D0%BD%D0%B5-%D0%B8-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8", "text": "    „Позата на извинението от премиера, не е най-любимата на народа. България е малка страна, но има своето достойнство, цели и приоритети. Неотстояването им и политическата конюнктура, и мантрите, на които робуваме, често ни поставят в извинителна позиция.\" Това каза пред БНР народният представител от ПГ на „БСП за България\" Атанас Костадинов в коментар за срещата между Бойко Борисов и Владимир Путин в Москва.   „Проектът „Белене\" беше гьол, сега стана един от най-значимите, дори с балканско измерение\", добави той. Според него, още от 1981., когато МС утвърждава изграждането на площадката за втората АЕЦ, проектът винаги е бил функция на политически дебати, но не е бил поставян на сериозна икономическа основа.   „Ние, в парламентарната група по енергетика имаме добър консенсус за посоката, в която да вървим по отношение на АЕЦ „Белене\" и енергийните проекти. На политическо ниво обаче, извинението на премиера Бойко Борисов олеква още повече, защото не е подплатено съдържателно с действия\", каза Костадинов и цитира думите на говорителя на Кремъл Дмитрий Песков, че няма договорки за доставки на газ в България по \"Турски поток\".   „Крайно време е да има прагматичен, национален и работен консенсус, който поставяйки ясно въпросите, да търси отговори – проектите „Белене\" и „Южен поток\" са възможни и важни заради ефекта им върху икономиката ни и на фона на световната ситуация. За последните 12 години, 15 нови атомни централи са рехабилитирани и реконструирани\", посочи Костадинов.   Според него, най-вредно и национално безотговорно е да не се прави нищо по проекта за АЕЦ, „Белене\". Той заключи, че няма причина да се бави гласуване за отпадане на мораториума върху строителството на бъдещата ядрена централа в Народното събрание.", "date": "2018.06.04", "title": "За АЕЦ „Белене” се говори политически, но не и икономически"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/382689-%D1%82%D0%BE%D0%B4%D0%BE%D1%80-%D0%B1%D0%BE%D1%8F%D0%B4%D0%B6%D0%B8%D0%B5%D0%B2-%D1%80%D0%B0%D0%B7%D0%BA%D1%80%D0%B8-%D0%BA%D0%B0%D0%BA%D0%B2%D0%B0-%D0%B5-%D0%B2%D1%80%D1%8A%D0%B7%D0%BA%D0%B0%D1%82%D0%B0-%D0%BC%D0%B5%D0%B6%D0%B4%D1%83-%D1%81%D0%BB%D1%83%D1%87%D0%B0%D1%8F-%D1%81%D0%BA%D1%80%D0%B8%D0%BF%D0%B0%D0%BB-%D0%B8-%D0%B2%D1%8A%D0%B7%D0%BA%D1%80%D1%8A%D1%81%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B1%D0%B0%D0%B1%D1%87%D0%B5%D0%BD%D0%BA%D0%BE", "text": "    Много общи елементи в детайлите и твърде много съвпадения в мотивите има между случая с отравянето на Сергей Скрипал и \"мнимото убийство\" на Аркадий Бабченко. Такава теза развива на страницата си във \"Фейсбук\" топ разузнавачът Тодор Бояджиев. Ето какво пише в социалната мрежа известния ни разузнавач (без редакторска намеса):   Случаят \"Аркадий Бабченко\"   Ще започна споменавайки две неща, които вече съм казвал във връзка със случая \"Скрипал\": - Древноримският оратор и държавник Цицерон е казал – \"Ако искате да си обясните дадено събитие, най-напред трябва да си отговорите на въпроса \"Кой има интерес?\"   - Новият случай затвърждава мнението ми, че подобни операции, които бяха едни от най-секретните, изтънчени и бих казал най-брутални и перверзни инструменти в арсенала на тайните служби и на Изтока и на Запада, днес все по-често се появяват и в арсенала на терористични и крайнорадикални групи и движения. За сега се различават само по това, че им личи по-ниския \"професионализъм\", но това не изключва в никакъв случай зад тях да стоят и \"професионалнн\" специални служби.   Обикновено когато в медиите се заговори за така наречените \"мокри дела\" казионните журналисти на прехода дават за пример случая \"Георги Марков\", като го обкичват с измислена и от никого недоказана \"екзотика\". И никой не се сеща да припомни убийствата на Генералния секретар на ООН Даг Хамаршелд, на Патрис Лумумба, на демократично избрания президент на Чили Алиенде, взривяването на кораба на Гринпис и ред други подобни акта, в които имаха пръст и американски, и френски, и белгийски, и други специални служби. Припомням това, защото този варварски инструментариум е бил и за съжаление все още присъства в арсеналите на много служби.   Преди няколко десетилетия американският Конгрес прие закон забраняващ на специалните служби две съществени неща – планиране и осъществяване на убийства и използването на журналистическо прикритие за разузнавателна дейност. Но законът просъществува само от \"ден до пладне\". На международната арена се появи АлКайда и забраната беше вдигната.   - Версии за случая \"Аркадий Бабченко\":   -\"copy-paste\" със случая \"Скрипал\" – много общи елементи в детайлите и твърде много съвпадения в мотивите;   Петро Порошенко – президентът на Украйна, буквално в момента на обявяване новината за \"убийството\" зае позата на Тереза Мей – пистолета още е димял когато той посочи с пръст Русия. И нима мислите, че украинските служби биха отишли на подобна инсценировка без санкция от най-високо място и че той не е знаел?   Бабченко веднага след \"възкръсването\" си, в първото сензационно появяване пред медиите, поднесе извинения на съпругата си, че не я предупредил. В същия момент, говорителката на службите заявява, че жена му е била в течение на операцията от началото й.   Преди месец Аркадий съобщава в профила си в Туитър или Фейсбук, че се готви покушение срещу него, а операцията е в ход от два месеца и той знае, че това е инсценировка. Да не говорим, че в това си съобщение той използва изрази като \"но аз съм жив и ще танцувам на гроба на Путин\". Оставям без коментар този \"изблик\" на \"известния журналист\".   Въобще куп недоработки и недоизпипани детайли.   Както и в случая \"Скрипал\" и до днес няма обяснение защо англичаните отказаха руското предложение за сътрудничество в разследването, защо крият Скрипал и дъщеря му, защо отказват контакт с тях не само на легитимните руски власти, а и на най-близките им роднини и т.н. и т.н.   Киев даде домакинство на финала на европейската купа между Реал Мадрид и Ливърпул, покани испанския почетен крал Хуан Карлос (баща) и българския министър председател, като изявени фенове на \"белия балет\", но още не може да преглътне факта, че след две седмици стартира Световното първенство по футбол в Москва. Ако може да се вгорчи настроението на Путин и Русия, управляващите в Украйна само ще бъдат доволни.   Случаят \"Скрипал\" се изчерпа, а влиянието на Русия и Путин продължава да расте на фона на нарастващи противоречия между интересите на САЩ и Европа:   - престъпление \"под чужд флаг\" с възможни \"поръчители\": • чужди специални служби; • украински опозиционни сили (вътрешни; Източна Украйна; Донбас; Крим) • антируски и антипутиновски сили;   В случая \"Бабченко\" става въпрос за използване на журналистическата професия като покривало за конкретна операция на специални служби, независимо кои са. Става дума за \"престъпление под чужд флаг\" с цел да бъде припознат за виновен някой друг. Много служби могат да използват чуждия флаг с цел засилване на антируски настроения и да се пречи на търсене на по-деликатен тон в разговорите с, Русия.   По тази причина ръководителите на такива авторитетни организации като ОССЕ (Организация за сигурност и сътрудничество в Европа) и на \"Репортери без граници\" излезоха с критични декларации за инсценировката на украинските служби за сигурност.", "date": "2018.06.04", "title": "Тодор Бояджиев разкри каква е връзката между случая \"Скрипал\" и \"възкръсването\" на Бабченко"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/item/382690-%D0%BC%D0%B5%D0%BD%D0%B4%D0%B0-%D1%81%D1%82%D0%BE%D1%8F%D0%BD%D0%BE%D0%B2%D0%B0-%D1%89%D0%B5-%D0%B1%D1%8A%D0%B4%D0%B5-%D0%BC%D0%BD%D0%BE%D0%B3%D0%BE-%D0%BB%D0%BE%D1%88-%D1%81%D0%B8%D0%B3%D0%BD%D0%B0%D0%BB-%D0%B7%D0%B0-%D1%86%D0%B5%D0%BB%D0%B8%D1%8F-%D0%B5%D1%81,-%D0%B0%D0%BA%D0%BE-%D0%BD%D0%B8-%D0%BE%D1%82%D0%BA%D0%B0%D0%B6%D0%B0%D1%82-%D0%B2%D0%BB%D0%B8%D0%B7%D0%B0%D0%BD%D0%B5-%D0%B2-erm-2", "text": "    Ако на страната ни откажат влизане в \"чакалнята\" на еврозоната със субективни аргументи, които не са част от условията една страна да бъде член на еврозоната и част от ERM–2, това ще бъде много лош сигнал не само към българите, а към целия Европейски съюз. Това заяви пред БНР Менда Стоянова, председател на бюджетната комисия в НС.   \"Ще бъде сигнал за двойни стандарти, сигнал за нееднозначно третиранe. Затова за мен е много важно ние да подадем молбата и да изискаме ясен и категоричен отговор – от политиците и от Европейската централна банка\", посочи тя.   В коментар по заявката на финансовия министър Владислав Горанов до края на юни страната ни да внесе молбата си за влизане в „чакалнята\" на еврозоната, Менда Стоянова изтъкна, че правителството трябва да спази своето заявено обещание и да подаде молбата. „България изпълнява не само формалните критерии, България изпълнява и много други критерии. И аргументи от типа корупция, равнище на доходите спрямо средноевропейските, от типа съдебна система, са несъотносими към еврото\", категорична бе тя.   Менда Стоянова анализира пред Националното радио и препоръки и изводи от годишния доклад на БАН за икономическото развитие. Според нея премахването на плоския данък изобщо няма да доведе да повишаване на оборотите в страната, увеличаване на инвестициите и ликвидиране на неравенството, защото неравенството се получава от много фактори:   \"Ние развихме в България една ниско ефективна, „ишлемеджийска\" икономика, която на практика стимулираше ниски заплати и хора с липса на умения и без образование. Но тази икономика не може да продължава да движи развитието на страната ни. В следващите години трябва да преминем през едно преструктуриране на икономиката – от ниско ефективна към високо ефективна и това е свързано преди всичко с равнището на квалифициран труд, който трябва да притежават българските работници.\"   Това според Стоянова не минава нито през премахване на плоския данък, нито през държавни инвестиции, както препоръчват икономическите експертите от БАН: „Ние сме се нагледали много години на държавни инвестиции и знаем как тези държавни инвестиции носят ефективност, само че не за икономиката като цяло, а за определени хора, които усвояват тези инвестиции.\"   Относно функциониращия вече 20 години паричен съвет, визиран в доклада на БАН Менда Стоянова посочи пред БНР:„Ако прочетете внимателно доклада между изреченията ще разберете, че всъщност хората, които са го писали, считат, че този паричен съвет вече е вреден за държавата ни и едновременно с това еврото няма да бъде панацея. Знаете ле какво значи това, макар и неизречено в прав текст – да се откажем от паричния съвет и да минем на собствена парична политика, на един курс, който ще се определя от БНБ - нещо, което беше преди 1997 година. С което ние категорично не сме съгласни. Ние също смятаме, че паричният съвет изигра своята роля, 20 години той е не само стабилизиращ фактор. Единственият изход от този паричен съвет е именно приемането на еврото, влизането в еврозоната и следването на европейските, политики. Всичко останало означава връщане 20 години назад – не като икономика, а като практики, които бяха преди 20 години.\"", "date": "2018.06.04", "title": "Менда Стоянова: Ще бъде много лош сигнал за целия ЕС, ако ни откажат влизане в ERM-2"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/382691-%D0%BF%D1%80%D0%BE%D1%84-%D0%BE%D0%B3%D0%BD%D1%8F%D0%BD-%D0%B3%D0%B5%D1%80%D0%B4%D0%B6%D0%B8%D0%BA%D0%BE%D0%B2-%D0%BF%D0%BE%D0%BB%D0%B8%D1%82%D0%B8%D1%86%D0%B8%D1%82%D0%B5-%D0%BD%D0%B8-%D1%81%D0%B0-%D0%B0%D0%BC%D0%B0%D1%82%D1%8C%D0%BE%D1%80%D0%B8", "text": "    Неудобно ми е да казвам аматьори, но в сегашния парламент има твърде малко юристи и то само един действащ, ако съм наясно с нещата. Липсват политици професионалисти, а и твърде малко са подготвените. Това коментира пред БНР проф. Огнян Герджиков, който преди ден се сбогува със студентите си с лекция-бенефис в СУ.   След 42 години преподавателска работа в Юридическия факултет на Алма Матер, проф. Герджиков се обърна към студентите си с думите: \"Пазете честта си, тя не може да се търгува. Това е най-ценното, което имате – достойнството и честта\".   Трудно е в политиката, но човек трябва да бъде последователен и честен, доколкото е възможно в тази обстановка, подчерта бившият служебен премиер. Хубаво е човек да си взема довиждане, когато е относително и все още на върха, защото след това става срамно, добави с типичното си чувство за хумор Огнян Герджиков.   Той критикува разбирането, че законите трябва да се приемат бързо и на мига. Това е изключително голяма методологическа грешка, която се прави. Докато в предишните години имаше някакво оправдание с оглед на хармонизирането на тези 18 правни области, което задължително трябваше да направим с оглед членството ни в евросъюза, сега вече няма нищо спешно да предстои, за да е толкова належащо законите да се приемат за толкова кратко време, добави професорът по право.   Не понасям с кални обуща да се влиза в храма на правото и това често ме изважда от равновесие, допълни, Герджиков. 17 години проф. Герджиков е в политиката, председател е на Народното събрание в управлението на Симеон Сакскобургготски и служебен премиер, назначен от президента Румен Радев.", "date": "2018.06.04", "title": "Проф. Огнян Герджиков: Политиците ни са аматьори"}
{"url": "http://www.classa.bg/%D1%81%D0%B2%D1%8F%D1%82/item/382692-%D0%BC%D0%B8%D1%82%D0%BE%D0%B2%D0%B5-%D0%B8-%D0%BB%D0%BC%D0%B8%D1%82%D0%BE%D0%B2%D0%B5-%D0%B8-%D0%BB%D1%8A%D0%B6%D0%B8-%D0%B7%D0%B0-%D1%85%D1%80%D0%B0%D0%BD%D0%B8%D1%82%D0%B5-%D0%BD%D0%B8%D1%8A%D0%B6%D0%B8-%D0%B7%D0%B0-%D1%85%D1%80%D0%B0%D0%BD%D0%B8%D1%82%D0%B5-%D0%BD%D0%B8", "text": "Прясното мляко и пшеницата са нездравословни? Пълна глупост, твърди експертът по хранене Мартейн Катан. Той разобличава най-големите митове и лъжи, свързани с нашите храни. Ето кои са те:             Когато човек се почувства зле, нерядко си мисли, че това навярно се дължи на храната, която е поел, казва холандският експерт по здравословно хранене Мартейн Катан. От друга страна съществуват стотици теории за това кои са най-полезните храни, предпазващи от различни болести или алергии. Мартейн Катан е проучил най-разпространените твърдения и рекламни послания за храните и развенчава някои упорити митове:   Мит № 1: Биохраните са по-полезни от другите   Биологичното земеделие е например много полезно за почвата. Но за съжаление, биохраните не са по-полезни от останалите, произвеждани от традиционното земеделие. Количествата пестициди, съдържащи се в храните, са като цяло толкова малки, че не играят съществена роля. Вярно, биологичните зеленчуци съдържат по-малко нитрати от другите, но е много ясно дали това е предимство. Едно време се смяташе, че нитратите се превръщат в човешкото тяло в нитрити и нитрозамини, които причиняват рак.    Днес обаче знаем, че това изобщо не е вярно. Даже е възможно нитратите да понижават кръвното налягане, което не би било никак лошо. И все пак има много други причини, поради които си заслужава да се подкрепя биологичното земеделие. Така например стопаните, които отглеждат своите животни по екологичен начин, използват по-малко антибиотици от обикновено. Прекаляването с антибиотици води до възникването на резистентни бактерии, които са опасни и за човека.   Мит № 2: Яжте повече сурова растителна храна   Зеленчуците не са прекалено богати на хранителни вещества. Те обаче съдържат много витамин C и фолиева киселина. При термичната им обработка, например при сваряване, се губи част от съдържанието на витамин С, но това не бива да ни безпокои, защото витамин С днес можем да и набавим по най-различни начини. Затова пък топлинната обработка на зеленчуците има редица предимства: при нея се унищожават някои опасни бактерии - например Ешерихия коли, която в момента създава големи проблеми на консуматорите на сурови зеленчуци и салати в САЩ. Мит № 3: Кравето мляко е нездравословно, причинява много алергии   Млечните мазнини наистина не са полезни: те повишават холестерина в кръвта, т.е. увеличават риска от сърдечно-съдови заболявания. Затова е добре да купуваме мляко с по-ниска масленост. А иначе млякото съдържа ценни съставки: витамин B-12, йод, калий и цинк. Млякото също така е важен източник на белтъчини за вегетарианците.   Между 1 и 2 процента от малките деца наистина са алергични към млечните белтъчини, но с напредването на възрастта този проблем отслабва. А млечната захар понякога не се понася добре от хората в Африка, Азия и от някои южноевропейци, което обаче се проявява само при усилена консумация на мляко. Един недостатък все пак има консумацията на мляко: възможно е при мъжете това да увеличава риска от рак на простатата, но само в минимална степен. Повече основания имаме да твърдим, че млякото помага да се предпазим от рак на дебелото черво. Мит № 4: От въглехидрати се пълнее   Всяка диета ни въздейства, независимо дали тя се базира на намалената консумация на въглехидрати, мазнини или просто залага на приемането на по-малко храна. При диетичното хранене ядем по-малко, защото не можем да ядем всичко, които ни се иска. А това намалява приема на калории.   За 3 милиарда години човешка еволюция организмът се е научил да не губи калории. Нищо от енергията, която получаваме при хранене, не се губи - независимо дали говорим за въглехидрати, белтъчини или мазнини. Прилича на спестовна сметка в банката: няма никакво значение в коя банка внасяме сумите, важно е само колко големи са те. Всичко постъпва по една и съща сметка, а в нашия случай - в корема ни. Мит № 5: Пшеничните продукти са вредни за здравето   Има хора, които не понасят глутена и могат да се разболеят сериозно от пшеничните протеини. Такава е например цьолиакията - сериозно заболяване, което обаче е много рядко: развиват го не повече от 1 до 5 на хиляда души. Огромното болшинство от хората обаче нямат проблеми с пшеничните продукти. Напук на всички научни познания упорито се разгласява, че тези продукти причиняват много от здравословните ни проблеми.     А такива имаме всички: изпитваме болки, умора, отпадналост, депресии. Милиони хора по света страдат от стомашно-чревни проблеми, а те се влияят много силно от т.нар. ефект на плацебото. Затова   пшеницата често бива уличавана като причинител на всички злини без да има доказателства, че тя би могла да разболява хората масово.   Мит № 6: Витамин C помага срещу настинка - колкото повече –толкова по-добре!   Тази теория е била основно проверена. Резултатът: витамин C не предпазва от настинка. Ако човек редовно (всеки ден) приема ударна доза витамин С, следващата настинка ще продължи вместо 5 дни – само четири и половина. За да се постигне обаче този ефект, той трябва ежедневно да пие по 1000 мг витамин С – което изобщо не е здравословно. 12.11.2015 DW fit und gesund Vitamin C   Две обширни изследвания доказаха, че прекаленият прием на витамин С може да доведе до образуването на камъни в бъбреците. С други думи: не можем безнаказано да приемаме големи дози витамин С.   Мит № 7: Захарта причинява хиперактивност при децата   Теорията, че т.нар. Синдром на хиперактивност у децата се причинява от захарта, възниква преди 50 години в САЩ. Но междувременно е доказано, че тази теория не е вярна. По-късно се появи твърдението, че не захарта, а изкуствените оцветители причиняват заболяването. Но и това не е солидно доказано.   Кои са действителните опасности?   Истинските опасности за нашето здраве са тютюнопушенето, алкохолът и наднорменото, тегло. Най-големият проблем в развитите индустриални държави е този, че храни се предлагат в изобилие. А наднорменото тегло причинява много болести, включително рак.    ", "date": "2018.06.04", "title": "Митове и лМитове и лъжи за храните ниъжи за храните ни"}
{"url": "http://www.classa.bg/%D1%81%D0%B2%D1%8F%D1%82/item/382693-%D0%BA%D0%BE%D0%B9-%D1%81%D1%82%D0%BE%D0%B8-%D0%B7%D0%B0%D0%B4-%D1%83%D0%BD%D0%B8%D1%89%D0%BE%D0%B6%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%B3%D0%BE%D1%80%D0%B0-%D0%B2-%D1%81%D0%B2%D0%B5%D1%82%D0%B0", "text": "Джунглата на Амазонка е \"белия дроб на планетата\", който с всяка изминала година работи все по-лошо. Дейността на различни многонационални компании причинява сериозни щети на най-голямата гора в света, като обезлесяване и други екологични заплахи. Унищожаването на горите в Амазония засяга не само природата, но и местните родословни общности.   Според журналиста Пабло Кирога, има няколко проекта, които унищожават тропическите гори на Амазонка. Един от тях е Corredor Norte, бразилско-холандска инициатива за транспортиране на соя. Въпреки факта, че планът е обявен за \"устойчив\", районите, в които преобладава зелената природа, са засегнати от изграждането на транспортната инфраструктура.   Вътрешните документи разкриват, че нидерландското правителство е напълно наясно с последствията и признава всички опасности за местното население и околната среда.   Друг спор се провежда около известната норвежка компания Norsk Hydro, най-голямата рафинерия за алуминиев диоксид в света. Няколко местни общности на община Баркарена, в щата Пара (Бразилия), денонсират, че компанията замърсява водите, отравяйки местните продукти и причинява повръщане сред населението. Фактът доведе до правен иск срещу правителството на щата Пара за екологични и морални щети. А убийството на бразилския активист Пауло Насименто, на 47 г., утежни още историята. Хората подозират, че компанията стои зад това престъпление.   Друго коренно племе, Ксикрин, също страда от последиците от замърсяването. Тази общност, която живее благодарение на река Катете, понастоящем е на ръба на изчезването. Компанията Mineração Onça Puma, един от най-големите производители на никел в света, започва да извлича този метал в близките хълмове. В резултат на това замърсяването достигна до реката, засягайки общността.   Проблемът със замърсяването в Амазония не е уникален само за една страна, а засяга почти цяла Южна Америка. Според активистите, \"всички компании на големите световни сили причиняват замърсяване, влошаване на околната среда и изчезване на местните народи\" .", "date": "2018.06.04", "title": "Кой стои зад унищожението на най-голямата гора в света?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382698-%D0%BD%D0%BE%D0%B2%D0%B0-%D0%B3%D0%BE%D1%80%D0%B5%D1%89%D0%B0-%D0%BC%D0%BE%D0%B4%D0%B0", "text": "Синьо небе, ласкави лъчи на слънцето, красива природа. Какво да правим при такива условия? Точно така, да се фотографираме. И не просто така, а в определена поза. В акаунтите в \"Инстаграм\" на популярните красавици все повече се появяват снимки, на които те лежат или седят на твърда повърхност близо до басейна с поставени назад ръце и изпъчени гърди.    Необходимо е и да се огъне крака в коляното. Не е най-удобната позиция, но какво ли не прави човек, за да изглежда горещо? Предлагаме на вниманието ви някои от най-ефектните участнички в тази нова мода.    Лий-Ан Пинък, 26-годишна, актриса, Великобритания     Аманда Холдън, 47-годишна актриса и тв водеща, Великобритания      Пери Едуардс, 24-годишна певица, Великобритания     Никол Шерцингер, на 39 години, певица и актриса, САЩ      Лаис Рибейро, 27-годишна, топмодел, \"ангел\" на Victoria's Secret, Бразилия      Уини Харлоу, 23-годишна, модел от Канада      Бела Хадид, 21-годишен модел от САЩ      Изабел Гулар, 33-годишна, супермодел, Бразилия      Дуа Липа, 22-годишна певица от Великобритания      Джеси Джей, 30-годишна, Великобритания      Наталия Полевщикова, 32-годишна моделка от Русия", "date": "2018.06.04", "title": "Нова гореща мода"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/382685-%D0%B1%D0%BE%D0%B9%D0%BA%D0%BE-%D1%82%D1%80%D1%8F%D0%B1%D0%B2%D0%B0%D1%88%D0%B5-%D0%B4%D0%B0-%D0%B2%D0%B7%D0%B5%D0%BC%D0%B5-%D1%81%D1%8A%D1%81-%D1%81%D0%B5%D0%B1%D0%B5-%D1%81%D0%B8-%D1%80%D1%83%D1%81%D0%BE%D1%84%D0%BE%D0%B1%D1%81%D0%BA%D0%B0%D1%82%D0%B0-%D0%BA%D0%B0%D1%80%D0%B8%D0%BA%D0%B0%D1%82%D1%83%D1%80%D0%B0-%D0%BF%D0%BB%D0%B5%D0%B2%D0%BD%D0%B5%D0%BB%D0%B8%D0%B5%D0%B2", "text": "    Посещението при Путин беше тест за сериозност.  България не го издържа.  Путин и Бойко сякаш не участваха в една и съща среща.   Когато преди няколко дни писах, че Бойко трябва специално да се подготви за срещата с Путин, подозирах, че ще се случи точно това:  той ще се придържа към стилистиката, поощрявана от чиновниците в Брюксел, към Юн-кярския стереотип.  А това е най-далеч от очакванията на Москва.   Пошегувах се също така, че Бойко трябва да вземе със себе си русофобската карикатура Плевнелиев – понеже Москва се нуждае от извинения или, най-малкото, от някакви обяснения за досегашните ни кълчотения.  Руснаците са търпеливи, но злопаметни.   Когато човек отива при Путин, трябва да освободи главата си от празните приказки на Брюксел/Меркел, примерно: ще санкционираме Русия, обаче ще строим Северния поток.  Трябва също обезателно да се самохигиенизира от русофобските словесни изстъпления на хора, които нямат никакво значение.  Да хигиенизира, макар и за няколко дни, и медиите, над които има влияние – абсурдно е телевизия, която контролираш, да говори за „убийствата“ на Путин, а ти да ходиш на просия при него.  Всъщност, може – ако му занесеш собствената си глава.   Трябва човек да е абсолютен наивник, за да се съобразява с ония, които дрънкотят, че Русия ни унижавала, държала се господарски с нас.  Е, а как иначе да се държи, когато и на Запад се отнасят така с нас.   Общуването с истински Император е трудна работа, не е същото като с Тайп – рахат локума не върви.  Всяка дума трябва да е премерена.  Направо ми стана неудобно, когато Путин поправи Бойко, че не приема определението „Старшият брат“ – тия четки минават при други хора.  Освен това ти подсказват, че неправилната дума не е толкова „старши“, колкото „брат“.  /Цитат, Путин: „Много ме смущава, кой е старши, кой е младши, имайки предвид, че старшият винаги го подбуждат да заплати“/   И основното: този човек трябва да се слуша с осем уши – без да се пропуска нито една сричка.  А е истинска лудост да промениш смисъла на казаното от него.  Защото, ако имаш проблеми с чуването, ще последва най-неприятното: официално да те опровергават – нещо, което никога не се е случвало досега.  Така ще те свалят на нивото на говорителя на Кремъл Песков.  /Цитат, Песков: „Все още нищо не е договорено и вероятността тази идея /за хъба/ да се осъществи “остава ограничена”./   Теменужка Петкова, министър на енергетиката, която игра в оперетата на Гинка от Пазарджик, пък си позволи да повтори преувеличенията за резултатите от срещата с Путин – и то 30 часа след балтията на Песков.  Това вече е копанарска история.   Далеч по-разумно щеше да е да се представят резултатите такива, каквито са, тоест – хайде пак да се запознаем, какво мислите за нашите мечтания, вече сме сериозни /??/, как е кучето Бъфи и пр.  Вместо това, телевизиите усърдно размахаха големите баданарки – колкото съвсем да раздразнят публиката.  Също и Москва.   Преди да ви привика, Путин е прочел резюме на всички тукашни словесни блудства: за Русия, за енергийните „проекти“ и другите бълнувания.  Запознал се е с колекцията от бисери на неуравновесеност и дори налудност, наясно е с всичките тукашни гърчения.  Нарочно преди време споменах интервютата на Стоун с Путин– там е всичко, ето, например, един важен детайл: руският президент не чете резюмета на секретните справки на специалните служби – а чете самите доклади, всичко до последната сричка.  Иска сам да се ориентира – не някой папагал край него да му подсказва.   Сега стана ли ви ясно, защо най-напред бе приет Радев?  Подсказаха ви, какво следва, но май не разбрахте.  В Москва изобщо не се интересува от нашите вътрешни боричкания в кална локва.  Клакьорите, които иронизираха посещението на Радев, сетне сигурно никак не са били щастливи от отношението към Бойко.  А Путин изобщо не се интересува от някакъв арбитраж между българския президент и българския премиер.   Всичко приключи – може би за дълго.  Всъщност, всичко приключва изобщо – и с досегашният ЕС, и с досегашните му номера, край на чиновническия рай, новите времена настъпиха.  Пратете русофобството на майната му – огледайте се какво се случва между довчерашни врагове, оставете и русофилството за празниците, бъдете делови.   Търгувайте СЕ – и в Белия дом, и в Кремъл.  Там има прагматични и обиграни мъже – Търговци на История.  Но трябва да си голям наивник, за да се надхитряш с тях – търгувай за нещо малко, реално и възможно.  Това не са „колегите“ от Западните Балкани, с които ще се правят общи ядрени централи, пътища и други сапунени мехури.   Всъщност, отиването до Москва – освен да седнеш пред руския детектор на истината, няма никакъв друг смисъл.  Иначе е много симпатично, че човекът, който работи за „европейската перспектива“ на Западните Балкани, иска тръбичка от „Турски поток“ от Путин.  Тази перспектива обаче е работа на Путин и Тръмп, останалите само ще лепят афишите.   Бойко сякаш вярва вече единствено на рехавата си преторианска гвардия от клакьори.  Но тях не ги бива – освен за негова лична употреба: да му преразказват собствените си версии за някакъв несъществуващ медиен ефект.  А всички, взети заедно, не струват колкото едно изявление на Песков.   Разкарайте клакьорите, разкарайте най-напред Капо-ди-клак – така наричали Шефа на клакьорите в публиката на Миланската скала – кой е, всъщност, този идиот?  Нужен е вече друг език, друго излъчване.  Друго ниво на държавен разум и на държавно приличие.   И това вече не е проблем само на Властта – още повече, ако клакьорите продължават да смятат Народа /тукашния/ за сбирщина от идиоти, на които може да се говори всичко.   ***  ВРЕМЕ ЗА СПОМЕНИ  Ето какво открих в една своя дописка от 13 януари 2009 година – цитирам:   „В „Панорама” най-напред Бойко Борисов започна да се оплаква от някакви активни мероприятия.  „СЪЖАЛЯВАМ, ЧЕ ПОСРЕЩНАХМЕ ПУТИН КАТО МЕСИЯ – рече той. – Не ме интересува кой е виновен”.  Говореше, естествено, за газовата криза.  И сетне вметна, че ако подобен номер бил направен на руснаците, досега те щели да минат с танковете.  И тръгна да мачка „измекярите от ляво и, дясно”.  Мисля, че направи най-голямата грешка в кариерата си – с напълно излишния бодичек, който направи на „месията”.  ", "date": "2018.06.04", "title": "Бойко трябваше да вземе със себе си русофобската карикатура Плевнелиев"}
{"url": "http://www.classa.bg/%D1%81%D0%B2%D1%8F%D1%82/item/382676-%D0%BF%D1%83%D1%82%D0%B8%D0%BD-%D0%B8-%D1%80%D0%B5%D0%B7%D1%83%D0%BB%D1%82%D0%B0%D1%82%D1%8A%D1%82-%D0%BC%D1%83-%D0%B2-%D0%B7%D0%BB%D0%B0%D1%82%D0%BE-%E2%80%93-1500-%D1%82%D0%BE%D0%BD%D0%B0", "text": "Съвършено вярно ще бъде твърдението, че не всички резултати на властта могат да се измерят в метри, тонове и бутилки. По едно време приключиха погребенията по дневен ред. След това олигарсите престанаха да се обвиняват в кражба държавния глава в национален ефир. След това и собствениците на канали престанаха да излъчват всичко това пред камерите. А след това… след това последваха и други неща, за които съм благодарен на Светлейшия/Тъмния (Избирайте по вкус).     Но има показатели, които съвършено точно, възможно и нужно се бележат в материални единици. Путин прие Русия (освен всичко друго, хубаво и лошо, което не може да се преброи) с 400 тона злато. Това бе през май 2000 г.   А на 31 май 2018 година излязоха такива новини – „Русия изтласка Китай и зае пето място в света по запаси на злато – в края на март обемът на скъпоценния метал в резервите на Централната банка достигна до 1890,8 тона. ЗА това в четвъртък, 31 май пише „Коммерсанъ“ позовавайки се на данните на World Gold Council (WGC)   Тоест от май 2000 г. до май 2018 г. Русия е увеличила запасите си от злато с 1500 тона. Много ли е това или малко? Можеше ли повече? И така нататък, и така нататък. Може и е можело. И ако се смята от база 400 тона, това е наистина много.   Но главното не е тук. Главното е, че това е правилна насока. В настъпващата катастрофа, всеки против всеки, натрупването на материални ценности е най-главният въпрос.   Официално ние станахме петата страна по размер на златния запас. The World Gold Council (WGC), на който е позовава „Комерсантъ“ е „Световният съвет по златото е организация, създадена през 1987 г. от основните производители на злато по света с цел да стимулира търсенето на злато. В момента негови членове са компаниите, на които се падат около 60% от световния добив и производство на злато.   В челната десетка Великобритания не присъства. Не вярвайки на очите си, проверих два пъти. Пред нас са Франция, Италия, Германия и САЩ. Но нещо ми подсказва, че кралете пред нас са, голи. Със сигурност първите трима.  ", "date": "2018.06.04", "title": "Путин и резултатът му в злато – 1500 тона!"}
{"url": "http://www.classa.bg/%D1%81%D0%B2%D1%8F%D1%82/item/382677-ft-%D0%B0%D0%B5%D1%86-%E2%80%9C%D0%B0%D0%BA%D1%83%D0%BE%E2%80%9D-%D0%B3%D0%B0%D1%80%D0%B0%D0%BD%D1%82%D0%B8%D1%80%D0%B0-%D0%BF%D1%80%D0%B8%D1%81%D1%8A%D1%81%D1%82%D0%B2%D0%B8%D0%B5%D1%82%D0%BE-%D0%BD%D0%B0-%D1%80%D1%83%D1%81%D0%B8%D1%8F-%D0%B2-%D1%82%D1%83%D1%80%D1%81%D0%BA%D0%B0%D1%82%D0%B0-%D0%B5%D0%BD%D0%B5%D1%80%D0%B3%D0%B8%D1%82%D0%B8%D0%BA%D0%B0-%D0%B7%D0%B0-%D0%B4%D1%8A%D0%BB%D0%B3%D0%B8-%D0%B3%D0%BE%D0%B4%D0%B8%D0%BD%D0%B8-%D0%B2%D0%B8%D0%B4%D0%B5%D0%BE", "text": "Миналият месец Реджеп Ердоган и Владимир Путин стартираха изграждането на АЕЦ «Акуо» на турското крайбрежие на Средиземно море, която ще стане първата атомна АЕЦ в Турция и ще укрепи връзките в енергетиката между Москва и Анкара, пише журналистът от    \r\n     «Акуо» ще се изгражда от «Росатом», тя ще струва  $20 млрд, мощността на реакторите — 1200 мегавата, което покрива 10 % от потребностите на Турция от електроенергия. \r\n   \r\n   \r\n   Проектът «Акуо», чието начало бе положено през 2010 година, получи силен тласък след сближаването между Москва и Анкара след периода на напрежение през 2015 година, пише авторът на материала. \r\n   Енергетиката дълго време се намираше в центъра на руско-турските отношения, защото Турция е вторият пазар за руския газ след Германия. \r\n   Така за Русия «Акуо» е начин да запази своята важна роля в турската енергетика в течение на следващите десетилетия, резюмира авторът на  Financial Times. \r\n     \r\n «Акуо» е първата от трите АЕЦ, планирани от Турция за стимулиране на нейната растяща икономика. \r\n Ердоган и министърът на енергетиката на Турция, неговият зет Берат Албайрак, виждат в енергетиката средство да се намали зависимостта от импорта на нефт и газ. \r\n   Турция зависи от импорта, който покрива почти три четвърти от нейните потребности от електроенергия. \r\n   Цената на нефта расте, а тази на лирата пада. \r\n   \r\n   Независимо от приятелството между Ердоган и Путин, Турция има намерение да намали зависимостта си от руския, газ. \r\n Крупни инвестиции се правят в слънчевата и други видове енергетика. \r\n   \r\n", "date": "2018.06.04", "title": "FT: АЕЦ “Акуо” гарантира присъствието на Русия в турската енергитика за дълги години (ВИДЕО)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/382678-%D1%85%D1%80%D0%B8%D1%81%D1%82%D0%B8%D1%8F%D0%BD%D1%81%D1%82%D0%B2%D0%BE%D1%82%D0%BE-%D0%BD%D0%B5-%D0%B5-%D0%B7%D0%B0-%D1%82%D0%B5%D0%B7%D0%B8,-%D0%B7%D0%B0-%D0%BA%D0%BE%D0%B8%D1%82%D0%BE-%D0%B7%D0%B0%D0%B1%D0%B0%D0%B2%D0%BB%D0%B5%D0%BD%D0%B8%D0%B5%D1%82%D0%BE-%D0%B5-%D0%BE%D1%81%D0%BD%D0%BE%D0%B2%D0%BD%D0%B0-%D1%86%D0%B5%D0%BB-%D0%B2-%D0%B6%D0%B8%D0%B2%D0%BE%D1%82%D0%B0", "text": "  Дълги години се занимавате с PR. Ако зависеше от вас, как щяхте да представите новата си книга по такъв начин, че да уцели аудитория си?    Жено, написах книга. Сядай да четеш, аудиторио моя! Шегувам се. Не знам. Със сигурност ще говоря за себе си в трето лице: „Известният с тежките си и предизвикателни политически коментари Сула представя пореден роман за гениалния детектив-богослов и рекламист Янаки Богомил. За любителите на криминалната интрига има изобилие от внезапни обрати, фалшиви следи и сензационни улики. Останалите ще открият роман за изгубената духовност, за лъжеученията в последните дни преди възцаряването на антихриста и за интелигентния човек, уморен всичко за него да бъде относително. За първите 100, които си я купят – автограф от автора и безплатна книжка със судоку“. Може би нещо такова бих написал, ако имах PR ангажимент към книгата си.   Как се съчетава писането на коментари, следенето на обществения живот и всички други ангажименти, които имате, с писането на поредния масивен роман?   Писането на други неща просто забавя романите. Иначе не им влияе по никакъв начин. Влияе им по-скоро четенето, а не писането. За нуждите на статиите чета новини, коментари и други статии, а за нуждите на книгите чета книги. Наскоро пресметнах, че зад всяка написана страница стоят средно 100 прочетени. Четенето на статии не влияе на писането на книги, но пък, виж, четенето на книги влияе на писането на статии. Затова понякога статиите ми са толкова причудливи.   Казват, че няма по-добър сценарист от живота. Има ли събития от скорошния политически и обществен живот в България, които да са ви вдъхновили и да са станали основа за елементи от романа?   За „7 смъртни гряха“ като че ли не. В предишния, в „Загадката на иконата и слънчевия диск“, имаше много от българския политически живот, за съжаление под формата на сатира и пародия. Имаше даже хора, които се обидиха и бих искал да използвам високата ви трибуна, за да им се извиня. Най-вдъхновен от живота обаче е „Додекамерон“ (вероятно още го има по книжарниците, особено ако са го допечатали) – 12 новели, почти всичките създадени по неувяхващи градски майтапи, разказвани с десетилетия на маса, докато се превърнат в истински епос.   За предната книга, казахте, че в едноименния главен герой има много неща от вас. Как се променихте вие за тези 2 години и как се промени самият Янаки Богомил от първия роман досега?   Почти никак. Едно е някой осемгодишен човек да стане на десет години, съвсем друго е да станеш от 53 на 55 – нищо работа. Но все пак, ако съм се променил някак, то е по посока на повече безразличие, което се лаская да наричам „смирение“. Иначе животът ми технически се промени много – синът ми се ожени, сдобих се с внучка и си отиде Хилдебранд фон Арминиус – елитното германско овчарско куче на Янаки Богомил, чийто прототип беше моето собствено куче Марк-Рудолф Архан фон Дарон. Живя 12 години в любов и топла грижа. Дали се е променил Янаки Богомил? Не. Той е схематичен образ, което понякога ме дразни.   Ако в \"Загадката на иконата и слънчевия диск\" имаше намигане към \"Името на розата\", към кои творби намигате този път?   Там намигането беше дотолкова, че накрая Янаки Богомил откри и той като Уилям от Баскервил втората част от Поетиката на Аристотел (която говори за смешното и предизвиква неудобни теологични въпроси относно чувството за хумор на Бог), но за разлика от него не я изгубва отново, а я продава на колекционер в Близкия Изток. В „7 смъртни гряха“ такива намигания няма, но пък са цитирани десетки интересни класически книги, чиито идеи са вплетени в сюжета. Както и друг път съм казвал, това не е психологически роман, не е роман на характери, а роман на идеи.   \"И рекламата, и сатаната действат по сходен начин: не насилват никого, само предлагат, а всеки сам доброволно продава душата си\" - Янаки Богомил ли изкупува греховете на Иван Стамболов?    Вероятно може и така да се каже, макар да не е съвсем точно. Вероятно чрез Янаки и аз правя опит за покаяние, но литературните герои не са хора и не могат да изкупват греховете на хората. Да се обърнеш от греховете можеш само при наличието на свободна воля, каквато литературните герои нямат. И при това можеш само да се разкаеш, да съжалиш, да пожелаеш да се обърнеш, а очистване и опрощение ще получиш единствено по Божия милост чрез Божията благодат. Затова книжни образи като Янаки Богомил могат да се разглеждат като не повече от плаха заявка за покаяние.   В романа разказвате какво се случва с \"мечтите\" от рекламите на бързи кредити, духовният водач на \"Последна вяра\" е бивш маркетингов директор на финансова пирамида от 90-те. Грях ли са всички начини за получаване на \"бързи пари\"?   Грях е сребролюбието, олицетворено в романа от Аврора Спартак Керемергиева. Грях е страстта към богатството, а не самото богатство или скоростта на придобиването му. Самият Янаки Богомил е приказно богат, но това за него не значи нищо. Грях е когато заради богатството оставиш на заден план неща, които са по-важни от него.   Поначало грехът е отпадане от Бога, бунт против Бога, издигане на АЗ-а до Божия престол. След това вече грехът може да придобие всякакви форми – сребролюбие, гняв, блудство, завист, гордост, леност, чревоугодие и много други. Именно за тях е романът „7 смъртни гряха“. Ефрем Сириец в един от псалмите си казва, че човек трябва да се стреми единствено към Бог и в Бог ще открие, ще получи абсолютно всичко, което му е необходимо. Тоест, единствената истинска надежда е Надеждата в Бог. Надеждата за бързо богатство по някакъв „модерен“ начин не е тази надежда, не е стремеж към Бог, следователно е отпадане от Бог и следователно е грях.   Случвало ли се е хора от реалното ви обкръжение да се \"разпознаят\" в образите от книгите за Янаки Богомил и да (не) се харесат? Как им отговаряте?   За радост на психиатрите аз все още нереално обкръжение нямам. Да, има. Има няколко карикатурни образа с прототипи от живота. Ако са се прочели сигурно може и да са се докачили, обаче никой нищо не ми е казал, за да се налага да му отговарям нещо. Но като цяло се старая да бъда внимателен към хората, никой не заслужава да бъде обиждан, макар че го правим всеки ден. Но това важи повече за предишния роман. Тук май има само един такъв карикатурен образ и при това зад него стоят прототипите на две действителни личности.   Може ли православието да стане популярна култура в съвременните условия в България?   Какво значи „популярна култура“? Това определение е по-подходящо за Бийтълс. Първо, Православието не е култура или ако е, то е много специфичен вид култура. Православието е религия, а религия означава „връзка“, в случая с Бога. Тъй че православието е начин на живот, път на личността, осмисляне на съществуването.   Понеже днес е модерно да се говори за много религии, за плурализъм в духовни живот, редно е да отбележим, че от всички тези религии, от които модерния човек е свободен да избира според вкусовете и нагласите си, Православието е единственото, което се е запазило такова, каквото е било създадено (и то от Христос и Св. Дух).   Тоест, с доста голяма доза спокойствие може да се постави знак на равенство между „православие“ и „християнство“. Може би затова то е и най-атакуваната религия, защото излъчва изобличителната сила на истината. Ако питате дали Православието може да стане разпространено, познато и практикувано в България, то и сега Църквата е институцията с най-висок рейтинг, когато социолозите я разглеждат като институция. България е традиционно православна страна.   Има две тенденции – на страх и на надежда. Страхът е повече сред интелигенцията, защото образованите и политически активните хора се опасяват от инструментализацията на Православието в руската държавна пропаганда, те се страхуват да гледат на България като на единствената славянска православна държава в Европейския съюз, защото в това с право виждат историческа обреченост. Но България е славянска страна, само доколкото в нея се говори някакъв славянски език и това няма нищо общо с Православието. Гърците славяни ли са? Румънците славяни ли са? Крепостта на Православието са Балканите, а не Русия. Наследството на Византия е тук, а не там. Така че интелектуалците нека да не се плашат.   Другата тенденция, тази на надеждата, е свързана с един колкото нов, толкова и вече утвърден с годините процес в целия свят, известен като „завръщането на Бог“. Уморени, уплашени и отчаяни от крайния материализъм на постмодерния свят, много хора търсят упование обратно в Църквата. България не прави изключение.   Защо \"модерните учения\" малко по малко заместват традиционното православие у нас, а и християнството в световен мащаб?   Те не заместват християнството, а неговото отсъствие. Когато човек се отвърне от Бога, в духовния му живот се отваря огромна празнина, която с нещо трябва да бъде запълнена. Едно от нещата, които човек знае за себе си, без да има нужда да ги доказва, е, че е дихотомичен, двуделен – състои се от материална и нематериална (духовна) част. Както тялото се нуждае от храна, така душата се нуждае от идеология. Човек не винаги успява да си обясни света, но винаги има мнение за него.   Модерният човек е склонен да замести християнството с нещо друго, защото е приел забавлението за своя философия, той вярва, че щастието е право, а не привилегия. Християнството е взискателен начин на живот, то не глези, а възпитава, изисква подвиг. То не е за човек, който е приел, че забавлението е основна форма на съществуване, ситостта и доволството са цел, а щастието е неотменимо право. Християнството не е за човек, според когото смисълът на живота не е чрез подвиг да постигнеш безсмъртие, уподобявайки се на Бога, а „да оставиш след себе си един по-добър свят“, „да преследваш мечтите си“ и „да изразяваш неповторимата си индивидуалност“ чрез всички средства, които ти хрумнат, дори най-екстравагантните, а може би най-вече чрез тях.   Ето защо християнството със своите изисквания и морални императиви е трудно смилаемо за модерния човек, неудобно и обременяващо е и той търси нещо по-лековато. И предлагането не закъснява. Всички тези „модерни учения“, за които говорите, в дните преди антихриста търсят да се обединят в последната всеерес. Това е и образът на Аделфин Полумесец – жертвата в романа.   Къде е мястото на обикновения християнин днес, ако според последните социологически изследвания християнството у нас е по-скоро форма на социално и политическо самоопределение, отколкото действителна вяра?   Ако не е вяра, не е и християнство. Мястото на християнина е в Църквата като принадлежност, ритуал и тайнство, а като ежедневно служение и послушание е там, където го е поставил Божият промисъл – едни са промислени за монаси, други за журналисти. Съблазън е едните да се правят на другите и обратно.   Как християнската литература може да стигне до по-широка публика, без да се опошлява посланията на вярата, но и без да звучи назидателно?   Слава Богу, има написани, преведени и издадени стотици, а може би и хиляди чудесни християнски книги. Те могат да бъдат купени не само от специализирани книжарници, но и от интернет с не повече усилия от купуването на всяка друга книга. Има и хубави сайтове, от които човек може да се ориентира и да избере какво да чете. За съжаление, има и много спекулативни сайтове и много спекулативна литература. Затова трябва да се внимава.   Но никой няма да сбърка, ако чете съчиненията на светите отци. Ако прочетеш първо „Вяра, Надежда и Любов“ на големия български богослов Серафим Алексиев, ако прочетеш после „Точно изложение на православната вяра“ от Йоан Дамаскин и „Шестоднев“ на Йоан Екзарх (правен по Шестоднева на св. Василий Велики) – вече можеш да имаш критичен поглед и да познаваш кога ти пробутват сектантски и еретически съчинения и кога става дума за истинска православна литература, издържана в догматично и канонично отношение.   В християнската литература има много жанрове. Назидателно би могла да звучи единствено омилетиката, но пък какво лошо има в това нещо да звучи назидателно, особено ако те назидава за полза и за добро?   Повечето криминалета вървят по-добре с чаша хубав алкохол. Кое е подходящото питие за \"7 смъртни гряха\"?   Въпреки че съм се отказал от концентратите, моите текстове сякаш повече от всичко изискват добро уиски. Ако желаете да бъда по-конкретен – Bowmore Blair Castle Horse Trials 2001. Шегувам се. Червено вино също става. И мартини. И троянска сливова със салата от печени чушки с чесън, прясно сирене с риган и малко зехтин. Бира също става, както и просеко...   Ако \"Греховете...\" трябва да се превърнат във филм, а кастингът зависи от Вас, кои актьори щяхте да изберете за образите на Янаки Богомил, Олга Волпе, Аделфин Полумесец, Хилдегарда Бинген, Аврора Спартак Керемергиева, Бескудий Куфтик, Марулка Зуркова?   Тук ме хванахте в позорна некомпетентност. Макар че винаги съм си представял Аврора като Мириам Марголис (лелята на мис Фишър), а Бескудий Куфтик – като един друг актьор от сериалите, но не се сещам как се казваше, с което очевидно не ви помагам особено. Кретиен Бинген изглежда като Гюнтер Ферхойген, а Хилдегарда – като Меглена Кунева. Янаки Богомил изглежда като Ричард Гибсън (Хер Флик от „Ало, ало“). Но това е само външно. За всеки свой герой си имам предвид външността на истински човек, за да не сбъркам нещо в описанията.   Но кои актьори да филмират „Греховете“... Съвременните български не ги познавам. Ако трябва да се помайтапим още малко: Янаки Богомил – Джеръми Айрънс; Олга Волпе – Чарлийз Терон; Транспортера – Ал Пачино; Аделфин Полумесец – Жан Рено; Хилдегарда Бинген – Кристин Скот Томас; Марулка – Марта Вачкова.   Защо само обслужващият персонал във вила \"Фредегунда\" носи масови имена като Димитър, Гого, Вяра, Цеца; личното име на един от следователите дори е сведен до инициал - И. Петров?   Първоначално имената на прислугата също бяха извратени – Щелиян Щерионов, Мрянко Цървулков, Елегия Пепелянова, Гъркиня Муткова, Стая Альошева Габровлиева. Но хора, които четоха отрано текста, ме посъветваха да ги опростя, защото става натоварващо и читателят не може да запомни кой кой е. И имаха право. Що се отнася до И. Петров, той по начало беше замислен с безлично име, защото всички герои са извънредни, карнавални, гротескни, само той носи нормалността на сивия делник.   Кога Картаген ще бъде разрушен?   Онзи Картаген е бил разрушен петдесетина години след смъртта на Катон Цензор, който е повтарял крилатата фраза до втръсване на Сената. Тъй че – не знам. Може би Картаген е като Армагедон – случва се непрекъснато и никога не свършва.   И кога можем да очакваме третия роман за Янаки Богомил – \"Златоуст\"?   Реалистично – след около две години. Той ще е малко по-различен. Какво говоря! – много по-различен. Има сюжетна линия в късната античност в Антиохия и новопостроения Константинопол. Има и сюжетна линия на Света Гора Атон. За целта с голяма благодарност и облекчение разчитам на помощта на Департамента по археология в Нов български университет и на Фондация „Наследство на Зографската света обител“.   През късната античност за тогавашните хора Римската империя е изглеждала горе-долу така, както за съвременния човек изглежда Европейският съюз – огромни граници, възможности, смесица от култури и традиции, бюрокрация и корупция, елити, кариери... И тогава, както сега, се е усещала крещящата нужда от преосмисляне на ценностите; и тогава за мнозина, сред които и император Константин Велики, християнството е било единствената спасителна посока. Но има много работа, много четене. Дай, Боже, всичко да свърши добре!  ", "date": "2018.06.04", "title": "Християнството не е за тези, за които забавлението е основна цел в живота"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382679-%D1%81%D0%B2-%D0%BC%D0%B8%D1%82%D1%80%D0%BE%D1%84%D0%B0%D0%BD-i,-%D0%BF%D0%B0%D1%82%D1%80%D0%B8%D0%B0%D1%80%D1%85-%D1%86%D0%B0%D1%80%D0%B8%D0%B3%D1%80%D0%B0%D0%B4%D1%81%D0%BA%D0%B8", "text": "    Свети Митрофан бил съвременник на   и братов син на римския император Пров. Той управлявал Цариградската църква десет години. Когато Константин Велики видял за първи път св. Митрофан, обикнал го като баща.   Във време на   св. Митрофан вече бил старец на 117 г. и като не могъл лично да вземе участие в работите на събора, определил своя викарен епископ Александър за свой представител. Императорът изходатайствал от събора за св. Митрофан названието патриарх. И така, той бил първи цариградски патриарх.      При това Константин Велики поканил целия събор да посети болния и престарял архипастир. Когато императорът го запитал кого желае да остави за свой наследник на патриаршеския престол, старецът посочил Александра. След това св. Митрофан казал на александрийския патриарх Александър:    \"О, брате, превъзходен наследник си оставяш ти!\" И взел за ръка архидякон Атанасий, по-късно  , и го похвалил пред всички. След това предсказание св. Митрофан се простил с всички и подир 10 дни предал душата си богу в 325 година.", "date": "2018.06.04", "title": "Св.  Митрофан I, Патриарх Цариградски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382680-4-%D1%8E%D0%BD%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 1039 г. Хайнрих III става крал на Германия.   През 1534 г. французинът Жак Картие открива остров Принц Едуард (дн. Канада).   През 1783 г. братя Монголфие демонстрират своя балон с горещ въздух.   През 1800 г. във Вашингтон е завършено строителството на резиденцията на президента на САЩ - Белия дом, а Джон Адамс и съпругата му става първите обитатели на сградата.   През 1880 г. 2. Обикновено народно събрание на България приема закон, с който се създава националната валута лев = 100 стотинки = 1 френски франк.   През 1896 г. Хенри Форд извършва тестово шофиране на първия си модел автомобил по улиците на Детройт.   През 1911 г. в Аляска (САЩ) са открити големи залежи от злато.   През 1917 г. университетът Кълъмбия (САЩ) започва връчването на престижните награди „Пулицър\" за върхови постижения в литературата, журналистиката, музиката и драмата.   През 1920 г. Унгария губи 71% от територията си и 63% от населението си по силата на Трианонския договор, подписан в Париж.   През 1970 г. Тонга получава независимост от Обединеното кралство.   През 1972 г. руският писател Йосиф Бродски е изгонен от СССР.   През 1989 г. протестите на площад Тянанмън в столицата на Китай, Пекин, са жестоко потушени от въоръжени войници и танкове на Народната освободителна армия, загиват стотици невинни граждани.   През 2002 г. е открит транснептуновият обект 50000 Кваоар.  ", "date": "2018.06.04", "title": "4 юни, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382681-%D0%B1%D0%B0%D1%80%D0%B5%D0%BA%D0%BE%D0%B2-%D1%81%D0%B5-%D0%B2%D1%80%D1%8A%D1%89%D0%B0-%D0%BD%D0%B0-%D0%B5%D0%BA%D1%80%D0%B0%D0%BD-%D1%81%D1%8A%D1%81-%D1%81%D1%83%D1%82%D1%80%D0%B5%D1%88%D0%BD%D0%BE-%D0%BF%D1%80%D0%B5%D0%B4%D0%B0%D0%B2%D0%B0%D0%BD%D0%B5", "text": "Евродепутатът бивш тв водещ Николай Бареков обяви, че ще се завърне на екран с ново шоу в сутрешния часови пояс. Засега не се съобщава по коя телевизия ще се излъчва предаването, нито откога тръгва то на екран.   \"Предстои завръщането ми на екран в сутрешния часови пояс с предаване без цензура. Време е да се появи алтернатива на модерната напоследък баджак журналистика. Очаквайте “Бареков и Байрактаров - без цензура” всяка събота от 9 часа. Откога и къде ще съобщим утре!\", съобщи Бареков в собствения си профил във Facebook.   От новината става ясно, че заедно с него на екран ще се появи и бившият депутат от Националния фронт за спасение на България (НФСБ) Димитър Байрактаров.   Николай Бареков беше водещ на сутрешния блок на TV7 както и директор на „Новини и актуални предавания“ в телевизията. По-късно става и изпълнителен директор на трите телевизии TV7, News7 и, Super7.   Преди престоя си в TV от 2003 до 2010 г. е лицето на сутрешния блок на bTV", "date": "2018.06.04", "title": "Бареков се връща на екран със сутрешно предаване"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/382682-%D0%BC%D0%B8%D1%82%D0%BE%D0%BE", "text": "  От утре, светът ще е много различен. И изобщо не се шегувам.   Защитните мита, които Съединените щати налагат върху вноса на стомана и алуминий от Европейския съюз са очакваното начало на търговска война с неясни и непредвидими последствия.   Много периферни производства ще бъдат засегнати, защото много повече хора са заети в отрасли, които консумират стоманата и алуминия, отколкото заетите в производствата на самата стомана и алуминий. Така американският президент Тръмп изпълни предизборното си обещание към „сините якички” от Ръждивия пояс – десетки, стотици хиляди работници, които му дадоха гласа си на изборите през 2016 г., показвайки среден пръст на европейските си съюзници по брутален начин.   В следствие точно на такива действия, Европа поглежда на Изток – към Русия, към Индия, към Китай. А това е много сериозно раздвижване на геополитическите пластове, което най-малкото обърква хората. Създава се вакуум, в който веднага се впиват китайски, руски и дори арабски капитали.   Объркани са и русофили, и русофоби, и американофили и американофоби. Тръмп гледа на света в контрасти – приятели срещу врагове. Ако не си в групата на едните, си в групата на другите. Саудитците са приятели, иранците са врагове. Израелците са приятели, палестинците са врагове.   Къде попада Европа с новите мита върху алуминия и стоманата? Ето това е истинската причина и Меркел, и Макрон да кацнат при Путин. Именно в този контекст трябва да гледаме и на българските визити в Русия, които са част от една много по-голяма европейска игра (дано в София, осъзнават това).   Но Вашингтон не дава никакъв признак да се впечатлява от това. Защото руската икономика не е достатъчно силна, за да инвестира, но и ресурсите са достатъчно много, за да бъдат изкупувани. Но китайската икономика е.   Ако китайци построят „Белене”, не трябва да се съмнявате, че и китайци ще работят в централата, ще бъдат построени китайски заводи, в които може би отново ще работят китайци, които ще произвеждат евтини стоки, но този път с етикет „Произведено в Европейския съюз”. В този смисъл, много внимателно трябва да се прецени – как България ще се впише в този променящ се свят и какво се крие зад интереса на един или друг инвеститор.   Всяка търговска война води до депресия, всяка икономическа депресия води до социални вълнения. Големите социални вълнения дават властта в ръцете на крайни политици. Ако я нямаше Голямата депресия в САЩ, в Германия нямаше на власт да дойде Хитлер. Ако не беше закона „Смут-Хоули” в Съединените щати за по-високи мита върху вносните суровини, нямаше да има пък Голяма депресия. Нищо не започва от днес. Дори Европейския съюз се ражда като Общност за въглища и стомана. Нали?   На този фон, в нашето общество все още водим класическа и старомодна дискусия, ограничена единствено в контрастите на любов и омраза към Русия или Съедините щати. Подобно мислене, освен остаряло и опростенческо, не е и особено адекватно към реалността ни днес. Защото сътресения сред заетите в производството на стомана и алуминий, означава поскъпване на всичко във всички индустрии, в които се използва стомана и алуминий. А те са много повече отколкото можем да си представим. Това създава потенциал за социални вълнения, политически размествания и повсеместна нова финансова криза, родена от ефекта на доминото.   Доминото никога не, греши. То просто се случва.", "date": "2018.06.04", "title": "#МИТОО"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/382683-%D1%81%D0%B8%D1%87%D0%BA%D0%BE-%D1%85%D1%83%D0%B1%D0%B0%D0%B2%D0%BE,-%D1%81%D0%BA%D1%8A%D0%BF%D0%B8-%D0%B4%D0%B5%D1%86%D0%B0", "text": "В навечерието на осми март научаваме колко са ни скъпи жените. В навечерието на първи юни – децата.   „Левски” плаща 37 500 лв. за децата със свастики” – дава ни жив пример „24 ЧАСА”.  Идиотът, изрисувал дечурлигата с красивите символи, разбира се, само ще трябва да почерпи компанията за готиния номер. И да си купи нов маркер – за следващия мач.   Но на нас децата са ни скъпи – толкова скъпи, че не само ние, ами и по-заможните европеиди понякога не могат да си ги позволят в брой. Затова според „МОНИТОР” „Вземали на изплащане BG роби в Испания”. Имало си и регламент – „Първият транш от парите прибирали родителите им, които в замяна давали декларации, че са съгласни децата им да пътуват зад граница, останалите пари взимали трафикантите им, коирадиацито ги продавали в Испания”.   Скъпичко ни излиза, но пък ги обичаме – обичаме ги, та оттатък – чак професиите си може да сменим, за да ги обичаме още повече – ето ви героят на „24 ЧАСА” – „Педофилът, пипал момиченца в тоалетната, мечтаел да е учител по физическо”! Деликатна подробност е, че въпросният мечтател  „завършил НСА с профил треньор по бокс”, а за да сбъдне мечтата си, „записал и магистратура по педагогика”…   Българският съд отново се е показал изключително неразбиращ любовта към ближния, защото се бил усъмнил в качеството на образованието на клиента си – „написал автомобил с „ф”, ключ с „у” и „висшу” вместо висше”… Ами – човекът не е виновен, този, който му е дал бакалавърска диплома, да дирят!   Грешки допускат не само мечтателите детелюбци – правописът очевидно не е силна страна и на протокола на международните форуми – ако се вярва на „МОНИТОР”, „Меркел написа на български: Сичко най-хубаво!”. В заглавието на своята информация „СТАНДАРТ” дипломатично поправя правописната грешка, но пък недипломатично я илюстрира със снимка, на която грешката е видна, а зад гърба на немския канцлер щастливо е усмихнатата родната Лиляна Павлова. Очевидно и на нея не й е вървяло много в началните класове – после със сигурност се е засилила.   Няма обаче в навечерието на детския празник да се занимаваме с тъпи политически интриги – за тая работа си има хора, на които им плащат! Ето, да речем, получаващият от нас депутатска заплата, а от партийните си привърженици – предполагам и партийна, г-н Таско Ерменков,  с минимално усилие се опитва да подлуди двумилионен град: „Приятел ми изпрати съобщение: „Не пий вода от чешмата. Не я използвай дори за готвене. Отровна е. (…) От 5 различни, независими едни от друг източника, знаем инфото, но не можем да го пуснем публично, тъй като институциите мълчат (…) Източникът на инфото е сериозен гражданин. Имаме информация, че е запознат и депутат”. Запознатият депутат съм аз” – това пуснал г-н Ерменков във фейсбук.   Любопитно е дали някой прокурор се е опитал да се запознае с г-н Ерменков, но такова нещо в дописката няма. „СТАНДАРТ” обаче популяризира друг съпартиец на депутатина – бившият кмет на Шумен г-н Любомир Христов – „Бивш червен кмет плаши Шумен с радиация”. Екскметът е повече от конкретен – „Вие като журналисти се поинтересувайте за какво става въпрос. Но е нещо страшно, като при Чернобил е!”   Червените депутати пасти да ядат пред настъпилото вече по-страшно от Чернобил, по-жестоко от Фукушима, по-гибелно от изригването на Кракатау природно бедствие – „Циците изчезват!” – алармира „ТАБЛОИД”. Това, с водата, ще го преглътнем, онова, с Чернобил, вече го играхме, но това бедствие направо заплашва съществуването на човечеството!   Къде спи правителството? Къде дреме опозицията? Ало, Европейския съюз, за какво сме ви членове!   Помощ, хелп,, хилфе!  Иначе – сичко хубаво!", "date": "2018.06.04", "title": "Сичко хубаво, скъпи деца!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382684-%D0%B8-%D0%B2%D0%B8%D0%B5%D0%BD%D0%B0-%D0%B8%D0%B7%D0%B3%D0%B0%D1%80%D1%8F-%D0%B1%D0%BE%D0%BA%D0%BB%D1%83%D0%BA-%E2%80%9E%D0%B2-%D1%86%D0%B5%D0%BD%D1%82%D1%8A%D1%80%D0%B0%E2%80%9D,-%D0%BD%D0%B8%D0%BA%D0%BE%D0%B9-%D0%BD%D0%B5-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0-%D1%81%D0%BE%D1%84%D0%B8%D1%8F-%D0%BD%D0%B0%D0%BA%D1%8A%D0%B4%D0%B5", "text": "Неотдавна общинският съвет на София прие да се изгради завод-инсинератор за изгаряне на преработен боклук недалеч от Централна гара, на площадката на ТЕЦ „София”. Това предизвика протести, че такава инсталация „в центъра” ще пуска пушеци и ще трови софиянци. Няколко общински съветници се явиха на заседание в общината с противогази в знак на протест.  У нас мнозина са против завод-инсинератор за боклук въобще и смятат тази технология за нещо опасно. Една партия направи видеоклип, от който комин бълва пушеци и се редуват числа за тоновете прах и отровни вещества, които ще изхвърля в атмосферата такъв завод. Въпреки че има още неясноти за проекта за София, дали наистина инсинераторите са толкова опасни? Има подобни в много градове на Европа, някои са дори „в центъра”. За софийската инсталация – повече накрая, а сега – едно сравнение с „отличниците” в Европа.   Боклукчийски камион влиза в завода-инсинератор “Шпителау” в центъра на Виена. В работен ден тук влизат до 220 камиона дневно. Снимка: Иван Бакалов     Пишещият тези редове има преки впечатления от двата големи завода-инсинератори във Виена, които посетих с любезното съдействие на виенското кметство. Трябва да се има предвид, че Австрия е страна, която с конституция е забранила строителството на АЕЦ и атомната енергия. Не я смятат за чиста. Австрия беше от най-големите „врагове” на България за затварянето на старите блокове в Козлодуй. И т. н., австрийците са народ, който поддържа чистота и е издигнал съхранението на природата в култ, екологичните нагласи в обществото там са много силни.  И така,    Виена има общо три инсталации за преработка и изгаряне на боклук (има и четвърта за биогаз от био-отпадъци). Двата по-големи инсинератора, които преработват почти целия боклук на Виена,  са в чертитe на града, а единият е направо „в центъра”, както бихме казали в София.   Фасадата на завода-инсинератор “Шпителау” във виенския квартал “Алзергрунд”, в центъра награда, е работа на известния художник Хундертвасер. Снимка: Иван Бакалов     По-стар е инсинераторът-завод за изгаряне на отпадъци „Шпителау” (Spittelau), в стария виенски квартал „Алзергрунд”, край един ръкав на река Дунав. Заводът гори боклук и произвежда ток и отопление. Кварталът има 38 хил. жители, в него са Виенският университет, Техническият университет на Виена и др. висши учебни заведения, няколко болници, сред които най-голямата във Виена, държавни сгради и учреждения. В квартала се е родил Франц Шуберт, починал е Бетовен, живял е Фройд. Тук е гарата „Франц Йозеф”, досуш като Централна гара в София…  И… в завода се преработват 250 хил. тона боклук годишно. На ден средно 220 боклукчийски камиона влизат в него (в работни дни). Високият му комин не се вижда да пуши, пушекът минава през филтри. По-интересното е, че не прилича на комин. Оформен е като част от художествено произведение. Външната фасада на завода за боклук е дело на прочутия художник Хундертвасер. Може да се разглежда като монументално художествено произведение, нещо като огромна галерия на открито.   Заводът отоплява близо 60 хил. домакинства във Виена и 3 хил. корпоративни клиенти, тоест офис-сгради на фирми, учреждения, хотели и др. Годишно след изгарянето се отделят 6000 тона скрап.   По-новият завод-инсинератор на Виена е     Влиза в действие в пълния си капацитет и възможности през 2015 г. и поглъща близо половината боклук на Виена, разположен е не съвсем в центъра, а в квартал, отдалечен да кажем като софийския „Горубляне”. Той също е с капацитет 250 хил. тона годишно. Двата завода поглъщат почти целия боклук на Виена, който е с обем докъм 600 хил. тона годишно. От 2009 г. според закон и наредби, не може да се депонират необработени отпадъци, където и да е. И затова всичко постъпва в такива заводи-инсинератори или друг вид инсталации за преработка.  Но, преди отпадъците да дойдат до тук, вече има разделно събиране. Виенчани отделят стъкла, хартия, метал, така, както софиянци се учат не толкова отдавна и още не са се научили. А у нас и контрол никакъв, никой не глобява, не следи за разделното събиране.  Във Виена разделното събиране е строго, хората са дисциплинирани, не на последно място и заради глоби и контрол.   Завод за преработка на опасни отпадъци във Виена, в съседство със завода-инсинератор. Той изглежда по-голям, а в него влизат само до няколко камиона на ден. Тук се преработват опасни химически отпадъци или слаборадиоактивни. Снимка: Иван Бакалов     Общо към 355 хил. тона годишно стъкло, хартия и метал събират във Виена. А останалите битови отпадъци са към 520 хил. тона. Във Виена се рециклира около 80% от цветното стъкло и около 60% от бялото. Дори такова разделение се прави, защото, ако се смесват, цветното стъкло разваля бялото. Биологичните отпадъци от кухни, столови и ресторанти отиват в инсталации за биогаз. Общо около 40% от боклука на Виена се рециклира, а около 60% се изгаря в инсинератори.   Така че боклукът, който карат камионите в инсинераторите, е до голяма степен с подбрано съдържание. Основното съдържание, което гори, е биомаса, неотделена хартия, пластмаса, дърво, остатъчни отпадъци, трудно е да се установи. След изгарянето се отделят метали, твърд остатък като пясък, прах и др. А пушеците и прахът минават през многостепенно филтриране. Първо електрофилтър задържа праха. Следва двустепенен воден филтър, после филтри с активен кокс, след това филтър задържа азотен окис. Накрая излиза пушек, който не се вижда с просто око. В новия завод-инсинератор „Пфафенау” съдържанието на пушека е с 90% под допустимите норми на Европейския съюз.   И така в „Пфафенау” се изгарят и обработват по 770-800 тона на ден. Заводът-инсинератор произвежда ток, с който се захранват около 25 хил. виенски домакинства и парно, с което се отопляват към 50 хил. домакинства.  Колите с отпадъци влизат една след друга, най-различни модели, всяка спира до определен отвор. В завода работят само между 5 и 8 души в една смяна, която продължава 12 часа.  Камионите изсипват съдържанието си, а вътре всичко се смесва, в огромна зала. Оператор загребва с кран от съдържанието и го пресипва в клетки, от които влиза в камерата за горене. Задачата на оператора е да подбира на око и да размесва, доколкото може, състава на боклука, който влиза в пещите да е еднакъв, за да гори равномерно, а не в един момент по-силно, в друг по-трудно.   Коминът на завода-инсинератор във виенския квартал “Алзергрунд”, в центъра на града, също е декориран от известния художник Хундертвасер. Снимка: Иван Бакалов     За горенето се използва газ, боклукът са нагрява преди да изгори напълно, така че отделя още газ, който също участва в горенето. Накрая има остатъчни от горенето отпадъци, от които може да се отдели скрап. Остават около 10% сух остатък – прах и шлака. Той не може да се преработва, откарва се в депа с много строги изисквания и охрана и след технологичен престой там се смесва в шлака с бетон, така че да не замърсява подпочвените води.    Възраженията против инсинератора до Централна гара са – ще замърсява с пушек, излишен е, и ако ще го строят защо да не е до завода за преработка на боклук до гара Яна.  Планираният софийски инсинератор ще работи с т. нар. RDF (Refuse Derived Fuel) – с преработеният на гориво боклук от софийския завод за преработка на отпадъците. Тоест – няма да гори направо боклук като във Виена, а вече преработен на RDF, който гори по-силно и отделя по-малко замърсяване. Инсталацията ще е до ТЕЦ „София”, защото ще произвежда отопление и ток и ще използва инфраструктурата за тях на теца (датска фирма консултант е избрала технологията и мястото). Няма как такъв инсинератор да доставя отопление до София от гара Яна (тоест, може, но с много загуби и с големи разходи за строителство на много километри магистрални паропроводи). Дали инсинераторът ще е пригоден да гори и направо боклук, и дали част от боклука на София няма да замине направо там, предстои да разберем. Няма как да остане скрито.   Оператор прехвърля стоварения от камионите боклук в камерата за горене, като подбира да е еднакъв по състав, за да гори равномерно. Снимка: Иван Бакалов     Много сдружения и партии са против този проект, предлагат парите за инсинератора да се дадат за други технологии за преработка на боклук, за разделно събиране и т. н. Така или иначе на София й предстои по-сериозно разделяне на боклука, независимо дали ще има или няма да има инсинератор.  Но какво да се прави с преработения на гориво боклук на завода за преработка на отпадъците край гара Яна? Той е 180 хил. тона на година и сега отива в циментовите заводи. Тоест не произвежда електричество и топлина. Освен това там изгаря без многостепенно пречистване, каквото имат инсинераторите. Общината е решила инсинераторът да е на „Топлофикация”, за да спести разходите й за газ (с 11% се очаква да намалеят) и да подобри ефективността й. За целта, макар да е потънала в дългове, „Топлофикация” ще вземе кредит от 67 млн. евро. Стойността на целия инсинератор ще бъде 157 млн. евро (различни медии цитират едни и същи числа в лева и в евро, например според „ ” кредитът е 67 млн. лв., според „ ” 67 млн. евро, други медии пък съобщаваха различни числа – обичайна нашенска каша). Останалите пари за целия проект (60% от стойността му) ще дойдат като финансиране по програма на ЕС. Тоест, общината използва едни европейски пари. Разбира се, процент от тях (колко ли?) ще ги откраднат законно, чрез система от поръчки, изпълнители, подизпълнители и консултанти. Общината вече 12 години е в лапите на, ГЕРБ. Въпросът е все пак да построят нещо и то да е максимално модерно и незамърсяващо.            Неотдавна общинският съвет на София прие да се изгради завод-инсинератор за изгаряне на преработен боклук недалеч от Централна гара, на площадката на ТЕЦ „София”. Това предизвика протести, че такава инсталация „в центъра” ще пуска пушеци и ще трови софиянци. Няколко общински съветници се явиха на заседание в общината с противогази в знак на протест.  У нас мнозина са против завод-инсинератор за боклук въобще и смятат тази технология за нещо опасно. Една партия направи видеоклип, от който комин бълва пушеци и се редуват числа за тоновете прах и отровни вещества, които ще изхвърля в атмосферата такъв завод. Въпреки че има още неясноти за проекта за София, дали наистина инсинераторите са толкова опасни? Има подобни в много градове на Европа, някои са дори „в центъра”. За софийската инсталация – повече накрая, а сега – едно сравнение с „отличниците” в Европа. Пишещият тези редове има преки впечатления от двата големи завода-инсинератори във Виена, които посетих с любезното съдействие на виенското кметство. Трябва да се има предвид, че Австрия е страна, която с конституция е забранила строителството на АЕЦ и атомната енергия. Не я смятат за чиста. Австрия беше от най-големите „врагове” на България за затварянето на старите блокове в Козлодуй. И т. н., австрийците са народ, който поддържа чистота и е издигнал съхранението на природата в култ, екологичните нагласи в обществото там са много силни.  И така,  Виена има общо три инсталации за преработка и изгаряне на боклук (има и четвърта за биогаз от био-отпадъци). Двата по-големи инсинератора, които преработват почти целия боклук на Виена,  са в чертитe на града, а единият е направо „в центъра”, както бихме казали в София. По-стар е инсинераторът-завод за изгаряне на отпадъци „Шпителау” (Spittelau), в стария виенски квартал „Алзергрунд”, край един ръкав на река Дунав. Заводът гори боклук и произвежда ток и отопление. Кварталът има 38 хил. жители, в него са Виенският университет, Техническият университет на Виена и др. висши учебни заведения, няколко болници, сред които най-голямата във Виена, държавни сгради и учреждения. В квартала се е родил Франц Шуберт, починал е Бетовен, живял е Фройд. Тук е гарата „Франц Йозеф”, досуш като Централна гара в София…  И… в завода се преработват 250 хил. тона боклук годишно. На ден средно 220 боклукчийски камиона влизат в него (в работни дни). Високият му комин не се вижда да пуши, пушекът минава през филтри. По-интересното е, че не прилича на комин. Оформен е като част от художествено произведение. Външната фасада на завода за боклук е дело на прочутия художник Хундертвасер. Може да се разглежда като монументално художествено произведение, нещо като огромна галерия на открито. Заводът отоплява близо 60 хил. домакинства във Виена и 3 хил. корпоративни клиенти, тоест офис-сгради на фирми, учреждения, хотели и др. Годишно след изгарянето се отделят 6000 тона скрап. По-новият завод-инсинератор на Виена е Влиза в действие в пълния си капацитет и възможности през 2015 г. и поглъща близо половината боклук на Виена, разположен е не съвсем в центъра, а в квартал, отдалечен да кажем като софийския „Горубляне”. Той също е с капацитет 250 хил. тона годишно. Двата завода поглъщат почти целия боклук на Виена, който е с обем докъм 600 хил. тона годишно. От 2009 г. според закон и наредби, не може да се депонират необработени отпадъци, където и да е. И затова всичко постъпва в такива заводи-инсинератори или друг вид инсталации за преработка. Но, преди отпадъците да дойдат до тук, вече има разделно събиране. Виенчани отделят стъкла, хартия, метал, така, както софиянци се учат не толкова отдавна и още не са се научили. А у нас и контрол никакъв, никой не глобява, не следи за разделното събиране.  Във Виена разделното събиране е строго, хората са дисциплинирани, не на последно място и заради глоби и контрол. Общо към 355 хил. тона годишно стъкло, хартия и метал събират във Виена. А останалите битови отпадъци са към 520 хил. тона. Във Виена се рециклира около 80% от цветното стъкло и около 60% от бялото. Дори такова разделение се прави, защото, ако се смесват, цветното стъкло разваля бялото. Биологичните отпадъци от кухни, столови и ресторанти отиват в инсталации за биогаз. Общо около 40% от боклука на Виена се рециклира, а около 60% се изгаря в инсинератори. Така че боклукът, който карат камионите в инсинераторите, е до голяма степен с подбрано съдържание. Основното съдържание, което гори, е биомаса, неотделена хартия, пластмаса, дърво, остатъчни отпадъци, трудно е да се установи. След изгарянето се отделят метали, твърд остатък като пясък, прах и др. А пушеците и прахът минават през многостепенно филтриране. Първо електрофилтър задържа праха. Следва двустепенен воден филтър, после филтри с активен кокс, след това филтър задържа азотен окис. Накрая излиза пушек, който не се вижда с просто око. В новия завод-инсинератор „Пфафенау” съдържанието на пушека е с 90% под допустимите норми на Европейския съюз. И така в „Пфафенау” се изгарят и обработват по 770-800 тона на ден. Заводът-инсинератор произвежда ток, с който се захранват около 25 хил. виенски домакинства и парно, с което се отопляват към 50 хил. домакинства. Колите с отпадъци влизат една след друга, най-различни модели, всяка спира до определен отвор. В завода работят само между 5 и 8 души в една смяна, която продължава 12 часа.  Камионите изсипват съдържанието си, а вътре всичко се смесва, в огромна зала. Оператор загребва с кран от съдържанието и го пресипва в клетки, от които влиза в камерата за горене. Задачата на оператора е да подбира на око и да размесва, доколкото може, състава на боклука, който влиза в пещите да е еднакъв, за да гори равномерно, а не в един момент по-силно, в друг по-трудно. За горенето се използва газ, боклукът са нагрява преди да изгори напълно, така че отделя още газ, който също участва в горенето. Накрая има остатъчни от горенето отпадъци, от които може да се отдели скрап. Остават около 10% сух остатък – прах и шлака. Той не може да се преработва, откарва се в депа с много строги изисквания и охрана и след технологичен престой там се смесва в шлака с бетон, така че да не замърсява подпочвените води. Възраженията против инсинератора до Централна гара са – ще замърсява с пушек, излишен е, и ако ще го строят защо да не е до завода за преработка на боклук до гара Яна.  Планираният софийски инсинератор ще работи с т. нар. RDF (Refuse Derived Fuel) – с преработеният на гориво боклук от софийския завод за преработка на отпадъците. Тоест – няма да гори направо боклук като във Виена, а вече преработен на RDF, който гори по-силно и отделя по-малко замърсяване. Инсталацията ще е до ТЕЦ „София”, защото ще произвежда отопление и ток и ще използва инфраструктурата за тях на теца (датска фирма консултант е избрала технологията и мястото). Няма как такъв инсинератор да доставя отопление до София от гара Яна (тоест, може, но с много загуби и с големи разходи за строителство на много километри магистрални паропроводи). Дали инсинераторът ще е пригоден да гори и направо боклук, и дали част от боклука на София няма да замине направо там, предстои да разберем. Няма как да остане скрито. Много сдружения и партии са против този проект, предлагат парите за инсинератора да се дадат за други технологии за преработка на боклук, за разделно събиране и т. н. Така или иначе на София й предстои по-сериозно разделяне на боклука, независимо дали ще има или няма да има инсинератор.  Но какво да се прави с преработения на гориво боклук на завода за преработка на отпадъците край гара Яна? Той е 180 хил. тона на година и сега отива в циментовите заводи. Тоест не произвежда електричество и топлина. Освен това там изгаря без многостепенно пречистване, каквото имат инсинераторите. Общината е решила инсинераторът да е на „Топлофикация”, за да спести разходите й за газ (с 11% се очаква да намалеят) и да подобри ефективността й. За целта, макар да е потънала в дългове, „Топлофикация” ще вземе кредит от 67 млн. евро. Стойността на целия инсинератор ще бъде 157 млн. евро (различни медии цитират едни и същи числа в лева и в евро, например според „ ” кредитът е 67 млн. лв., според „ ” 67 млн. евро, други медии пък съобщаваха различни числа – обичайна нашенска каша). Останалите пари за целия проект (60% от стойността му) ще дойдат като финансиране по програма на ЕС. Тоест, общината използва едни европейски пари. Разбира се, процент от тях (колко ли?) ще ги откраднат законно, чрез система от поръчки, изпълнители, подизпълнители и консултанти. Общината вече 12 години е в лапите на ГЕРБ. Въпросът е все пак да построят нещо и то да е максимално модерно и незамърсяващо. ", "date": "2018.06.04", "title": "И Виена изгаря боклук „в центъра”, никой не протестира. София накъде?"}
{"url": "http://www.classa.bg/%D1%81%D0%B2%D1%8F%D1%82/item/382675-%D0%B5%D0%B2%D1%80%D0%BE%D0%BF%D0%B0-%D0%B2%D0%B5%D1%87%D0%B5-%D0%B5-%D0%B4%D1%80%D1%83%D0%B3%D0%B0", "text": "Германия остана твърде самотна. В новата Европа на Брекзита, популизма на Юга и национализма на Изтока, Берлин явно ще е принуден да се държи по съвсем друг начин, смята Николас Бусе в коментар за ФАЦ.           Страните в южната част на Европа често биват хвърляни в един общ кюп – включително и от финансовите пазари. Напълно оправдано това не е било никога, точно както и в двата актуални случая сега, защото Италия не е Испания – нито в политическо, нито в икономическо отношение. Ако успее да се задържи известно време на власт, новото правителство в Рим ще създаде на останалите европейци още доста главоболия.     Фактът, че поне на първо време няма да има нови избори, изобщо не означава, че двете популистки партии, които сключиха коалиция, ще се разнежат за ЕС. Те укрепнаха като партии благодарение на критиките си срещу ЕС и Германия и все още следват програми, които могат да доведат до пълна разруха държавните финанси на Италия. На всичкото отгоре и двете формации поддържат близки отношения с Русия, а това може да се окаже решаващо за много неща – включително и по отношение на санкциите срещу Москва. Само фактът, че голямото мнозинство от италианците е категорично за запазването на еврото, може да окаже известно смекчаващо въздействие над Ди Майо и Салвини.   В Испания засега също цари неизвестност, тъй като новият министър-председател няма собствено мнозинство в парламента. Все пак Санчес е по-скоро традиционен социалдемократ, отколкото евроскептик. През изминалите години Испания отбеляза доста по-висок стопански ръст от Италия и държавните ѝ дългове са значително по-ниски. Бившият премиер Рахой може и да е допускал грешки - например по въпроса за Каталуния - но той успя да изведе страната си от финансовата криза и кризата в еврозоната много по-добре, отколкото утвърдените политически сили в Италия. Фактът, че Рахой падна от власт след огромен корупционен скандал, е всъщност част от професионалния риск на всеки партиен лидер в условията на една демокрация.   Германия остана почти без съюзници   Германия губи в лицето на Испания един верен свой съюзник, а в случая с Италия е изправена пред сериозно предизвикателство. Ако към всичко това прибавим Брекзита и националистическите тенденции на Изток, ще видим една Европа, съвсем различна от онази, която съществуваше само допреди няколко години.   Германското правителство сега може да се осланя най-вече на Макрон. То, естествено, е длъжно да защитава германските интереси, но не бива и да изпуска из очи цялостната, ситуация: В един свят, в който вече не може да се разчита дори и на Америка, понякога са нужни и компромиси, за да остане Европа едно цяло.  ", "date": "2018.06.04", "title": "Европа вече е друга"}
{"url": "http://www.classa.bg/%D1%81%D0%B2%D1%8F%D1%82/item/382669-%D1%81%D1%82%D0%BE%D0%BB%D1%82%D0%B5%D0%BD%D0%B1%D0%B5%D1%80%D0%B3-%D0%B0%D0%BA%D0%BE-%D0%B8%D1%80%D0%B0%D0%BD-%D0%BD%D0%B0%D0%BF%D0%B0%D0%B4%D0%BD%D0%B5-%D0%B8%D0%B7%D1%80%D0%B0%D0%B5%D0%BB,-%D0%BD%D0%B0%D1%82%D0%BE-%D0%BD%D1%8F%D0%BC%D0%B0-%D0%B4%D0%B0-%D1%81%D0%B5-%D0%BD%D0%B0%D0%BC%D0%B5%D1%81%D0%B8", "text": "Генералният секретар на НАТО Йенс Столтенберг заяви, че Алиансът няма да помогне на Израел в случая на нападение от Иран, пише американският вестник Washington Examiner, цитиран от Агенция Фокус.     Столтенберг е заявил пред германското списание „Шпигел”, че тъй като Израел не е член на НАТО, „гаранцията за сигурност“ не се прилага за него.   НАТО също така не участва в конфликти в Близкия изток или мирни усилия там, допълни Столтенберг.     Напрежението между Израел и Иран наскоро ескалира. Министър-председателят на Израел, Бенямин    Нетаняху в последно време повиши критиките си за ядреното споразумение с Иран, от което президентът на САЩ Доналд Тръмп наскоро обяви, че оттегля страната си.", "date": "2018.06.04", "title": "Столтенберг: Ако Иран нападне Израел, НАТО няма да се намеси"}
{"url": "http://www.classa.bg/%D1%81%D0%B2%D1%8F%D1%82/item/382670-%D1%80%D0%B5%D1%84%D0%BE%D1%80%D0%BC%D0%B8-%D0%B2-%D0%B5%D1%81-%D0%BC%D0%B5%D1%80%D0%BA%D0%B5%D0%BB-%D0%BE%D1%82%D0%B3%D0%BE%D0%B2%D0%B0%D1%80%D1%8F-%D0%BD%D0%B0-%D0%BC%D0%B0%D0%BA%D1%80%D0%BE%D0%BD", "text": "Германският канцлер Ангела Меркел за първи път представи отговора си на предложението на френския президент Еманюел Макрон за реформа на еврозоната, приемайки идеята за бюджет за инвестиции и защитавайки идеята за създаване на Европейски валутен фонд, предаде Франс прес.   “Имаме нужда от по-голяма икономическа конвергенция между страните - членки в еврозоната”, каза Меркел в интервю, публикувано в днешното издание на в. “Франкфуртер алгемайне цайтунг”.   “Поради тази причина предложихме бюджет за инвестиции за еврозоната в коалиционния договор на новото германско правителство между консерваторите и социалдемократите и аз подкрепям идеята”, каза Меркел.   Канцлерът спомена като сума за бюджета цифра, “сведена до две цифри в милиарди евро”, тоест няколко десетки милиарда евро. Това е доста далеч от очакванията на Макрон, който е в основата на плана за бюджет на еврозоната. Макрон иска бюджет, възлизащ на няколкостотин милиарда евро.   Меркел освен това представи в интервюто германското предложение за създаването на Европейски валутен фонд, който ще подпомага страните в затруднено положение в замяна обаче на строги условия и строг надзор на подкрепените по този начин държави. “Ние искаме да станем малко по-независими от Международния валутен фонд”, обясни Меркел.   Този Европейски валутен фонд ще поеме част от прерогативите на Европейския стабилизационен механизъм, който сега подпомага финансирането на дълга на страни в криза като Гърция, като им отпуска дългосрочни заеми.   Но Европейският валутен фонд ще стига по-далеч. Той ще може да отпуска и краткосрочни кредитни линии, например  за пет години, казва Меркел. Тези заеми ще бъдат предназначени да подкрепят страните, срещнали трудности, чиито причини са външни. В замяна тези страни ще трябва да приемат, че Европейският валутен фонд има правото на поглед и на намеса в техните национални политики. Този Европейски валутен фонд ще бъде натоварен с оценката на платежоспособността на страните членки и с помощта на адаптирани инструменти ще може да възстанови тази платежоспособност, ако тя не е осигурена, смята, Меркел. Защото според нея и дума не може да става в еврозоната да се създава Съюз на дълговете.", "date": "2018.06.04", "title": "Реформи в ЕС: Меркел отговаря на Макрон"}
{"url": "http://www.classa.bg/%D1%81%D0%B2%D1%8F%D1%82/item/382671-%D0%BB%D1%8E%D0%B1%D0%BE%D0%B2,-%D1%81%D0%BC%D1%8A%D1%80%D1%82-%D0%B8-%D0%BA%D1%80%D0%B0%D0%BB%D0%B8%D1%86%D0%B0%D1%82%D0%B0-%D0%BD%D0%B0-%D0%B4%D0%B8%D0%B0%D0%BC%D0%B0%D0%BD%D1%82%D0%B8%D1%82%D0%B5", "text": "Клаудио Джакобази, 65-годишният мениджър на високодоходната компания Intermarket Diamond Business (IDB), е бил запален колекционер на оръжия. Имал е и разрешително да носи оръжие в родната си Италия. Но когато се е стигнало до това да сложи край на живота си, той, изглежда, е избрал да се самоудуши, слагайки дебел чувал върху главата си, закрепен с плътен ластик. Предсмъртно писмо е било открито до тялото, намерено в единична стая в крайпътен хотел между Парма и Модена.   Невероятно трудно е човек да се самоудуши. Независимо колко отчаяно би искал да умре, според лекарите тялото му обикновено ще реагира самостоятелно в един момент в отчаян опит да се задържи живо.    Разследващите, които не са напълно убедени, че Джакобази е целял да се самоубие, са наредили аутопсия, от която да се разбере дали някой не му е помогнал.   Както и да е умрял Джакобази, той приживе си е спечелил някои опасни врагове и е бил обект на отвратителни обвинения. Бил е разследван от прокуратурата в Милано за извършени измами спрямо клиентите си, на които е продавал инвестиционни диаманти, струващи много по-малко от това, което те са плащали. Така е ограбвал същите тези клиенти със стотици хиляди евро.     Дни преди да бъде открит мъртъв, той е налетял на издебнали го репортери. Въпросите им са били свързани с обвиненията в измама, както и за това какво се е случило с жената, основала Intermarket Diamond Business, а после и с нейния съпруг и наследник.   Защото смъртта на Джакобази не е единственият фатален случай, който е труден за обясняване в тази история, свързана със смърт и диаманти.   Да работиш за  \" Акулата \"   Антинеа Мазети де Рико е израснала в семейство от аржентинската аристокрация, което подобно на много други в Буенос Айрес е изпаднало в затруднения през 60-те години. Младата жена е заминала за Европа в търсене на по-добър живот. Пристигнала в Швейцария в началото на 70-те години и мечтаела да стане борсов агент, но всички врати към този бизнес били затворени за жени.   После в Цюрих срещнала умен италиански финансист на име Микеле Синдона. Той бил милионер и го бил постигнал със собствени сили (или поне това е историята, която той разказвал) - със серия от банки и бизнеси за финансови услуги, намиращи се в девет държави, включително Franklin National Bank в Лонг Айлънд, Ню Йорк, и Amincor Bank в Цюрих.   Като доловил нейния бизнес-усет, Синдона наел младата аржентинка в отдела за борсови спекулации на Amincor. Там тя научила ценността на диамантите не само като скъпоценни камъни, но и като инвестиции.   Диамантите не девалвират като европейските национални валути, които често били манипулирани, когато нараствал националният дълг на страната, и били много по-лесни за укриване.   Последният детайл бил от особен интерес за някои от клиентите на Синдона, които го наричали \"Акулата\". Докато Мазети де Рико го познавала като международен финансист, той всъщност бил изключително умел измамник и перач на пари, свързан с три от най-могъщите и непрозрачни за света организации в света: сицилианската мафия, Ватикана и впоследствие особено нашумялата масонска ложа.   От мафията му била поверена задачата да укрива печалбите от хероин, прехвърляни към него от влиятелната мафиотска фамилия Гамбино от сицилианската Коза Ностра в Америка. Тази задача той изпълнявал с лекота чрез банките си в Италия, Швейцария и САЩ, разкриват съдебни документи, които все още се използват от детективи за изучаване на чиновнически престъпни мрежи.   Синдона също така използвал тесните връзки, които бил изградил между неговата Amincor Bank в Швейцария и Banco Ambrosiano в Рим, която била основен акционер в Института за религиозни дела, по-известен като Ватиканската банка. Чрез това партньорство Синдона се сближил с американския епископ Пол Марчинкъс. Двамата се срещнали чрез масонската ложа Propaganda Due (P2), която била разпусната насред поредица от скандали в средата на 70-те години.   През 1974-а, след срива на борсите, американската Franklin Bank на Синдона започнала да губи активи. Личното му приятелство с президента Ричард Никсън спомогнало за оставането ѝ в банковия бизнес, но Никсън тъкмо бил подал оставка.   Синдона бил ужасен от евентуалното наказание, което би го очаквало заради загубата на мафиотските пари от хероин, и също толкова се опасявал какво може да се случи, ако фалира с поверените му активи на Ватиканската банка.   В крайна сметка обаче станало и едното, и другото. Неговата финансова катастрофа донесла огромни загуби за банковия партньор на Ватикана – Banco Ambrosiano. Президентът на банката Роберто Калви, известен като \"Банкерът на Бога\", в крайна сметка увиснал под моста Блекфрайър в Лондон – с джобове, пълни с тухли, по които липсвали негови отпечатъци.   Синдона в крайна сметка бил осъден по 65 обвинения в сговор, измама, лъжесвидетелстване и убийство - на италиански юрист, на когото била възложена ликвидацията на заплетените му активи. Синдона умрял в италиански затвор от отравяне с цианид, само няколко дни след произнасянето на доживотната му присъда. Това станало или в резултат на самоубийство, или, което е по-вероятно, от ръката на мафиот, отмъщаващ за изгубените по негова вина пари на мафията.   Диамантите са най-добрия приятел на тази жена   Антинеа Мазети де Рико, която изглежда била напълно невинен свидетел на случващото се, осъзнала, че единствените хора, които не изгубили спестяванията си в мрежата от измами на Синдона, били инвестиралите парите си в диаманти. Затова през 1976-а тя се преместила в Милано и основала Intermarket Diamond Business (IDB), която продавала тези ярки скъпоценни камъни на заможни клиенти, търсещи безопасни инвестиции.   Компанията ѝ била първата по рода си в Италия като съчетавала търговията със скъпоценни камъни с банковите практики. Това не били само дрънкулки за обици, гривни и огърлици. Мазети де Рико гарантирала, че стойността на диамантите е сертифицирана в момента на покупката.   IDB удвоила печалбите си през първите няколко години. Истинският ключ към успеха на Мазети де Рико бил фактът, че инвестициите в диаманти преминавали през почти всяка фискална законова вратичка във всяка държава, без ограничения за количествата, които инвеститорите могат да притежават, или лимити на цената на всеки отделен скъпоценен камък. Скоро след появата си на пазара, IDB печелела повече от 200 милиона долара годишно.   Аржентинката също така била научила нещо друго от провала на Синдона — да не допуска мафията да инвестира в нейния бизнес.    През 2008 г. тя дава показания пред италиански антимафиотски съд, че е отказала продажбата на 5-процентен дял във фирмата на швейцарски финансист, за когото е научила, че има връзки с калабрийската мафия, известна като \"Ндрангета\". Няколко години по-късно, Мазети де Рико информира властите за членове на италианската \"Северна лига\" (която сега е във властта), които купували нейни скъпоценни камъни с средства от изборите, платени на партията, в ясно нарушение на регулациите за финансиране на кампанията.   Бракът с  \" Аполон \"   Животът на умната и привлекателна \"кралица на диамантите\" не бил само работа. В него имало и романтика. В началото на 80-те години тя сключила брак с Ричард Хайл - американски модел от Калифорния, описван като \"аполоноподобен\". Запознала се с него по време на рекламна фотосесия за нейната компания.   В ранните години на техния брак Хайл и Мазети де Рико били основни лица в бляскавия елит на Милано. После, според приятели, Хайл започнал да се променя - или заради ранни симптоми на болестта на Алцхаймер, или заради деменция, или заради употреба на наркотици. Скоро той бил признат за психически недееспособен и според хора, движили се в техния кръг, изцяло спрял да говори.   Диамантеният бизнес еволюирал. Някога изцяло доминиран от южноафриканската компания De Beers, той започнал да среща конкуренция от други части на света. Имало \"кървави диаманти\", добивани с принудителен труд и крадени от корумпирани военачалници в Западна Африка, а на по-индустриално ниво имало руски диаманти, идващи на пазара точно когато Съветският съюз се разпадал и московската клептокрация бележела възход.   Мазети де Рико и нейният бизнес успели да издържат на всички тези трусове. И все пак тя третирала своя недееспособен съпруг като равен като правела всичко по силите си да го включва в социални събития, докато не станало твърде трудно за нея да поддържа фалшивия му имидж. И в крайна сметка злополучията застигнали и самата нея.   През 2011-а, скоро след делото, в което свидетелствала срещу  \" Ндрангета \"  и след обявяването на присъдите, тя се подхлъзнала на мраморния под на луксозно миланско кафене след утринното си капучино и ударила главата си. Получила тежко увреждане на мозъка, което я обрекло на почти постоянно вегетативно състояние.   Падането ѝ било абсолютна случайност, твърдят свидетели, въпреки че все пак предизвиква учудване у мнозина и досега. Двамата нямали деца и след като Хайл вече бил неспособен да управлява огромното им финансово състояние, те били лесно податливи на експлоатация. Към този момент глобалната диамантена индустрия имала оборот от около 74,3 милиарда долара годишно. Никой от участниците в бизнеса на IDB не бил готов да разтури компанията, само защото основателят и единственият му наследник били недееспособни.   Грижи и източване   Вторият човек в йерархията на IDB по времето на инцидента с Мазети де Рико бил не някой друг, а Клаудио Джакобази, с чието „самоубийство\" започна нашият разказ. Той бил с шефката си в миланското кафене в онази съдбовна утрин. След случилото се бързо се издигнал до поста на президент на компанията и администратор на цялото имущество на Мазети де Рико. Освен това бил и пълномощник по управлението на средствата в двата тръста, които все още притежават основната част от диамантения бизнес на IDB.         Докато собствениците на IDB били все още живи, нещата продължавали да работят и компанията осигурявала добри доходи, но не всички одобрявали начина, по който се ръководел бизнесът. Като за начало, Джакобази не се вълнувал толкова от произхода на скъпоценните камъни, продавани от IDB, но заради репутацията на компанията по време на управлението на Мазети де Рико повечето клиенти смятали, че нещата не са се променили.   Илария Мазеи, администратор, работил с Джакобази, започнала да сътрудничи на местната прокуратура в Милано. От там поискали от нея да документира различни сделки и подозрителни споразумения. Тя започнала да ги проследява около 2013-а като подготвила изчерпателно досие с факти и числа, свързани с поне 10 души, на които била поверена грижата за финансите на двамата недееспособни собственици.   През 2015-а на база вътрешна информация адвокат, представляващ семейството на Мазети де Рико в Аржентина, наравно с такъв, представляващ един от тримата братя и сестри на Хайл в Америка, започнали разследване на състоянието и бизнеса на семейството, както и на огромното състояние на кралицата на диамантите.   По това време Джакобази едностранно решил да премести и Хайл, който не бил в положение да възрази, и намиращата се в кома Мазети де Рико, която също нямало как да окаже съпротива, в тосканския крайбрежен град Лука. Там делата им били поверени на адвоката Алберто Консани. Наравно със сина си Франческо той поел грижите за заможната двойка.   Тези, които разпитвали за някога прочутата двойка, включително такива, които редовно ги посещавали в луксозния им дом в Милано, получавали отговор, че те просто са \"изчезнали\".   Справедливост?   През февруари 2017-а Мазети де Рико починала при все още неустановени обстоятелства като оставила всичкото си имущество на своя съпруг. Пет месеца по-късно той също починал като оставил компанията на Джакобази, Консани и Франко Новели - нотариус, чийто печат бил на всички документи за наследяване вместо подписа на Хайл.   Към този момент сведенията от информатора-администратор и документацията били достатъчни, за да се подготви криминално досие, което в крайна сметка довело до предявяване на обвинения срещу девет души. В това число били Джакобази, Новели и съпругата му, Консани и неговият син, както и двама икономи, които били обвинени в кражба и раздаване на физическото имущество на двойката, включително бижута, писма и снимки.   Съдът също така е иззел над 75 милиона долара банкови активи, свързани с двата тръста.   Заподозрените са изправени пред обвинения в съучастничество в престъпление, престъпни действия срещу недееспособни лица, измама, подправяне на документи и отвличане на лице в кома и недееспособно лице. В рамките на делото се разкрива, че IDB и асоциираните с нея банки под ръководството на Джакобази вече са били глобени над 15 милиона долара от италианските антитръстови органи, защото са представяли нисък клас диаманти с подправени сертификати за първокласни скъпоценни камъни.   Представляващите Хайл и Мазети де Рико юристи не коментират публично делото, докато се разследват последните обрати в историята, но вътрешни източници, близки до двете семейства казват, че са загрижени, че след „самоубийството\" на Джакобази процесът ще се проточи, безкрайно.   Така активите на IDB остават замразени, а на инвеститорите им остава да се питат дали състоянието им в диаманти наистина е вечно.", "date": "2018.06.04", "title": "Любов, смърт и кралицата на диамантите"}
{"url": "http://www.classa.bg/%D1%81%D0%B2%D1%8F%D1%82/item/382672-independent-%D0%B2%D0%B8%D0%B7%D0%B8%D1%82%D0%B0%D1%82%D0%B0-%D0%BD%D0%B0-%D0%BB%D0%B0%D0%B2%D1%80%D0%BE%D0%B2-%D0%B2-%D0%BF%D1%85%D0%B5%D0%BD%D1%8F%D0%BD-%D0%BF%D0%BE%D0%BA%D0%B0%D0%B7%D0%B0-%D0%BD%D0%B0-%D0%B7%D0%B0%D0%BF%D0%B0%D0%B4%D0%B0,-%D1%87%D0%B5-%D1%80%D1%83%D1%81%D0%B8%D1%8F-%D0%B2%D0%B8%D0%BD%D0%B0%D0%B3%D0%B8-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D1%81%D1%8A%D0%BE%D0%B1%D1%80%D0%B0%D0%B7%D1%8F%D0%B2%D0%B0%D1%82", "text": "Визитата на външния министър на Русия Сергей Лавров в Пхенян показа, че Москва е важен играч в решаването на корейския въпрос, пише    \r\n     Визитата напълно отговаря на курса на руската външна политика, насочена към противодействие на влиянието на САЩ, добавя британското издание. \r\n   Перспективите на срещата между лидерите на Северна Корея и САЩ остават твърде неопределени, именно този момент бе избран от Русия за влизането й в диалога. \r\n   През целия месец, докато напрежението в отношенията между Северна Корея и САЩ нарастваше, Русия се ограничаваше само с лансирането на «пътната карта» за мирното регулиране, създадена от Китай, а също нееднократно призоваваше САЩ и Южна Корея да не провеждат съвместните си военни учения, които КНДР възприема като провокация. \r\n   \r\n   Както отбелязва  The Independent, макар Северна Корея и Русия да са свързани с достатъчно тесни отношения, Ким Чен Ун не разчита на Москва, както разчита на парите на основния си търговски партньор — Китай. \r\n   Независимо от това, че Русия винаги е била небезучастна към съдбата на КНДР, тя се отказа в позицията на пряка намеса точно преди визитата на Лавров. \r\n   Но, според автора на статията, Русия никога не се е страхувала да се намесва в подобни въпроси, ако това отговаря на нейните интереси. \r\n   Понастоящем Путин се стреми да заема позицията на защитник на Русия от всичко «порочно» от Запада, което, наред с демонстрацията на силата на Русия пред Европа и САЩ, съдейства за ръста на популярност на Путин сред избирателите. \r\n   The Independent отбелязва, че Русия «никога няма да изпусне шанса да демонстира, че е способна да влияе на събитията на световната арена», а още повече, ако Русия успее да покаже влиянието си в рамките на този конфликт. \r\n   Същото направи Москва и по отношение на, Сирия. \r\n   Веднага щом САЩ дадоха да се разбере, че се стремят по-малко да се намесват в делата на страната, Русия подкрепи Асад и се оказа право в центъра на сирийската криза. \r\n   \r\n   \r\n", "date": "2018.06.04", "title": "Independent: Визитата на Лавров в Пхенян показа на Запада, че Русия винаги трябва да се съобразяват"}
{"url": "http://www.classa.bg/%D1%81%D0%B2%D1%8F%D1%82/item/382673-%D0%B7%D0%B0%D1%89%D0%BE-%D1%80%D1%83%D1%81%D0%B8%D1%8F-%D1%81%D0%B5-%D0%B8%D0%BD%D1%82%D0%B5%D1%80%D0%B5%D1%81%D1%83%D0%B2%D0%B0-%D0%BE%D1%82-%D0%B0%D1%84%D1%80%D0%B8%D0%BA%D0%B0", "text": "Русия проявява необичайно голямо внимание към Африка – и особено към онези страни, които едно време минаваха за съюзници на Запада. Интересите на Москва в този регион са твърде разностранни.           Конго си търси нови приятели. Дълго време огромната страна в сърцето на Африка минаваше за партньор на Запада. Изглежда сега конгоанското правителство залага на нови партньори. Според информации на Rаdio France Internationalе (RFI), още през 1999 година двете страни са се споразумели Русия да доставя оръжия на Конго и да обучава конгоанската армия. Споразумението обаче явно не е било осъществено. Според RFI, парламентът на Конго смята да промени това положение. Русия вече си сътрудничи със северната съседка на Конго - Централноафриканската република /ЦАР/ - и получи правото да доставя оръжия, боеприпаси и военни инструктори в кризисната страна. През декември миналата година Съветът за сигурност на ООН одобри сделката.     Президентът на ЦАР на посещение при Путин (23.5.2018)   Русия неслучайно е избрала тези две страни: „Те са в напрегнати отношения със Запада. Така Русия получава шанс да разшири присъствието и влиянието си в региона, както и да развие нови икономически контакти\", казва френският експерт по въпросите за Африка Ролан Маршал. Военното сътрудничество навярно е само първата стъпка. Някои експерти смятат, че Русия иска по този начин да подсили собствената си военна индустрия.   Оръжия срещу суровини?   Според проучване на британския мозъчен тръст „Chatham House\", само три процента от руския оръжеен износ отива в Африка, но африканският пазар нараства с бурни темпове и поради това е привлекателен за руснаците. А Русия е най-важният доставчик на оръжия за някои африкански държави. „Много африкански страни имат проблеми с вноса на оръжия. В Русия обаче не важат същите строги критерии за износ на оръжие, каквито има в повечето западни държави. Русия не обвързва оръжейните доставки с положението на човешките права или с наличието на кризисни ситуации. Москва гледа на износа за тези държави като на възможност да разшири пазарите си\", казва американският експерт по проблемите на Русия Пол Стронски.   Централноафриканската Република е ръзтърсвана от етнически конфликти   Явно сътрудничеството няма да се ограничи само до доставките на оръжия. Демократична република Конго разполага с огромни природни богатства: например кобалт, злато и диаманти. Съседната Централноафриканска република също изнася диаманти. „В рамките на съществуващите договорености, Русия проучва възможността природните богатства в тези страни да се използват в общ интерес\", заяви през март зам.-директорът на отдела за информации в руското Външно министерство Артьом Кожин. Пред Русия се открива не само шанс да покрива собствените си суровинни нужди чрез внос, но и да разшири собственото си индустриално производство\", казва по този повод Ролан Маршал.   Сделките са добре дошли за правителствата на двете африкански държави. ЦАР е една от най-бедните страни в света и от 2013 година е затънала в дълбока криза. Християнски и мюсюлмански милиции воюват едни срещу други, а правителството на няма почти никакво влияние. 14. 000 сини каски трябва да подсигуряват мира, но правителството смята тяхната мисия за неефективна и отхвърля оръжейното ембарго, наложено от Съвета за сигурност на ООН. Затова пък сътрудничеството с Русия се радва на високо одобрение. „Оръжейното ембарго само засили анархията и позициите на воюващите страни, но отслаби армията\", каза политикът Аристид Бриан Ребоа в разговор с ДВ.   Застраховка-живот за авторитарни режими   Президентът на Конго Джоузеф Кабила навярно също желае да си сътрудничи с Русия. Дълго време той минаваше за съюзник на Запада. Бившите му партньори обаче отдавна се дистанцираха от него. Кабила всъщност трябваше да се оттегли от властта, тъй като двата му конституционни мандата изтекоха. Правителството на Конго обаче постоянно отлага провеждането на нови избори. „За правителства, които се намират под натиск, сътрудничеството с Русия е нещо като застраховка за живот\", казва Ролан Маршал и добавя: „Поради това, че и двете страни се обвързват с руснаците все по-тясно, пред тях се разкриват нови възможности да изнудват Запада. Те могат да правят опити да изкопчат още повече пари от него\".   Тази политическа игра е позната от времето на Студената война. Още тогава някои африкански страни сменяха фронтовете в зависимост от подкрепата, която биха могли да получат. Все още никой не може да прецени какво ще е дългосрочното влияние на руското присъствие в Централноафриканската Република и в Демократична Република Конго. Експертите обаче са единодушни, че Русия няма да се задоволи само с тези две африкански държави. „Русия иска да разшири присъствието си в Африка\", казва Пол Стронски. В полза на това твърдение говори и африканската обиколка на руския външен министър Сергей Лавров. През март той посети пет африкански държави - Ангола, Етиопия, Мозамбик, Намибия и, Зимбабве. Все бивши съюзници от съветско време.", "date": "2018.06.04", "title": "Защо Русия се интересува от Африка"}
{"url": "http://www.classa.bg/%D1%81%D0%B2%D1%8F%D1%82/item/382674-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%81-%D0%BC%D0%B8%D0%BB%D0%B8%D0%B0%D1%80%D0%B4%D0%B8-%D0%B7%D0%B0-%D0%B1%D0%B5%D0%B6%D0%B0%D0%BD%D1%86%D0%B8%D1%82%D0%B5-%D0%BA%D0%B0%D0%BA%D0%B2%D0%BE-%D1%89%D0%B5-%D0%BA%D0%B0%D0%B6%D0%B5-%D0%B8%D0%B7%D1%82%D0%BE%D1%87%D0%BD%D0%B0-%D0%B5%D0%B2%D1%80%D0%BE%D0%BF%D0%B0", "text": "Германия не крие, че е настоявала онези държави и общини, които са приели повече бежанци, да получават и повече средства от ЕС. Акт на справедливост или извиване на ръце? Какво ли ще кажат източноевропейците?             Преди няколко дни „Франкфуртер Алгемайне Цайтунг\" (ФАЦ) писа, че Германия може да получи допълнителни 4,5 милиарда евро през следващия бюджетен период - от 2021 до 2017 година - като компенсация за финансовите разходи по време на бежанската криза. Също и другите страни, които са приели повече бежанци – като Италия, Гърция и Швеция – биха могли да разчитат на повече пари. ФАЦ пише, че това ще стане чрез преразпределение на средствата от структурните фондове на ЕС, предназначени за слабо развитите региони.   Досега миграцията не играеше роля при разпределението на европейските финансови средства. Говорителят на правителството Щефен Зайберт обаче призна, че Германия е настоявала за промените. \"По време на преговорите Германия се застъпи и за това ангажиментът на регионите и общините, които са приели особено много бежанци и мигранти, да се отрази на плащанията\", заяви Зайберт.     Само че тази идея, която сега се разчу от източници в Еврокомисията, трябва тепърва да получи одобрението на страните-членки и на Европарламента. Неясно е обаче дали перспективата именно Германия да получи повече пари от европейските фондове ще се хареса на източноевропейските държави.   \"Никога не е ставало дума за наказание\"   Германската канцлерка, която настояваше пред Брюксел да се отпускат по-малко пари на онези страни-членки, които не спазват квотния принцип за бежанците, не успя да се наложи. Щефен Зайберт категорично опровергава предположенията, че могъща Германия е искала да наложи наказание на въпросните държави. \"Федералното правителство никога не е имало намерение да наказва някого. Наказанията не са особено подходящо средство, когато става дума за сътрудничеството между 27 европейски държави\", заяви говорителят. ЕС обаче отдавна не може да постигне единодушие относно по-справедливото разпределение на бежанците и мигрантите. По официални данни, между 2013 и 2017 година в ЕС са пристигнали 1,7 милиона души. Половината от тях са били приети в Германия.   Германия всъщност не е класически получател на средства от структурните фондове на ЕС. Парите, които получава страната оттам, са по-скоро скромни. Но ако започне да се взима предвид и миграционната политика, ситуацията ще се промени до известна степен. Според експертите, Германия може да разчита на над 15 милиарда евро за периода между 2021 и 2027 година. Близо една трета от тази сума ще са средствата, предназначени за приема на бежанците. Минимална част от общите фондове   Не е изключено обаче много от по-малките страни-членки и най-вече източноевропейските държави да изразят несъгласие относно подобен критерий за разпределяне на парите. За тяхно успокоение може да се каже, че ако Германия действително получи тези пари, това ще бъде нищожна част от общите структурни фондове. Само за сравнение: Между 2014 и 2018 година ЕС е разпределил 280 милиарда евро от структурните и инвестиционни фондове сред страните,-членки. За следващите години са предвидени дори още по-големи суми.", "date": "2018.06.04", "title": "Германия - с милиарди за бежанците. Какво ще каже Източна Европа?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382665-%D0%BC%D0%BE%D0%B4%D0%B5%D0%BB%D0%BA%D0%B0-%D0%BD%D0%B0-victoria-s-secret", "text": "27-годишната моделка Лаис Рибейро публикува на своята страница в Instagram откровена снимка. На фотографията красавицата позира край морето като прикрива голите си гърди само с морски звезди. Интернет потребителите изпаднаха във възторг от разкошната фигура на Лаис Рибейро.      ", "date": "2018.06.04", "title": "Моделка на Victoria's Secret"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382666-%D1%8E%D0%B6%D0%B5%D0%BD%D0%B8-%D0%BF%D1%80%D0%B8%D0%BD%D1%86%D0%B5%D1%81%D0%B0-%D0%BE%D1%82-%D0%B4%D1%80%D1%83%D0%B3-%D0%BA%D0%B0%D0%BB%D0%B8%D0%B1%D1%8A%D1%80", "text": "Британската принцеса Южени се сгоди за дългогодишния си приятел Джак Бруксбанк, а на 31 октомври се очаква да бъде тяхната сватба. 28-годишната внучка на кралица Елизабет Втора е девета поред за наследяване на британския престол. Южени е по-малката от двете дъщери на херцозите на Йорк Андрю и Сара. Оказва се, че Южени не разчита на кралското си потекло, а сама изкарва прехраната си и гради добра кариера в областта на изкуството. Братовчедката на Уилям и Хари вече трета година работи в лондонския клон на известната художествена галерия Hauser & Wirth.      Тя започва работа там като асистент, а през миналата година вече зае поста на директор на галерията. Южени работи на пълен работен ден и никой не се съобразява с нейния кралски статус и задължения в рамките на кралското семейство. Заплатата ѝ остава в тайна, но пък и тя едва ли изпитва финансови затруднения, тъй като управлява фонд, създаден за нея от Елизабет, който се оценява на 3,6 милиона паунда. Южени се слави като една от най-щурите в кралското семейство и често е нарушавала протокола. Но всичко се е променило към по-добро, след като постъпила на работа в галерията и времето за забавления станало много по-малко.    В един момент тя излизаше с Ото Брокуей, племенник на Ричард Брансън. Ото е определян от булевардните издания като непоправим почитател на партитата и нощния живот и в този период с Южени си приличали като две капки вода, за ужас на кралския двор. Аферата им обаче приключи бързо и през 2010 година принцесата започва да излиза с Джак, с когото ще се женят през октомври.    Сватбата ще се състои в параклиса „Св. Георги\", където се венчаха Хари и Меган. Южени е един от малкото представители на кралското семейство, на когото е позволено да има профил в социалните мрежи. Принцесата има акаунт в Instagram, но определено не е много активна там.", "date": "2018.06.04", "title": "Южени - принцеса от друг калибър"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382667-%D0%B8%D0%B2%D0%B0%D0%BD%D0%B0-%D1%81%D0%BC%D1%8A%D0%BA%D0%BD%D0%B0-25-%D0%BA%D0%B8%D0%BB%D0%B0", "text": "Фолк звездата Ивана отслабна до неузнаваемост и спешно попълва гардероба си с чисто нови дрехи. Легендарната изпълнителка на десетки хитове смъкна над 25 килограма и вече е като ученичка. Новата фигура изисква и нови тоалети и преди дни тя бе забелязана от папараците на „Уикенд\" да обикаля столичните бутици в търсене на подобаващи одежди. Компания в шопинга й правеше нейната 25-годишна щерка Теодора. Двете дами се придвижваха с колата на Ивана, но този път тя бе шофирана от дъщеря й.      Преди да се впуснат в обиколка на марковите магазини, Ивана и Теодора изпиха по едно кафе в заведение на „Витошка\". Видимо бе, че Ивана е свалила около 25 килограма, и то само за няколко месеца, което моментално се е отразило на външния й вид. Краката й са много по-тънки, а отслабването е променило дори лицето й. Ивана признава, че се чувства много добре с новата си визия, която й дава допълнителна увереност.      Макар че постигнала добри резултати, певицата на народа не смятала да спира със здравословния начин на живот и е решена да отслабне още повече. Предстои й и да тръгне на фитнес. Ивана и Теодора се метнаха на колата и отпрашиха към столичния квартал „Гоце Делчев\".Джипът им заби спирачки пред лъскав магазин за маркови дрехи на улица „Нишава\". Изпълнителката на „Шампанско и сълзи\" разгледа дрехите на закачалките, свали от щендера син суичър на „Москино\" и критично го огледа.    Дрешката обаче й се стори прекалено ярка и шарена, затова я върна обратно. После си хареса чифт розови очила, а продавачката я подкани да ги пробва. Певицата обаче не се хареса с тях и отново сложи своите черни цайси. Разочаровани, че нищо не са си избрали, Ивана и Теодора напуснаха бутика и потеглиха към вкъщи.", "date": "2018.06.04", "title": "Ивана смъкна 25 кила"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382668-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-4-%D1%8E%D0%BD%D0%B8", "text": "ОВЕН ( 21 март - 20 април ) Трябва да слушате съветите, които ви дават другите. Ако те се окажат ефективни, тогава ги прилагайте не само в личната, но и в професионалната сфера. От големи разходи, е добре да се откажете. Ако похарчите повече от планираното, ще останете без пари. А до заплата, трябва да живеете с нещо. ТЕЛЕЦ ( 21 април - 21 май )  Научете се правилно да управлявате не само работния процес, но и собствените си мисли. В главата ви царува такъв хаос, че е трудно да се концентрирате върху нещо. Ако не вземете мерки, ще загубите възможността да направите печеливши запознанства. В семейния живот, ще трябва да се защитавате, но не прекалявайте с героизма. БЛИЗНАЦИ ( 22 май - 21 Юни ) Ще се възхищавате на собствените си успехи, които сте постигнали в много-кратки срокове. Далновидността, ще ви помогне да откриете таланти, за които не сте подозирали. Възможно е интересно предложение за продуктивна работа. Въпреки че, ако вече сте намери нещо подходящо, тогава не е необходимо, да променяте всичко наведнъж.   РАК ( 22 юни - 23 юли ) Включете дипломацията, за да привлечете повече хора - целенасочени и упорити. Тези, които имат бизнес, ще получат добри доходи и ще могат да си позволят големи покупки. Възможно е спешно пътуване, затова се подгответе морално и финансово. Вечерта ви очаква романтична атмосфера и интимност. ЛЪВ ( 24 юли - 23 август ) Най-накрая ще започне да се занимавате с реални дела, а не само да мечтаете кога ще изтеглите печелившия билет. По отношение на финансите, бъдете по-активни, иначе парите ще ви се изплъзнат. Песимизмът е лош съветник в любовта. Тук трябва да бъдете инициатор на всичко, което се случва. Поканете на среща, човека, когото харесвате. ДЕВА ( 24-ти август - 23 септември ) Очаква ви ден, в който неприятностите, ще са повече отколкото приятните събития. Задайте си реални цели, тогава късметът ще ви се усмихне. Необходимо е да оставите в миналото, всичко което ви пречи да работите пълноценно и уверено. Дори в личната сфера, трябва да живеете в настоящето и да не ревнувате любимия, от бивши възлюбени. ВЕЗНИ( 24 септември - 23 октомври) Още рано сутринта, ще разработите такава тактика на поведение, че да завладеете целия свят. Да, много неща може да направите, но не се ласкайте твърде много. От заеми и кредити, се откажете, в противен случай в бъдеще, само ще ви дръпнат назад. По-добре си намерете допълнителна работа. Ако имате успешни приятели,техните съвети няма да са ви излишни.   СКОРПИОН ( 24 октомври - 22 Ноември ) Комуникирайте активно, преговаряйте и се отправете в командировка, ако обстоятелствата го налагат. Всичко, от което не се интересувате, оставете настрана. Това важи не само за делата, но и за хората, от които нямате полза. В семейния живот, ще трябва да отделите по-голямо внимание на домашните и финансовите проблеми.   СТРЕЛЕЦ ( 23 Ноември - 21 Декември ) В трудна ситуация на работа, ще ви помогне колега. Не сте очаквали от този човек, такава подкрепа, защото връзката ви е напрегната? Както се казва, приятелите се познават в беда. Възможни са нови източници на доходи. Ако планирате ваканция, е добре да отделите пари за почивка. В крайна сметка, това ще ви зареди с енергия за цяла година напред. КОЗИРОГ (22 Декември - 20 януари ) Ще трябва да се справите с финансовите проблеми, които отдавна ви подтискат. И не е нужно да казвате, че малко ви плащат, ограбват или лишават от бонуси. Просто харесвате да живеете на широко - това е всичко. Днес това няма да мине и ще се нуждае от строги икономии, дори при закупуването на продукти.  ВОДОЛЕЙ ( 21 януари -  19  февруари ) Съставете си такъв режим, че да не си губите времето и да съхраните силите си. Всичко обмислете до най-малкия детайл и след това се земете с работа. Малките проблеми със здравето могат да бъдат решени с помощта на народните методи за лечение. Ако имате хронични заболявания, със сигурност знаете как да се справите с тях.   РИБИ ( 20 февруари - 20 март ) Очакват ви срещи, пътувания и печеливши сделки. Дори не сте предполагали, че един ден може да промени всичко толкова радикално. Може да ви бъде предложена нова работа, но не се съгласявайте веднага. Отличен ден за посещение на козметик, зъболекар и обновяване на гардероба. Отдавна е време, да промените имиджа си.", "date": "2018.06.04", "title": "Дневен хороскоп 4 юни"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382664-%D1%84%D0%B0%D1%82%D0%B0%D0%BB%D0%BD%D0%B0%D1%82%D0%B0-%D1%81%D0%B8%D0%BC%D0%BE%D0%BD%D0%B0", "text": "Ослепителната Симона Тодорова, която бе простреляна заедно с 54-годишният хазартен бос Коста Николов - Миджурина в Слънчев бряг в събота вечерта, е участвала в конкурси за красота и е спечелила короната през 2012 г., когато е едва на 16-годишна възраст. Тогава хубавицата е коронясана за \"Кралица на Дряново\" в надпревара с 11 други конкурентки, пише \"Монитор\". По онова време тя е десетокласничка в Професионалната гимназия по икономика \"Рачо Стоянов\".      След като печели първата си титла за красота, момичето казва от подиума: \"Обичам лятото, морето, семейството и приятелите си. Живея в скромно градче, в което няма къде да се развиваш, но мисля че човек, ако има желание ще намери и начин. Искам да завърша образованието си, да продължа да уча, да работя и да се развивам като личност. Мечтая да оставя на света нещо, с което ще ме запомни.    Искам да направя прекалено много неща за целия си живот, които са недостижими и прекалено трудни за възрастта ми. Искам да успея. Искам в живота ми да има емоции, трудности и вълнения\". Всички в Дряново познава Симона от дете. Тя привличала внимание не само с красотата си, но и заради баща си Тони Тодоров, който е дългогодишен шеф на местната полицейско управление.    Описват я като будна, борбена и модерна млада дама с големи амбиции. Красотата й привличала стотици мъжки погледи и била обект на непрестанни ухажвания. Преди да тръгне за Слънчев бряг, полицейската щерка имала сериозен роман с млад мъж на име Радослав, който се занимавал с охранителен бизнес в балканския регион.    Познатите им обаче не са наясно дали и кога са скъсали отношенията си. Само четири часа след кървавото убийство в Слънчев бряг, ченгетата арестуваха килъра, който към момента все още се води само заподозрян. 37-годишният Михаил Станчев е бил заловен в около 2 часа след полунощ на КГПП Лесово, при опит да пресече границата и да избяга в Турция. Той се е придвижвал с лек автомобил \"Опел Корса\", който взел от брат си Николай. Михаил е от Ямбол, но от много години живеел в Бургас, а през лятото работел основно в Слънчев бряг и Несебър.    Цанил се като шофьор, куриер и охранител, бил е и пиколо. В момента работел в частна фирма за туристически услуги и отговарял събирал оборотите. Преди време е бил шофьор на бивш шеф на общинския съвет в Несебър. При обиска в него е открит законно притежаван пистолет \"Макаров\", с който се сдобил при предишна длъжност. Оръжието е изпратено за експертиза, предполага се че с него е извършен разстрелът.    \"Убиецът е бил задържан снощи към 2 часа. В леката кола „Мерцедес\", в която е бил убит бизнесменът Коста Николов, е имало още двама души, които са били на задната седалка. Убийството е от ревност. Тепърва ще се изяснява точната връзка между задържания мъж и 22-годишното момиче, което е пътувало с предприемача. Иззето е оръжие, като тепърва ще се установява дали с него е извършена стрелбата. \"Става въпрос за неизяснени лични отношения между 22-годишната жена и арестувания.    Те са се познавали от месец и вероятно е имал чувства към нея. Той е с чисто криминално минало. Притежава законно оръжие като лице, което работи с парични средства\", заяви главен комисар Младен Маринов, който пристигна в Слънчев бряг часове след стрелбата. \"Предстои аутопсия, която ще установи с колко куршума е застрелян бизнесменът. Първо е застрелян той, а после е стреляно в момичето\", уточни директорът на ОДМВР Бургас ком. Калоянов.    По непотвърдена информация, в главата на бизнесмена са попаднали три куршума и още няколко в тялото му. Според разследващите основната версия е свързана с ревност. \"Предстои повдигане на обвинение и искане на мярка за постоянно задържане под стража. Работното обвинение е квалифицирано убийство и опит за убийство, а наказанието е от 15 до 20 години, доживотен затвор или доживотен затвор без право на замяна. Опитът за бягство ще се вземе предвид при взимането на мярка\", коментира окръжният прокурор на Бургас Георги Чинев. Според запознати, Симона и Михаил се запознали през пролетта на тази година в зимен курорт. Между тях пламнала любов от пръв поглед, а 37-годишният мъж хлътнал до уши по хубавелката. Скоро след запознанството им обаче, Симона го изоставила и заявила, че повече не желае да имат връзка. Решението си тя взела малко след като започнала работа в казиното в Слънчев бряг. Михаил бил съкрушен. Пред приятелите си изплакал болката си, споделил че Симона го изоставила, защото е беден и няма никакви пари. Подозирал, че го е заменила с шефа си. \"Не е ясно дали Симона и шефът й са имали наистина интимна връзка, но Михаил беше убеден че е така. Много страдаше, не можеше да спи, не можеше и да се храни. Живееше в някакъв ад. Беше безумно влюбен в нея, но не сме предполагали, че може да стигне дотам, че да ги стреля\", коментираха познати на арестувания.", "date": "2018.06.04", "title": "Фаталната Симона"}
