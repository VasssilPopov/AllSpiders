{"url": "http://www.classa.bg/%D1%81%D0%B2%D1%8F%D1%82/item/385358-%D1%84%D0%B0%D0%BB%D1%88%D0%B8%D0%B2%D0%B8-%D0%B3%D0%BB%D0%B5%D0%B4%D0%B0%D0%BD%D0%B8%D1%8F,-%D0%B8%D1%81%D1%82%D0%B8%D0%BD%D1%81%D0%BA%D0%B8-%D0%BF%D0%B0%D1%80%D0%B8-%D0%BA%D0%B0%D0%BA-%D1%81%D1%85%D0%B5%D0%BC%D0%B0%D1%82%D0%B0-%D0%B7%D0%B0-%D0%BC%D0%B0%D0%BC%D0%B5%D0%BD%D0%B5-%D0%BD%D0%B0-youtube-%D1%81%D0%B5-%D0%BF%D1%80%D0%B5%D0%B2%D1%80%D1%8A%D1%89%D0%B0-%D0%B2-%D0%B8%D1%81%D1%82%D0%B8%D0%BD%D1%81%D0%BA%D0%B8-%D0%B1%D0%B8%D0%B7%D0%BD%D0%B5%D1%81", "text": "Продажбата на фалшиви гледания на клипове в YouTube е повече от доходоносен бизнес за тези, които знаят как да използват слабостите в платформата за видеосподеляне. А от самата компания признават, че все още не могат да намерят начин как да спрат тези практики. 32-годишният Мартин Василев е един от тези, които се възползват от възможността. Работейки от дома си в Отава, Канада, той е успял да продаде над 15 млн. фалшиви гледания на различни клипове в YouTube, което му е докарало \"скромното\" възнаграждение от близо 200 хил. долара.  Неговият сайт 500Views.com свързва клиентите му с услуги, които предлагат гледания, харесвания (а понякога и нехаресвания) на клипове в YouTube или на постове в Instagram, генерирани от компютри, а не от хора. Ако клиентът не е доволен от услугата, Василев връща част от сумата. Ако самата поръчка не е изпълнена, той се обръща към друг провайдър на лайкове и гледания и доизпълнява обещаното на клиента оттам. \"Мога да доставя неограничен брой гледания на видеоклип. YouTube от години се опитват да спрат това, но не могат. Винаги се намира начин\", каза Василев в интервю за New York Times. След Google най-голям брой търсения се извършват през YouTube. Това е и най-популярната онлайн платформа сред тийнейджърите, задминаваща и Facebook, и Instagram. С милиарди гледания на ден сайтът за видеосподеляне помага да се стимулират културни трендове по целия свят, да се изграждат онлайн звезди, да се създават кариери, да се рекламират и популяризират всевъзможни брандове и дори политически платформи. Също както в другите споциални медии, така и в YouTube проблемът с фалшивите акаунти и всевъзможни измами за печелене на влияние са факт. И компанията от години не успява да се справи с този проблем. Екосистемата на фалшивите гледания на клипове, част от която е и Василев, може да подкопае доверието в YouTube като манипулира дигиталната \"валута\", която сигнализира за стойността на реалните потребители. И докато според YouTube фалшивите импресии са съвсем малка част от всички гледания в платформата, те все още имат значителен ефект, когато става въпрос за заблуждаване на потребители и рекламодатели. Големият въпрос в случая е - как работи всичко това? И може ли платформата да засича подобни измами? Изкуственото \"напомпване\" на видеата с фалшиви гледания нарушава Общите условия на YouTube. Въпреки това обикновено търсене в Google, компанията майка на YouTube, показва стотици резултати за сайтове, продаващи импресии, с които да увеличите гледаемостта на клиповете си с от 500 до 5 млн. Подобни сайтове също така изскачат и като реклама в Google. За да проверят как всичко това действа, от New York Times правят поръчка за няколко хиляди гледания от 9 различни компании. Почти всички поръчки са доставени в рамките на 2 седмици. Един от тези бизнеси е Devumi.com - услуга, която според собствените си регистри е спечелила над 1,2 млн. долара за 3 години, продавайки общо 196 милиона импресии на клипове в YouTube. Почти всички тези гледания остават и до днес. Анализът на тези данни между 2014 и 2017 г. показва, че повечето поръчки са завършени в рамките на няколко седмици, въпреки че тези, които искат над 1 млн. импресии, отнемат малко повече време. Осигуряването на големи обеми евтино и бързо често е знак за това, че дадена услуга не предлага истински гледания. Сред клиентите на Devumi.com попадат служители на RT - руската новинарска агенция, действаща като проводник на посланията на Кремъл за света; на Al-Jazeera English, създател на филми за Americans for Prosperity, сътрудници на консервативни политически тинк танкове, отговорникът на видео отдела на New York Post, множество музиканти и т.н. Гледаният на клиповете на музикантите в YouTube се използва като фактор за изчисляването на класациите на Nielsen и Billboard’s Hot 100. Друг пример е 78-годишната Джудит Опенхаймер, която плаща на Devumi 5000 долара, за да популяризира книгата си, която е публикувала самостоятелно. Целта й е да се създаде интерес, който да осигури медийно внимание, популяризация на книгата и в крайна сметка - договор с голямо издателство. Въпреки осигурените от компанията 58 хил. показвания, продажбите така и не се увеличават, а до сделка с издателство не се стига въобще. Междувременно борбата на YouTube с тази практика е ожесточена. Компанията използва специална система за следене на гледанията, която отчита къде има аномалии. И въпреки това все още се намират хора, които успяват да мамят системата. През 2013 г. проблемът е дори толкова сериозен, че близо половината от целя трафик в платформата е компютърно генериран. Сега това до известна степен е изчистено. Компанията не съобщава какъв брой гледания са блокирани на дневна база, но се казва, че компанията се старае да поддържа броя на фалшивите гледания да е около 1% от всички.  И все пак. Бизнесът с продажба на популярност в социалните медии и най-вече YouTube остава солиден. 18 месеца е необходимото време на Мартин Василев, за да премине от ситуация, в която живее с баща си и се издържа чрез социални помощи, до такава, в която си купува собствено жилище и BMW 328i. До края на 2014 г. неговият уебсайт е на първата страница в резултатите от търсенето на Google за купуване на гледания в YouTube, а той самият изпълнява между 150 и 200 поръчки на ден, което му носи повече от 30 000 долара на месец. \"Наистина не можех да повярвам, че човек е способен да изкара толкова пари онлайн\", каза той. От неговия сайт New York Times поръчват 25 000 гледания - поръчка, която е изпълнена само за ден. Василев отказва да назове клиентите си, но споделя, че голямата част от поръчките идват от различни маркетингови и пиар агенции.  Самият той отказва и да твърди, че продава истинска аудитория. Това, което продава обаче, помага на други да натрупат популярност. Фалшивите гледания изстрелват дадено видео напред в търсенията в YouTube, помагайки по този начин да се натрупат и реални потребители. Мнозина са обаче тези, които вярват, че действително си купуват аудитория, а не просто кухи импресии - включително журналисти като тези от RT и Al-Jazeera English. Да не говорим за обикновени потребители, които се надяват, че видеото им в YouTube ще доведе до реални продажби на продукти, щом поръчат гледания от някой сайт. И макар самата компания да предупреждава за опасностите от фалшивите гледания, да обновява филтрите си и да следи за аномалии, хора продължават да субсидират с парите си и този полулегален бизнес с продажбата на популярност.  А според Мартин Василев единственият начин това да спре е YouTube да махне като цяло брояча на гледания - нещо, което онлайн платформата не би направила в никакъв случай.", "date": "2018.08.12", "title": "Фалшиви гледания, истински пари: Как схемата за мамене на YouTube се превръща в истински бизнес"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385351-%D0%BF%D0%BB%D0%BE%D0%B2%D0%B4%D0%B8%D0%B2%D1%81%D0%BA%D0%B8-%D1%86%D0%B8%D0%B3a%D0%BD%D0%B8-%D0%BD%D0%B0%D0%BF%D0%B0%D0%B4%D0%BD%D0%B0%D1%85%D0%B0-%D0%BC%D1%83%D0%B7%D0%B5%D0%B9-%D0%B8-%D0%B8%D0%B7%D1%8F%D0%B4%D0%BE%D1%85%D0%B0-%D0%B4%D0%B5%D0%BA%D0%BE%D1%80%D0%B0%D1%82%D0%B8%D0%B2%D0%BD%D0%B8-%D1%80%D0%B8%D0%B1%D0%BA%D0%B8-%D0%B8-%D0%BA%D0%BE%D1%81%D1%82%D0%B5%D0%BD%D1%83%D1%80%D0%BA%D0%B8", "text": "Обраха фирмата, работеща по новото пространство на Регионалния природонаучен музей, пише Plovdiv24.bg. Неизвестни счупили едно от стъклата на бившата вече ритуална зала “Лотос”, където в момента тече пълно преобразяване и превръщането ѝ в праисторическо царство. “Окрадоха им всичките инструменти”,  разказа пред местната медия за неволите на строителите директорът на музея Огнян Тодоров. По думите му това не е нов проблем. Често се налага да бъдат разгонвани клошари, заселели се на поляната точно зад музея. Има и проблем с циганите.  “Изкрадоха и изядоха всичко”, сподели с горчивина той, визирайки малкото езерце с костенурки и рибки край зала “Лотос”. Проблеми със сигурността доскоро имали и съседите им от ОП “Радостни обреди”, от вчера обаче младоженският дом е опасан с камери. Допълнително очакванията са с реализиране на дългоочаквания проект за Дондуковата градина паркът и зоната край музея да се сдобие с видеонаблюдение.    ", "date": "2018.08.12", "title": "Пловдивски цигaни нападнаха музей и изядоха декоративни рибки и костенурки"}
{"url": "http://www.classa.bg/%D1%81%D0%B2%D1%8F%D1%82/item/385352-%D1%86%D0%B5%D0%BD%D0%B7%D1%83%D1%80%D0%B0-%D0%B2-%D0%B8%D0%BD%D1%82%D0%B5%D1%80%D0%BD%D0%B5%D1%82-%D0%BC%D0%B8%D1%81%D0%B8%D1%8F%D1%82%D0%B0-%D0%B2%D1%8A%D0%B7%D0%BC%D0%BE%D0%B6%D0%BD%D0%B0%E2%80%A6", "text": "Никога не съм подозирал, че мога да сложа понятията “цензура” и “интернет” в един и същи контекст, що се отнася до нашата реалност. Винаги съм вярвал, че това са две взаимно изключващи се неща, поради естеството на глобалната мрежа, което е синоним на свобода и практически неограничена информация. Е, оказа се, че съм се заблуждавал. Връщам лентата близо 6 години назад, когато в края на сякаш вече далечната 2012-а година работех в една българска медия. Тогава тази медия беше преминала етапа на класически новинарски сайт и вървеше уверено към формат онлайн телевизия. Излъчвахме на живо в интернет различни събития (пресконференции, протести, конгреси), а също така поддържахме няколко коментарни предавания, където на живо в студио обсъждахме актуални събития, както в рамките на нашия екип, така и с най-разнообразни гости. Междувременно бяхме открили силата на социалните мрежи (конкретно Фейсбук), който за нас стана основен източник на бърза и достоверна информация. Даже стигнахме дотам, че всяка седмица канехме активни фейсбук-потребители с изразени позиции по злободневни теми да ни гостуват в едно от коментарните предавания. Няма да бъде пресилено да кажа, че тогава, заедно с още няколко на брой медии, бяхме сред новаторите в имплементирането на интернет и социалните мрежи в българската журналистика. По това време заявих в едно от предаванията ни, че цензурата и информационното затъмнение вече отиват безвъзвратно в миналото, благодарение на новите технологии, интернет и социалните мрежи. Дори и някой хипотетично да “запуши” всички конвенционални медии с цел дадена новина да не стигне до аудиторията, то тя ще се появи във Фейсбук (и/или Туитър) и оттам вече няма заглушаване. Логика, която към онзи момент изглеждаше непоклатима. И наистина, медиите, щат не щат, започнаха да се съобразяват със социалните мрежи и респективно, да публикуват “неудобни” новини. А тези, които въпреки всичко отказваха да го правят, се компрометираха в очите на аудиторията. Периодът 2013-2014 г. беше пикът на Фейсбук като фактор в българското политическо, обществено и медийно пространство. Появи се явлението “граждански репортер” – интернет-потребител, който, без да е ангажиран към някаква медия, “въоръжен” със смартфон и профил във Фейсбук, публикува новини с текст, снимки и/или видеозапис. Конвенционалните медии решително заложиха на социалните мрежи не само като източник на новини, но и като допълнителен канал за достъп до аудиторията. Даже към края на 2014 г. (когато се водеха преговори за съставяне на кабинета “Борисов” 2) се появи шегата, че България се управлява като Фейсбук група, тъй като водещите политици комуникират един с друг чрез статуси във Фейсбук… От известно време обаче усещането за цензура в интернет се настанява трайно в съзнанието на все повече потребители. Как стана така, че гореспоменатата идилия се заменя с деактивиране на профили заради публикувано мнение, което си е едно към едно цензура и тоталитарна репресия спрямо свободата на словото? Преди около половин година Марк Зукърбърг обяви, че Фейсбук предприема стъпки към връщане на първоначалната си функция на социална мрежа. Променен бе (за пореден път) алгоритъмът, който подрежда нюз фийда на потребителя, като с предимство излизат публикациите на други фейсбук-потребители, за които системата предполага, че имате жив контакт (или сте имали в миналото) за сметка на страниците на публични фигури и медии. От около три месеца насам пък страниците на новинарските агенции (включително на онези, които следвате) са допълнително “затапени” от спонсорирани публикации и рекламен спам (без значение, че никога не сте посещавали фейсбук-страниците на тези компании). Тоест, достъпът ви до тази статия (през социалната мрежа, при Гугъл е различно) е бил допълнително затруднен заради поредната промяна на политиката на Фейсбук. И ако всичко това води до все пак не толкова съществени неудобства, то едно друго явление набира особено голяма скорост през последните месеци – масовото деактивиране на фейсбук-профили на потребители. Десетки мои ФБ-приятели се оплакват, че техните профили са системно деактивирани от Фейсбук за определен период от време, като това ги принуждава да ползват резервни акаунти. Обяснението на компанията винаги е едно и също: публикували са съдържание, което не отговаря на “Стандартите на общността” на Фейсбук. Пълният текст на тези “Стандарти” можете да прочетете тук ( ), като в резюме може да се каже, че те не допускат: – разпространяване на съдържание, което се счита за неприемливо (кадри на насилие, порнография и т.н.) – “увреждащо поведение” спрямо други конкретни лица (заплахи, обиди или други твърдения, които могат да засегнат даден човек или да застрашат неговата безопасност). Привидно нещата изглеждат наред, само че има една подробност: никой от моите ФБ-приятели с временно или постоянно спрени акаунти не публикува екзекуции, педофилия, инцест или канибализъм. Всеки един от тях има активна гражданска/политическа позиция по дадени въпроси и е бил наказан за публикуване на мнение, което някой друг е решил, че нарушава “Стандартите на общността”. И ако първоначално под ударите на тази фейсбук-цензура попадаха основно потребители с по-остър език, които под въздействието на емоция може и да са изпуснали някоя не съвсем подходяща дума или фраза, то напоследък жертви на тази репресия се оказват и доста умерени хора. Включително такива, които отнасят бан заради статус от преди 3 или 5 години. Честно казано, нямам представа кога за последно са били актуализирани тези “Стандарти на общността”, но да те накажат за статус, който към момента на публикуване не ги нарушава, е тотален абсурд. Една част от “неподходящите” публикации биват докладвани от други потребители и впоследствие модераторите извършват санкция. Тук въпросът е към съвестта на тези интернет-доносници и възможността за преценка на съответните модератори, понеже много често решението дали дадена публикация отговаря на стандартите, или не, е доста субективно. (Отделно, питам се какво нищожество трябва да си, за да докладваш нещо, само защото на теб не ти харесва, че и на всичко отгоре да се гордееш с това. Тук аналогията с доносите от времето на комунизма идва от само себе си.) Съществува обаче и компютърна програма, която автоматично “филтрира” съдържанието във Фейсбук, като засича и докладва публикации по ключови думи – например, “негър” или “хомосексуалист” (вместо допустимите аналози “афроамериканец” и “гей”). Програмата обаче не може да улови контекста, в който “забранената” дума е спомената – тя просто директно докладва. След като може да докладва обаче, същата програма чисто технологично би могла и да налага санкцията. И ако се окаже, че някои потребители са баннати не от модератор, а от алгоритъм, то излиза, че живеем в някаква дигитална версия на “1984” на Джордж Оруел, в която някои думи са изначално изхвърлени от допустимия речник на фейсбук-потребителя. Нещо като “новговор”, само че не по идеологията “ангсоц”, а според SJW-разбиранията на тези, които ръководят социалната мрежа. В днешно време можеш да получиш 30-дневен бан за използване на думи като “дебил” и “кретен” (които са термини от медицината и не във всеки контекст са проява на “увреждащо поведение”). В същото време никой не санкционира потребители (включително цели страници), които възхваляват убийци като Тодор Живков и Ернесто “Че” Гевара. Макар че в “Стандартите” има текстове, засягащи масовите и серийните убийци. А отгоре на всичко, репресивният апарат на Фейсбук е странно индиферентен спрямо разпространителите на “фалшиви новини”. Което е истинският проблем на интернет- средата (но явно не и според Зукърбърг и компания)… Примерът на Фейсбук се следва и от други онлайн платформи като iTunes, Apple и Spotify, които в началото на седмицата цензурираха американския журналист Алекс Джоунс. Същият е известен със своите конспиративни теории. Но не беше ли идеята те да бъдат оборени, вместо да му се запушва устата? (Което така и не стана, защото аудиторията му се пренасочи към неговия собствен онлайн канал.) Стигнахме дотам, че социалните мрежи, които преди няколко години бяха по-свободна територия в сравнение с медиите, сега да е обратното. Доказателството за това го четете в момента. Защото този материал е публикуван безпроблемно в медия (при това с високи стандарти за стил, която не допуска нито “хашлашки” език, нито иносказателни обиди), а ако го бях написал във Фейсбук като статус или бележка, най-вероятно щях да получа бан.    ", "date": "2018.08.12", "title": "Цензура в интернет? Мисията възможна…"}
{"url": "http://www.classa.bg/%D1%81%D0%B2%D1%8F%D1%82/item/385353-%D0%BA%D0%B0%D0%B7%D0%B0%D1%85%D1%81%D1%82%D0%B0%D0%BD-%D1%83%D1%81%D0%BF%D0%BE%D0%BA%D0%BE%D0%B8-%D1%80%D1%83%D1%81%D0%B8%D1%8F-%D0%BD%D0%B8%D0%BA%D0%B0%D0%BA%D0%B2%D0%B8-%D0%B1%D0%B0%D0%B7%D0%B8-%D0%BD%D0%B0-%D0%BD%D0%B0%D1%82%D0%BE-%D0%B2-%D0%BA%D0%B0%D1%81%D0%BF%D0%B8%D0%B9%D1%81%D0%BA%D0%BE-%D0%BC%D0%BE%D1%80%D0%B5", "text": "Руският президент Владимир Путин присъства на V Каспийска среща на върха в Актау за подписване на конвенция за морето Не може и да става на въпрос за установяването на американски военни бази в Каспийско море, отсече министърът на външните работи на Казахстан Кайрат Абдрахманов пред Sputnik. \"Някои представители на руските медии и експертни общности нямат ясно схващане за реалните факти относно превозването на американски невоенни стоки през Казахстан\", обясни Абдрахманов. \"Става въпрос за търговско железопътно транспортиране на несмъртоносни товари през Казахстан, за да се продължат операциите за подкрепа на афганистанското правителство, което е нужно на цялата международна общност… Естествено, не може да става на въпрос за каквито и да е военни бази в Каспийско море“, заяви Абдрахманов. Външният министър добави, че маршрутът преминава през територията на още няколко държави и същият товар се пренася през руска, казахстанска и узбекистанска територия в периода 2010 – 2015 година. \"Всички правила и условия (в американско-казахстанското споразумение) са същите като споразумението, което беше в сила между Русия и САЩ. Това няма нищо общо с установяването на американски военни бази или такива на която и да е друга държава в Каспийско море“, заяви министърът. Интересите на всички държави с излаз на Каспийско море ще бъдат разискване по време на конвенцията за законния статут на морския басейн, включително и правата за поставяне на тръбопроводи и използването на природни ресурси, поясни той. \"Конвенцията има предвид интересите на всички страни по отношение на суверенните им права за използването на природните ресурси, както и поставянето на подводни кабели и тръбопроводи“, заяви Абдрахманов. В неделя лидерите на страните с излаз на богатото с петролни и газови залежи Каспийско море – Азербайджан, Иран, Казахстан, Русия и Туркменистан, се срещат в северозападния казахстански град Актау, за да подпишат споразумение за Каспийско море. По покана на президента на Казахстан Нурсултан Назарбаев президентът на РФ Владимир Путин ще присъства в Актау на V Каспийска среща на върха, предаде ТАСС. Основното събитие на срещата на каспийската петорка ще е подписването на Конвенцията за юридическия статут на Каспийско море, работата върху която се води от 1996 г.    ", "date": "2018.08.12", "title": "Казахстан успокои Русия: Никакви бази на НАТО в Каспийско море"}
{"url": "http://www.classa.bg/%D1%81%D0%B2%D1%8F%D1%82/item/385354-%D1%80%D0%B0%D1%81%D1%82%D0%B5%D0%B6%D1%8A%D1%82-%D0%BD%D0%B0-%D1%80%D1%83%D1%81%D0%BA%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0-%D1%81%D0%B5-%D1%83%D1%81%D0%BA%D0%BE%D1%80%D1%8F%D0%B2%D0%B0,-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE-%D0%BE%D1%82-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D0%BD%D0%B0-%D1%81%D0%B0%D1%89", "text": "В периода от април до края на юни брутният вътрешен продукт на Русия е нараснал с 1,8 на сто спрямо същия период от миналата година Растежът на руската икономика се ускорява, независимо от санкционния натиск от Съединените щати, съобщава Франс прес. По предварителни данни на Федералната служба на държавната статистика, в периода от април до края на юни брутният вътрешен продукт на Русия е нараснал с 1,8 на сто спрямо същия период от миналата година. Това е станало, въпреки че през април Съединените щати оповестиха икономически санкции срещу Москва, обвинявайки я в опит да манипулира президентските избори от 2016 година. По време на въпросните избори руската икономика беше все още в рецесия, но от 2 години вече расте, благодарение на поскъпването на петрола. Преди дни Вашингтон обяви, че ще ограничи продажбите на технологии за Русия в отговор на покушението над двойния агент Сергей Скрипал в Солзбъри. От Държавния департамент предупредиха, че след 3 месеца могат да последват нови, \"драконови\" мерки.    ", "date": "2018.08.12", "title": "Растежът на руската икономика се ускорява, независимо от санкциите на САЩ"}
{"url": "http://www.classa.bg/%D1%81%D0%B2%D1%8F%D1%82/item/385355-%D1%81%D1%80%D1%8A%D0%B1%D1%81%D0%BA%D0%B0%D1%82%D0%B0-%D0%BE%D0%BF%D0%BE%D0%B7%D0%B8%D1%86%D0%B8%D1%8F-%D1%81%D1%8A%D1%80%D0%B1%D0%B8%D1%8F-%D1%81%D0%B5-%D0%BD%D1%83%D0%B6%D0%B4%D0%B0%D0%B5-%D0%BE%D1%82-%D1%83%D1%81%D0%BA%D0%BE%D1%80%D0%B5%D0%BD%D0%BE-%D0%BF%D1%80%D0%B8%D1%81%D1%8A%D0%B5%D0%B4%D0%B8%D0%BD%D1%8F%D0%B2%D0%B0%D0%BD%D0%B5-%D0%BA%D1%8A%D0%BC-%D0%B5%D1%81-%D0%B8-%D0%BD%D0%B0%D1%82%D0%BE", "text": "Нужно е и решение на косовската криза, което няма да бъде написано в Москва, а ще е плод на договор между Белград и Прищина, както е нужна и промяна на регионалната политика, с която да се изтласка руското влияние от Босна и Херцеговина\" Сръбската опозиционна „Либерално-демократична партия\" (ЛДП) на Чедомир Иванович смята, че външният министър на страната Ивица Дачич е използвал посещението на официалния представител на руското Министерство на външните работи Мария Захарова в Белград, за да изпрати още веднъж послания за кавги със страните от Балканския регион и западните държави, предава македонската електронна медия „А1 Он\", цитирана от \"Фокус\". ЛДП смята, че с непремереното си поведение, Дачич е навредил на сръбските граждани, тъй като вместо да излезе с обръщение към гражданите, в което да се обяснят причините за визитата на Захарова, той „за кой знае кой път обезмисли позицията, на която се намира\", държейки се като посланик на Русия в Сърбия. „Антизападната истерия, с която обясни несправедливостта, виновна за пропадането на Сърбия, бе последвана от скандалната атмосфера на посещението, която по всичко личи, че трябваше да представи Сърбия като страна, през която руските чиновници се отбиват на минаване, за да изпратят послания, които през нашия гръб ги конфронтират със Запада, докато самите ние сме статисти без право да поставим на първи план собствените си интереси\", се казва в изявлението на ЛДП. Партията подчерта, че интересите на Русия не съвпадат с тези на Сърбия и министрите не може да изглеждат като руски говорители без достойнство. „Сърбия се нуждае от ускорено присъединяване към ЕС и НАТО. Нужно е и решение на косовската криза, което няма да бъде написано в Москва, а ще е плод на договор между Белград и Прищина, както е нужна и промяна на регионалната политика, с която да се изтласка руското влияние от Босна и Херцеговина\", подчертава фракцията. Дачич на вчерашната пресконференция с Захарова нарече Македония лицемерна, защото се противопоставя на промяната на границите с Косово, припомня македонската медия. „Как не ги е срам да говорят, че няма промяна на границите, тези, които ни бомбардираха, за да разрушат нашите граници? Как не ви е срам, лицемери? Това важи и за Македония, която призна независимостта на Косово и сега казва, че няма промяна на границите ... кутията на Пандора е отворена, да не си играят с нервите на Сърбия, тези, които мислят, че Сърбия е слаба\", заяви Дачич.", "date": "2018.08.12", "title": "Сръбската опозиция: Сърбия се нуждае от ускорено присъединяване към ЕС и НАТО"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/385356-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D1%81%D0%B5-%D0%B7%D0%B0%D0%BA%D0%B0%D0%BD%D0%B8-%D0%BF%D1%80%D0%B8-%D1%81%D0%BB%D0%B5%D0%B4%D0%B2%D0%B0%D1%89-%D1%81%D0%BB%D1%83%D0%B6%D0%B5%D0%B1%D0%B5%D0%BD-%D0%BA%D0%B0%D0%B1%D0%B8%D0%BD%D0%B5%D1%82-%D0%B2%D1%81%D0%B8%D1%87%D0%BA%D0%B8-%D0%BA%D0%B0%D0%B4%D1%80%D0%B8-%D0%BD%D0%B0-%D0%B3%D0%B5%D1%80%D0%B1-%E2%80%93-%D0%B2%D1%8A%D0%BD-%D0%BE%D1%82-%D0%B2%D0%BB%D0%B0%D1%81%D1%82%D1%82%D0%B0-%D0%B2%D0%B8%D0%B4%D0%B5%D0%BE", "text": "Надигна се вой, че служебното правителство освобождава високопоставени чиновници в някои ведомства, а сега излиза, че единственият грях на този кабинет е, че е оставил всички останали, посочи президентът \r\n Президентът Румен Радев изригна срещу опитите на ГЕРБ Димитър Желязков – Митьо Очите да бъде пришит на назначеното от него служебно правителство на Огнян Герджиков. \r\n Държавният глава е ядосан от твърдения на политици от управляващата коалиция и на близки до тях медии, че временният кабинет е дал обществена поръчка на охранителна фирма, свързвана с арестувания в Турция Желязков. \r\n „Тече кампания, която нагло се опитва да пришие Димитър Желязков - Митьо Очите, на служебното правителство, каза още Радев. Той припомни, че този човек е в криминалните хроники от години, а това няма как да стане без чадър от властта. Тези, които са сключили договорите с Желязков, са назначените от ГЕРБ чиновници в митницата, които служебното правителство остави непокътнати, каза президентът. Той посочи, че за да бъде подписано някакво споразумение, има процедури и срокове, за които е необходимо време, което също показва, че договорите с Желязков са планирани и подписвани от чиновници, назначени от втория кабинет Борисов. \r\n \"Надигна се вой, че служебното правителство освобождава високопоставени чиновници в някои ведомства, а сега излиза, че единственият грях на този кабинет е, че е оставил всички останали. Изводът е ясен - следващия път всички вън!\", посочи държавният глава. \r\n Румен Радев окачестви казуса с общинския съветник от Бургас Бенчо Бенчев и Димитър Желязков като пореден опит да се прехвърли проблем \"от болната на здравата глава\". Държавният глава напомни, че името на Бенчо Бенчев не фигурира под никаква форма в отчетите на предизборната му кампания, публикувани на официалната страница на Сметната палата. \r\n За модернизацията на флота и изобщо на въоръжените сили на страната властта действа все още мудно и нерационално, каза днес във Варна президентът Румен Радев, който участва в тържествата по случай 139-а годишнина на Военноморските сили. По думите му, ако и тази година се повтори сценарият от миналата - гръмки обещания, заделяне на средства и после блокиране на проектите, ще се потвърди тезата, че всъщност модернизацията е предлог да се осигурява бюджет, който да се трансформира в излишък. \r\n За изявлението на Зоран Заев за Илинденско-Преображенското въстание Радев посочи, че той не е чул извинение от македонския премиер. Написаното в социалните мрежи не е извинение, каза президентът. Той допълни, че за него е необяснимо, че българското правителство не реагира по тази тема както трябва. По думите на държавния глава е недопустимо и неприемливо евроатлантическата перспектива на Македония да става за сметка на българската история, идентичност и суверенитет. Не може дългосрочните интереси на страната ни да стават жертва на мимолетен политически пиар, посочи Радев. И допълни, че очаква от българското правителство ясно заложени параметри на нашите отношения с Македония. Имаме всички основания за допълнителен анекс към договора за добросъседство, и за включване на клаузи от него в преговорния процес на Македония за членство в ЕС, посочи държавният глава. \r\n По повод думите на министър-председателя на Република Македония Зоран Заев, че Илинденско-Преображенското въстание е македонско, президентът заяви, че българският народ не е получил извинение, а Зоран Заев впоследствие в социалните мрежи е посочил грешка, но без да коригира думите си. Румен Радев определи като необяснима липсата на адекватна реакция от страна на българското правителство. \r\n Държавният глава призова още изпълнителната власт да вземе ясно и категорично решение по повод бъдещето на обществената поръчка на Агенцията по безопасност на храните за препарати срещу чумата по дребните преживни животни. Румен Радев предупреди, че съмненията по казуса са породени от ясен симптом, показателен за работата на много ведомства и институции. \r\n      ", "date": "2018.08.12", "title": "Румен Радев се закани: При следващ служебен кабинет всички кадри на ГЕРБ – вън от властта! (видео)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385357-%D0%BF%D1%80%D0%B0%D1%89%D0%B0%D1%82-%D0%B2%D0%BE%D0%B5%D0%BD%D0%BD%D0%B8%D1%82%D0%B5-%D0%BD%D0%B0-%D0%BF%D1%81%D0%B8%D1%85%D0%B8%D0%B0%D1%82%D1%8A%D1%80-%D0%B7%D0%B0-%D0%BD%D0%B0%D1%80%D0%BA%D0%BE%D1%82%D0%B8%D1%86%D0%B8-%D0%B8-%D0%B0%D0%BB%D0%BA%D0%BE%D1%85%D0%BE%D0%BB", "text": "Прегледите задължителни за униформени, уловени с над 0,5 промила; Наказват ги дисциплинарно, ако получат заключение „психично здрав\" Военнослужещите, които злоупотребяват с алкохол или наркотици, отиват на преглед при психиатър. Там униформените ще бъдат проверявани за годността им да служат в армията. Това става ясно от изменение и допълнение в Наредбата за условията и реда за предотвратяване, контрол и установяване на годността за военна служа на военнослужещи при употреба на алкохол и наркотици, която вече е влязла в сила, пише „Монитор\". Задължително изследване за употреба на алкохол и/или злоупотреба с наркотични вещества ще се извършва в 8 случая. Това се случва при първоначално приемане на военна служба, на кандидатите във висшите военни училища, на кандидатите за служба в доброволния резерв. Проверка минават и военнослужещите, определени за мисии в чужбина 2 седмици преди заминаването им, както и при завръщането в страната на военните от операции и мисии в чужбина. За дрога ще се тестват и кандидатите за летателни и плавателни длъжности. На изследване ще се подлагат и военни, заемащи длъжности, свързани с управление на безпилотни самолети. При положителен резултат от тест за алкохол или наркотици военният трябва да отиде в най-близката МБАЛ на ВМА за вземане на проби за лабораторно изследване. Пробите се изпращат в специализираната химико-токсикологична лаборатория на ВМА, където се прави изследването. Ако е установена концентрация на алкохол в кръвта над 0,5 промила или употреба на дрога, командирът или ръководителят на военнослужещия го изпраща на преглед при психиатър във ВМА-София. При заключение „психично здрав\" началникът на военното формирование може да наложи дисциплинарно наказание на военнослужещия, но при установяване на заболяване той се насочва за военномедицинска експертиза за определяне годността за военна служба. Психологичната работа при случаи на употреба на алкохол и злоупотреба с наркотици е 3 месеца. В наредбата е описан алгоритъма стъпка по стъпка – процедури за установяване на индивидуални характеристики, водещи до предразположение на воннослужещия към нежелано поведение, свързано с употреба на алкохол или наркотици, най-малко веднъж седмично индивидуална психологична работа, групова най-малко два пъти месечно и т.н. Накрая се прави оценка на личностната стабилизация и вероятността от бъдещи прояви от рисково поведение, свързано с употребата на алкохол или дрога. В наредбата изрично е посочено, че при извършване на психологическата работа е необходимо да се спазват принципите на своевременност, реалистична оценка на ситуацията, конфиденциалност и прилагане на съвременните стандарти за добра практика.", "date": "2018.08.12", "title": "Пращат военните на психиатър за наркотици и алкохол"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385349-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D1%81-%D0%B3%D0%BD%D0%B5%D0%B2%D0%B5%D0%BD-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%BC%D0%B8%D1%82%D1%8C%D0%BE-%D0%BE%D1%87%D0%B8%D1%82%D0%B5-%D0%B8-%D0%B1%D0%B5%D0%BD%D1%87%D0%BE-%D0%B1%D0%B5%D0%BD%D1%87%D0%B5%D0%B2,-%D0%BF%D1%80%D0%B8%D0%B7%D0%BE%D0%B2%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%B4%D0%B0", "text": "Властта действа все още мудно и нерационално по отношение на модернизацията на флота и въоръжените сили. Това каза пред журналисти във Варна президентът Румен Радев, който участва в церемонията по повод 139-aта годишнина на Военноморските сили, съобщава \"Фокус\". \"Ако и тази година се повтори сценарият от миналата година - гръмки обещания, заделяне на бюджет и после блокиране на проектите, ще се потвърди тезата, че всъщност модернизацията е благороден предлог, за да се задели бюджет и после да се трансформира в излишък. Да се генерира излишък, който отново да се похарчи по неясни механизми и критерии\", заяви държавният глава.      След ритуала по присвояване на първо офицерско звание на випускниците от Висшето военноморско училище „Никола Йонков Вапцаров\" военнослужещи от Военноморските сили представиха елементи от операция по морска сигурност. Румен Радев разговаря с курсантите на висшето училище на борда на фрегатата „Дръзки\", откъдето наблюдава демонстрациите. Пред медиите той отбеляза, че това са прекрасни млади хора, с които страната ни може да се гордее. \"Можем да се гордеем с нашето Висше военноморско училище. Те поставиха някои въпроси, които ще разгледаме заедно с ръководството на Министерството на отбраната\", добави Румен Радев. Президентът коментира и вчерашното изказване на премиера Бойко Борисов, че Дунав и Черно море са зона на изключително тежък конфликт. Той призова да не „говорим за конфликти в Черно море\". \"Да, има конфронтиращи се сили по политически и икономически интереси, но нека не говорим за конфликти.      Всички държави полагат усилия да избегнат конфликтите в Черно море, както и нашите Военноморски сили. Нека не спекулираме\", призова държавният глава. Той изказа мнение и по скандала, който се разрази след изказването на македонския министър-председател Зоран Заев, че Илинденското въстание е македонско.      „Недопустимо е за мен и неприемливо евроатлантическата перспектива на Македония да става за сметка на българската история, идентичност и суверенитет\", отсече той. „Вие чухте ли, че има извинение, аз не чух. Това във Фейсбук не е извинение\", коментира държавният глава. „Той посочи за грешка, но не коригира думите си, а за мен е необходимо. Българското правителство не реагира така, както трябва\", каза още президентът. Румен Радев добави, че не може дългосрочните интереси на България да стават жертва на мимолетен политически ПР. „Очаквам от българското правителство ясно заложени параметри и откровено споделени по формален начин на нашите отношения с Македония. Имаме всички основания за добросъседство и за включване на клаузите от този договор, разбира се, разширени в глава 35-а от преговорния процес на република Македония в Европейския съюз\", посочи той. Във връзка с твърдението, че общинският съветник Бенчо Бенчев е участвал в кампанията му, Радев заяви, че подобно име не фигурира в неговата кампания. \"Тече паралелна кампания, която по най-нагъл начин се опитва да пришие Митьо Очите на служебното правителство. Пореден опит да се прехвърли проблемът от болната на здравата глава. Вече провериха отчетите в Сметната палата и такова име Бенчо Бенчев не фигурира в моята кампания. Нито го познавам, нито съм бил на гости у тях. Но тече една паралелна кампания, която по най-нагъл начин се опитва да пришие Митьо Очите на служебното правителство\", заяви Румен Радев. Той отбеляза, че Димитър Желязков е в криминалните хроники от години, а това няма как да стане без чадър от властта. \"Същите тези, които са сключили договора в митниците, кой ги е назначил тях? Тук се прави внушение, че само няколко дни, след като встъпва в длъжност, служебното правителство сключва този договор, но на практика назначените от ГЕРБ чиновници в митниците, които служебното правителство остави непокътнати, те лично подписват договори и нека не си правим илюзии - за да има договор, има си законови процедури и срокове, които трябва да се изпълнят. Това означава, че цялата процедура - от обявление до класиране и решение, е извършена от тези назначени от ГЕРБ чиновници по времето на кабинета \"Борисов 2\". Те сключват и договор. Вие помните какъв вой се надигна, че служебното правителство освобождава високопоставени чиновници в някои ведомства. Сега излиза, че единственият грях на служебното правителство е, че е оставило всички останали. Изводът е ясен - следващият път, ако има такъв, всички вън\", заяви държавният глава.", "date": "2018.08.12", "title": "Румен Радев с гневен коментар за Митьо Очите и Бенчо Бенчев, призова Борисов да..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385350-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BA%D0%BE%D0%BD%D1%82%D1%80%D0%B8%D1%80%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%B7%D0%B0-%D0%BC%D0%B8%D1%82%D1%8C%D0%BE-%D0%BE%D1%87%D0%B8%D1%82%D0%B5", "text": "Ако президентът е решил да води политическа война с партия ГЕРБ, това е негово право, друг е въпросът какъв дивидент би имал от това. Това каза пред журналисти във Варна министърът на финансите Владислав Горанов в отговор на днешното изказване на президента Румен Радев по отношение на обществената поръчка на Агенция \"Митници\", спечелена от фирма, свързана с Димитър Желязков. Владислав Горанов припомни фактите около обществената поръчка, обявена от Митница - Бургас през март 2016 година, приключила през февруари 2017 година. \"Цитираната напоследък фирма печели три от обособените позиции, свързани с охрана на две почивни бази и едно митническо бюро в Ямбол на обща стойност 2 520 лева за две години за охрана с технически способ. В случая въобще не намирам мотивите за толкова остра реакция от страна на държавния глава\", заяви Владислав Горанов. Той отбеляза, че независимо, че неговата политическа позиция, йерархично е доста по-надолу от тази на държавния глава, но е длъжен да защити колегите си от Министерството на финансите. \"През последните над 25 години в Министерството на финансите са назначавани и са работили само експерти. Ако позицията на президента е да атакува политически ГЕРБ, това е негово право на политик и държавен глава, въпреки че общото разбиране е, че и симпатизантите, и чиновниците на ГЕРБ са също граждани на България, които почитат и уважават българския президент. Ако той е решил да води политическа война с партия ГЕРБ, е негово право, друг е въпросът какъв дивидент би донесъл това\", заяви министър Владислав Горанов.", "date": "2018.08.12", "title": "Финансовият министър контрира президента за Митьо Очите!"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/385348-%D1%86%D0%B5%D0%BD%D0%B8%D1%82%D0%B5-%D0%BD%D0%B0-%D1%85%D1%80%D0%B0%D0%BD%D0%B8%D1%82%D0%B5-%D0%BD%D0%B0-%D0%B5%D0%B4%D1%80%D0%BE-%D1%81%D0%B5-%D0%B7%D0%B0%D0%BF%D0%B0%D0%B7%D0%B2%D0%B0%D1%82-%D0%BD%D0%B0-%D0%BD%D0%B8%D0%B2%D0%BE%D1%82%D0%BE-%D1%81%D0%B8-%D0%BE%D1%82-%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%BD%D0%B0-%D0%B0%D0%B2%D0%B3%D1%83%D1%81%D1%82", "text": "Индексът на тържищните цени /ИТЦ/, който отразява цените на хранителните стоки на едро, тази седмица остана без промяна на ниво 1,320 пункта, сочат данните на Държавната комисия по стоковите борси и тържищата /ДКСБТ/, цитирани от БТА. Миналото лято ИТЦ се понижи до 1,309 пункта, преди да започне да се повишава, както обикновено става всяка есен. Базовото ниво на индекса - 1,000, е от 2005 година. Доматите, отглеждани на открити площи поевтиняха тази седмица с 8,1 на сто и се продават по 1,25 лева за килограм. Краставиците поевтиняват с 0,9 процента до 1,15 лева средно за килограм. Картофите поевтиняват с 4,9 на сто и се търгуват по 0,58 лева за килограм на едро. Цената на зелените чушки пада с 16,2 на сто до 0,98 лева за килограм. Червените чушки поевтиняват с 7,6 на сто до 1,70 лева за килограм. Тиквичките поскъпват с 6,7 на сто до 0,80 лева за килограм. Морковите се търгуват по 0,85 лева за килограм. Ябълките поевтиняват с 6,7 на сто и се продават по 1,40 лв./кг. Прасковите поскъпват с 6,5 на сто до 1,15 лв./кг. Цената на дините пада със 6,9 на сто до 0,39 лв. кг, а пъпешите се търгуват по 1,00 лв./кг. Кравето сирене поскъпва с 0,7 процента и се търгува по 6,00 лв./кг; кашкавалът, тип \"Витоша\", се купува по 10,00 лв./кг, а олиото по 1,96 лева за литър. Каймата поскъпва с 0,7 на сто и се търгува по 4,53 лева за килограм. Пакетче краве масло от 125 грама се търгува за 2,35 лева. Пилешкото замразено месо поскъпва с 0,9 на сто до 3,99 лева за килограм на едро. Захарта поскъпва с 1,7 на сто и се търгува по 1,07 лв./кг, а брашното тип \"500\" поскъпва с 2,4 на сто и се продава по 0,84 лева. Яйцата се продават по 0,21 лева за брой на едро в края на седмицата.", "date": "2018.08.12", "title": "Цените на храните на едро се запазват на нивото си от началото на август"}
{"url": "http://www.classa.bg/%D1%81%D0%B2%D1%8F%D1%82/item/385340-%D0%BA%D0%B0%D0%BA-%D1%82%D1%83%D1%80%D0%B8%D0%B7%D0%BC%D1%8A%D1%82-%D0%BD%D0%B0-%D1%81%D0%B2%D1%80%D1%8A%D1%85%D0%B1%D0%BE%D0%B3%D0%B0%D1%82%D0%B8%D1%82%D0%B5-%D0%BC%D0%BE%D0%B6%D0%B5-%D0%B4%D0%B0-%D0%BF%D0%BE%D0%BC%D0%BE%D0%B3%D0%BD%D0%B5-%D0%BD%D0%B0-%D0%BF%D0%BB%D0%B0%D0%BD%D0%B5%D1%82%D0%B0%D1%82%D0%B0", "text": "На отдалечен тропически остров в Индийския океан мъж с женска перука се крие в храстите в продължение на часове. Въоръжен с въздушна пушка, той възнамерява да убие последните три оцелели екземпляри от екзотична островна птица. Това, колкото и странно да прозвучи, е новият път за закрила на околната среда. \"Обикновено виждате околната среда и предприемачеството да си дишат във врата. Тук обаче сме първите в подход, който обръща нещата\", казва министърът на туризма на Сейшелските острови Дидие Догли. Според модела на Сейшелите, както го нарича Догли, посещенията от туристи не вредят на околната среда, а категорично я подобряват. Звучи донякъде невероятно. Нуждите на глобалните пътешественици традиционно оставят сериозен отпечатък върху перфектните бели пясъци на крехка екосистема като тази на Сейшелите. Дори за най-отговорните туроператори обикновено въпросът е как да се ограничат щетите, които туристите оставят след себе си. Но тук е различно. Основите на идеята са се зародили на много от Сейшелските острови през 90-те години, най-вече Северния остров, купен от пионерите на екотуризма Wilderness Safaris през 1997 г. Компанията има отлична история в областта на екологията. Организирала е сафарита в Южна Африка, чрез които парите на туристите са били отклонявани към подпомагане на десетки застрашени видове и финансиране на проекти за закрила на околната среда. Сега вниманието им е преориентирано към една точка в островната група. Северният остров на Сейшелите някога тъне в пълен хаос. Изоставен е като кокосова плантация. Плъховете унищожават местните видове - тихоокеанските буревестници и белоопашатите тропически птици, които масирано са гнездели там.     Някога дом на хиляди гигантски костенурки, изведнъж там остават само три. Инвазивната флора и фауна с времето изместват местните растения и животни, включително редки ендемични видове, съществуващи само на Сейшелите. Wilderness решават да възстановят острова в някогашния му естествен блясък и да накарат свръхбогати туристи да платят за това. Планът е смел. Единадесет луксозни вили, всяка струваща на гостите по няколко хиляди евро на нощувка, са построени сред дърветата такамака и кокосовите палми, близо до белите плажове. Надеждите на компанията са най-богатите хора на света да бъдат привлечени от уникалния фактор на позитивното изживяване: извънреден лукс, пълна поверителност и тихо удовлетворение от това, че правят нещо позитивно за планетата. Носят се слухове, че семейство Клуни са били гости там поне веднъж. Твърди се, че и семейство Бекъм са отсядали там. Знае се със сигурност, че херцогът и херцогинята на Кембридж – принц Уилям и Кейт Мидълтън, са прекарали медения си месец на Северния остров.     \"Вместо да строят хотел и после да разкрасяват мястото с екзотични екстри, хотелиерите и инвеститорите в малки острови като Северния остров са обърнали целия модел\", казва Догли. Те премахват екзотиката и внасят ендемичните и местни видове, като ги правят атракция за туристите, отсядащи на острова. Министерството на туризма вече насърчава политиката \"един остров, един хотел\". Даден хотелски бизнес може да кандидатства за ексклузивен достъп до малко кътче от остров, който иначе е отреден за природен резерват на Сейшелите. Хотелът обаче трябва да харчи част от оборота си за възстановяване и подобряване на екологията на острова. Хотелиерът Андре Борг разказва, че в един момент след като пристигнал на един от островите започнал да се вслушва в неговия \"глас\". И посланието според хотелиера било ясно: \"Трябва да следваш това, което той ти казва. Бъдещето е в устойчивото развитие\". Борг наредил да не се използват пластмасови бутилки за вода в неговия хотел като последвал примера на еко-хотела на Северния остров. Вместо да плащат по 4,50 евро за бутилка, гостите сега безплатно си пълнят бутилки за вода за многократна употреба. Хотелските вериги, които работят на Сейшелите, вече се конкурират в областта на екологията като финансират резервати за корали и еко-рейнджъри. \"Има само 50 ножицоопашати прилепи в света\", казва Борг. \"23 от тях живеят в пещера на този остров. Никога не съм ги виждал, но трябва да ги защитим\", коментира хотелиерът. Закрилата и подобряването на околната среда изискват сериозен ангажимент. Има ги и неизбежните въпроси от рода на какво ще се случи, когато атрактивната еко-реторика на хотелския маркетинг вече не задоволява безстрастните изисквания за печалба на финансовия отдел.     Опитът на Северния остров е доказателство, че постигането на осезаема разлика може да отнеме десетилетия. През 90-те години основен приоритет е била премахването на плъховете от острова, но са били нужни два опита и осем години, преди собствениците да оповестят през 2005-а, че Северният остров най-после е изчистен от плъхове. Все още съществува строг контрол, за да се предотврати повторна инвазия на гризачите. Няма пристан: всеки сандък и кашон, пристигащ на острова, се пренася на ръка нагоре по плажа и се оставя в някое от запечатаните помещения, където всеки от тях се проверява индивидуално за плъхове. На Северния остров вече няма плъхове, няма ги и неприсъщите на екосистемата на острова забулени сови и котки, неразумно внесени от собственици на плантации в опит да се справят с плъховете. Така местните птици вече се завръщат. Ендемичните видове биват въведени постепенно, част от т.нар. проект \"Ноев ковчег\". Сейшелските белооки птици остават сред най-редките видове в света. След като Северният остров е бил обявен за свободен от плъхове, 25 от тях са били пренесени от една от малкото останали колонии. Миналата година популацията им на острова е достигнала поне 140, като има признаци за бързо нарастване. Успехът с белооките не се дължи само на премахването на плъховете. Той е свързан и със справяне с една от най-инвазивните и агресивни птици на планетата. Индийската майна е преименувана на обикновена майна, защото се е разпространила много отвъд изначалните си територии като е убивала и измествала местните птици в рамките на този процес. Внесена на Сейшелите от пирати и търговци, които се възхищавали на подобната на папагал способност на птицата да имитира човешки говор, тя се превърнала в такава заплаха, че се стигнало до началото на международна борба с този вид. От около 700 броят на тези птици днес е намален до едва три, разказва екологичният мениджър на Северния остров Тарин Хейвман. Затова и човекът се крие в храстите в женска перука – за да премахне вредните за местната екосистема птици, които някога други хора са довели на острова. Експертите твърдят, че майните могат да различават лица, дрехи и дори прически, така че е по-добре да бъдат проследявани под прикритие. А премахването на последните три птици е някак спешно. Едва след като то е факт на острова ще могат да бъдат внесени други ендемични птици, включително невероятно редкия сейшелски шама-дрозд. Тропическите птици и буревестници гнездят отново на острова. Броят на гнездата на зелените костенурки се е увеличил шесткратно за 20 години. Около 100 гигантски костенурки вече обикалят дружелюбно из платото. Повече от 30% от земята е преминала през процес на реабилитация, но може да са нужни над 50 години, само за да бъдат премахнати избуялите кокосови палми на острова. Въпросът е дали екологията все още ще е атрактивна за богатите тогава. Засега властите, бизнесът и еколозите говорят на един и същ език. Той изгражда завладяваща мелодия, чуваща се в чирикането на белооките птици, полюшващите се листа на дървото такамака и разбиващите се вълни на Индийския океан в крехките коралови рифове на Сейшелите. А след като веднъж я чуете, трудно ще е да премахнете тази песен от главата си.", "date": "2018.08.12", "title": "Как туризмът на свръхбогатите може да помогне на планетата"}
{"url": "http://www.classa.bg/%D1%81%D0%B2%D1%8F%D1%82/item/385341-%D0%BF%D0%B8%D1%81%D0%B0%D1%82%D0%B5%D0%BB%D1%8F%D1%82-%D1%83%D0%B1%D0%B8%D0%B5%D1%86,-%D0%BA%D0%BE%D0%B9%D1%82%D0%BE-%D0%B7%D0%B0%D1%81%D0%BB%D1%83%D0%B6%D0%B0%D0%B2%D0%B0-%D0%B4%D0%B0-%D1%83%D0%BC%D1%80%D0%B5-100-%D0%BF%D1%8A%D1%82%D0%B8", "text": "Заглавията на книгите му казват всичко, което трябва да знаете за него. В увода към романа си \"Престъпната тайна\" китайският писател Лиу Йонбяо споделя, че е започнал да пише нова криминална история със силен съспенс, посветена на серийна убийца с литературна дарба, която успява да избегне затвора. Работното заглавие - \"Красивата писателка, която убиваше\". Предполагаемата художествена измислица се оказа самата истина. Лиу беше арестуван през 2017 г. по обвинение в убийство на четирима души по особено жесток начин. Престъплението е извършено преди повече от 20 години, но доскоро оставаше неразкрито поради липса на доказателства. Преди няколко дни съдът в Хужоу произнесе смъртна присъда срещу китайския писател и негов съучастник. Двамата се признаха за виновни по обвинението за грабеж и четворно убийство. \"Чаках ви цяла вечност\", казва 53-годишният Лиу Йонбяо, когато полицаите се появяват пред дома му през август 2017 г. със заповед за арест. Роден в селски район на една от най-бедните провинции в Китай - Анхуей, Лиу се насочва към литературата, след като се проваля опитът му да постъпи в университет. Първият му разказ е публикуван в списание през 1985 г., а през 2013 г. е приет за член на Съюза на китайските писатели (ръководен от комунистическата партия). Пробивът му идва през 2005 г., когато е публикуван романът му \"Филм\". Малко по-късно пише книга на историческа тематика, която е адаптирана в телевизионен сериал с 50 епизода. През 2010 се появява \"Престъпната тайна\", която описва живота от гледната точка на няколко бедни фермери. Именно в началото на тази книга Лиу намеква за собствената си тайна - как да успееш да избегнеш наказанието, въпреки че си отнел живота на няколко души. Престъплението, за което той признава своята отговорност, е извършено на 29 ноември 1995 г., много преди да изгрее звездата му в света на белетристиката. Лиу и съучастникът му се настаняват в къща за гости в източния град Хужоу с целта да ограбят останалите посетители. Един от гостите, на чиято собственост посягат грабителите, обаче оказва съпротива. В отговор двамата нападатели го пребиват до смърт. За да прикрият следите си, те прибягват към още по-брутално престъпление - убиват възрастната двойка, която стопанисва къщата, заедно с 13-годишния им внук. Полицаите, които разследват случая през 90-те, стигат до задънена улица поради липсата на достатъчно доказателства. Следователите не успяват да проследят връзката между жертвите и убийците им. Къщата за гости няма камери за видеонаблюдание, а покойните й собственици не са поддържали регистър с информация за настанените лица. Така досието остава в архива в продължение на 22 години. Това, което помага на полицията най-после да стигне до извършителите, е напредъкът в технологиите за идентифициране на генетичен материал. На местопрестъплението е открита угарка от цигара, от която е извлечена ДНК на неизвестен индивид. Следователите проверяват хора от 15 китайски провинции в опит да локализират точния човек. Сравняват пробата с данни от над 60 000 души, за да открият съвпадение с род от фамилията Лиу в Нанлин, провинция Анхуей. След разговори с представители на семейството успяват да стеснят кръга на заподозрените до Лиу Йонбяо. Няколко месеца по-късно полицай под прикритие се запознава с Лиу и се представя за изследовател, който иска да проучи семейната му история. Полицаят убеждава писателя да му даде проба от слюнката си. Два дни по-късно Лиу е арестуван в дома си, след като тестът за съответствие с ДНК от цигарата се оказва положителен. Съучастникът му - 63-годишен предприемач от Шанхай - е задържан малко след това. В интервю за китайската CCTV Лиу казва, че убил наемателя в къщата за гости, защото смятал, че той е богаташ, от който могат да се присвоят значителни средства. Оказва се, че крадците успяват да вземат само часовник, пръстен и дребна сума, равняваща се на 1.50 долара. Самият Лиу признава, че убийствата са били толкова жестоки, че \"заслужава да умре 100 пъти\", за да изкупи вината си. Едва когато полицаите идват да го арестуват, той решава да признае пред съпругата си, че е живял с толкова мрачна тайна цели 22 години. \"Сега най-после мога да се освободя от психическия тормоз, който търпях толкова дълго\"", "date": "2018.08.12", "title": "Писателят-убиец, който \"заслужава да умре 100 пъти\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385342-%D0%BF%D1%8A%D1%80%D0%B2%D0%B8%D1%8F%D1%82-%D1%81%D0%B2%D0%B5%D0%B6-%D0%BF%D0%BE%D0%BB%D1%8A%D1%85-%D0%B2-%D0%BD%D1%80%D0%B1-%D1%81%D0%BB%D0%B5%D0%B4-1956", "text": "През 1968-ма, докато части на Българската армия се готвят да нахлуят в ЧССР по заповед от Москва, в София под лозунги за мир и дружба се провежда Световен младежки фестивал.  Но не всичко протича според очакванията.             В началото на Студената война съветската пропаганда се опитва по различни начини да разпространява сред младите поколения в целия свят както комунистическите идеи, така и разкрасени новини за живота при социализма. Един от най-дълготрайните проекти е Фестивалът на младежта и студентите, който се провежда през няколко години в столиците на страните от съветския лагер и Третия свят.     За столица на Деветия световен фестивал от 28 юли до 6 август 1968 г. е избрана София. Двата щаба на фестивала, ръководени от тогавашния шеф на Комсомола Петър Младенов (който в началото на 1990-те беше за кратко президент на България) и от зам.-шефа на Държавна сигурност Григор Шопов искат да превърнат събитието във витрина на успехите на НРБ. От пристигналите над 20 000 млади хора от 138 държави се очаква още да се обявят категорично против американския империализъм. Но плановете се объркват заради 400-членната делегация от Чехословакия.   Как ДС се бореше срещу идеите от Чехословакия   ДС събира подробна информация за чешките участници във Фестивала   Официална Москва никак не е щастлива от идеята за „социализъм с човешко лице\", която от началото на 1968 г. набира енергия в страната на чехите и словаците. Българската Държавна сигурност е наясно какви ще бъдат последствията, ако младежите научат от първа ръка за либерализацията на Дубчек, която среща огромна подкрепа в Чехословакия и в Западна Европа. Западните радиостанции вече от месеци информират за демократизацията в страната, за възстановената свобода на словото и премахнатата цензура. В ДС започват да пристигат доноси и за младежки брожения в София, които са отглас на събитията в ЧССР. Така например по време на импровизирана дискусия в Софийския университет студенти поискали - в духа на новите идеи от Прага - член на ЦК на БКП да дойде в университета и да им обясни защо децата на така наречените „активни борци\" ползват привилегии за влизане във ВУЗ и при назначенията след завършване. ДС арестува част от участниците в подобни дискусии, като трима студенти попадат в затвора, свидетелства шефът на Държавна агенция „Архиви\" Михаил Груев. Той напомня, че Тодор Живков е сред най-активните подстрекатели за обединена агресия на съветския блок срещу Чехословакия, за да бъде свалено ръководството на страната и да бъдат смазани реформите на Пражката пролет. ДС съзира опасността софийският фестивал да се превърне в младежка дискусионна трибуна за бъдещето на НРБ и на целия съветския лагер. Ето защо изпраща в Прага и Братислава свои агенти, прикрити като журналисти, за да получат от чехословашките служби за сигурност и от казионните комсомолски организации подробна информация за делегацията от ЧССР. Новините са повече от обезпокоителни. Оказва се, че с незначителни изключения гостите от Чехословакия са активни поддръжници на процеса на демократизация. Те са подготвили за София документи и анализи на Пражката пролет, сред които най-опасен за властта е прословутият манифест на чешките интелектуалци „2001 думи\". С пари на чехословашкото посолство в центъра на София е издигната трибуна за свободни изказвания и дискусии. Но печатните материали са конфискувани още на границата, а през първите дни на фестивала трибуната е унищожена по вандалски начин - въпреки протестите на чехословашката страна за нанесени материални щети от 60 000 крони. Допълнително от провинцията в София са командировани 1200 милиционери и 90 цивилни агенти, а в мероприятията по „охрана\" на фестивала се включва и армията с 1500 войници и бойна техника. От столицата принудително или „доброволно\" са изселени над 3000 бивши и настоящи „врагове на народа\".   Мерки срещу неподчинението   Пражката пролет от 1968 е потопена в кръв от армиите на Варшавския договор   „Чужденците отказват да контактуват с членовете на българската делегация на фестивала\", гласи една от оперативните информации на ДС. И в това няма нищо чудно, защото повечето български делегати са членове на доброволните отряди на МВР и не знаят чужди езици. ДС специално подбира „идеологически и физически здрави\" млади хора, чиято роля е да освиркват и да свалят от трибуните всеки оратор, който засегне честта на съветския лагер или постави под съмнение успехите и правилната му вътрешна и външна политика. Приоритетна цел на ДС са младежите от Чехословакия. На проявите, изказванията и „провокационното\" им поведение са посветени над половината от огромния брой донесения и оперативни разработки, които изготвят агентите на ДС, внедрени сред участниците във фестивала. ДС препоръчва на концертите да не се допускат до сцената чехословашки изпълнители, а на „хипита\" в делегацията да бъде забранено нощем да излизат от стаите си. Конфискувани са и позивите на чехите и словаците за дискусия по проблемите на младежта в комунистическите страни. Самата дискусия е успешно провалена - с помощта на отрядници и оркестър. „Документите на ДС, посветени на Софийския младежки фестивал през 1968, са трагикомична моментна снимка на НРБ по онова време. В тях става дума не само за насилието над неудобните участници, предизвикало протести и скандали, но и за многобройни кражби от храната и средствата, заделени за участниците. Независимо от същността, характера и резултатите от фестивала в София през 1968 г., трябва да се отбележи обаче, че заедно с Пражката пролет това е първият свеж полъх в НРБ в годините след Унгарската революция през 1956 г.\", заключава шефът на Държавните архиви Михаил Груев.", "date": "2018.08.12", "title": "\"Първият свеж полъх в НРБ след 1956\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385343-%D0%BA%D0%BB%D0%B5%D0%BC%D0%B0%D0%BD%D1%81-%D0%B0%D1%80%D0%B2%D0%B0%D0%B9-%D0%BF%D1%80%D0%B8%D1%80%D0%BE%D0%B4%D0%B0%D1%82%D0%B0-%D0%BB%D0%B5%D0%BA%D1%83%D0%B2%D0%B0-%D0%B1%D0%BE%D0%BB%D0%B5%D1%81%D1%82%D0%B8%D1%82%D0%B5-%D0%BD%D0%B0-%D1%86%D0%B8%D0%B2%D0%B8%D0%BB%D0%B8%D0%B7%D0%B0%D1%86%D0%B8%D1%8F%D1%82%D0%B0", "text": "Как растителните вещества в гората стимулират нашата имунна система? Кои свойства на природата могат да се използват в борбата срещу рака? Какъв е лечебният потенциал на общуването с животни? Как прекият контакт с природата влияе на нашите органи и клетки? Клеменс Арвай ни дава в „Природата лекува“ (Ера, превод Добромила Парушева, Ваня Пенева) достъпни и полезни насоки как да използваме лечебната сила на природата. Той цитира интересни случаи от практиката на свои колеги, лични преживявания и наблюдения, както и споделен професионален опит, за да илюстрира несравнимите терапевтични способности на природата. Арвай е активен привърженик на новата, революционна наука екопсихосоматика, която изразява тясната връзка между психиката, тялото и природата,като ясно заявява, че няма как хората да са здрави, ако не опознаят и пазят природата. Той разглежда различни аспекти на тази зависимост – човешкото здраве и природата, медицината и природата, лечебния код на природата – защо тя наистина лекува.     Клеменс Арвайе роден през 1980 година, инженер и биолог, завършил екология и приложна ботаника. Автор на няколко книги, в които акцентира върху лечебната връзка между човека и природата. „Природата лекува“ е интересна, полезна и интригуваща книга за всеки съвременен човек, независимо от това в какъв вид медицина вярва – академичната, алтернативната, аюрведичната, холистичната. Следва откъс. Отделянето от природата прави ли ни болни? Това дали човек е далекоглед, късоглед или с нормално зрение зависи от дължината на очната ябълка. Твърде късата очна ябълка води до далекогледство, твърде дългата – до късогледство. В „индустриалните държави“ късогледството бързо нараства. Това не може да се обясни само с наследственост. Както показват изследванията, късогледството еднозначно е свързано с това, че много от нас прекарват твърде малко време на открито. Човешкото око развива своята окончателна форма постепенно през детството, за да осигури правилно зрение. Този процес може да продължи до десет години, после не се очакват значителни адаптации. През първите години от живота си повечето деца са далекогледи, защото очната ябълка, измерена отпред назад, е твърде къса. Но в повечето случаи далекогледството се уравновесява чрез лещата, която при децата е по-еластична, отколкото при възрастните. Постепенно при растежа окото се доближава до правилното зрение. Очната ябълка расте на дължина, докато окото не започне да вижда нормално. То постепенно се приближава до своята форма посредством взаимодействието с околната среда. Как точно човешкият организъм реализира това грандиозно постижение, все още не е ясно. Късогледството възниква, когато очната ябълка расте твърде много на дължина. От клинични изследвания знаем, че естествената дневна светлина потиска твърде силния растеж на дължина на очната ябълка и така предпазва от късогледство.28 Тук отново се потвърждава правилото, което вече установихме за имунната система и коляното. За своето правилно „функциониране“ човешкият организъм има нужда от естествената си жизнена среда, т.е. средата, в която се е развивал в продължение на еони. Една от причините за бързото нарастване на късогледството следователно е фактът, че не само възрастните, но и децата прекарват твърде малко време сред природата и все повече време – в изкуствено осветени стаи. Това не е хипотеза, а факт, който се потвърждава и от това, че късогледството е много по-разпространено в градовете, отколкото в селски региони. В големите метрополиси като Токио почти 90 % от жителите са късогледи. Средно за индустриалните нации се достига до 35 % в международен мащаб, а някои статистики посочват дори по-голям процент на късогледите. Не само отсъствието на естествена дневна светлина е причина за късогледството. И децата, и възрастните все повече извършват в ежедневието си действия, за които окото трябва да работи от близко разстояние. При това четенето на книги определено е най-малкият проблем. Твърде често стоим пред компютъра, където окото се натоварва силно поради близката дистанция от монитора. Затова очните лекари препоръчват при работа на компютър постоянно да отместваме поглед през прозореца към отдалечени предмети. За това са особено подходящи дърветата, тъй като образът им въздейства лечебно, както вече знаем. Тъй като окото, като расте на дължина през първите десет години от живота, постепенно се доближава до истинското виждане, именно децата би трябвало да стоят възможно по-малко пред компютъра и да играят повече навън, където очите им срещат дневна светлина и където им се налага да се фокусират на различни разстояния. Това тренира окото по време на фазата му на растеж и му дава възможност постоянно да адаптира растежа си чрез взаимодействие с околната среда. Следователно опитът сред природата е важен фактор дори само за развитието на зрението на нашите деца. Но понастоящем детската активност се е изместила от вън вътре, а използването на компютри в училище се насърчава и изисква във все по-ранна възраст. Това очевидно препятства правилното развитие и противоречи на достиженията на еволюционната медицина. Фактът, че очите ни трябва да преминат изобщо през процес на адаптация през детството ни, също има еволюционни причини. В хода на развитието на живота на земята окото е възниквало в животинското царство многократно. Безгръбначни мекотели в морето, като октоподите и сепиите, действително имат подобно устройство на очите като нас, а именно леща, роговица и стъкловидно тяло. Но техните светлинни рецептори са обърнати към светлината. Това е по-добро устройство от нашето и на други безгръбначни. Нашите рецептори се намират, опростено казано, на задната страна на ретината, т.е. върху повърхността, която е най-отдалечена от светлината. Светлината трябва да премине през кръвоносните съдове и нервните пътища на ретината. Те хвърлят сенки, които нашия мозък тепърва трябва да отстрани, за да може да възникне картина без смущения. Следователно нашето око по някакъв начин е вградено „наобратно“. Освен това по-добре конструираното око на октопода, сепията и т.н. е възникнало еволюционно от едно нагъване на кожата, докато при нас, гръбначните, се е образувала издатина на междинния мозък, от която се е образувало окото ни. Т.е. окото е част от нашата централна нервна система. Поради специалното устройство и обратното разположение на светлинните рецептори има фаза на настройване през първите години от живота на човека. Друг медицински пример за това как нашето еволюционно минало става значимо за медицината, е затлъстяването. Някога да сте се питали защо сладките въглехидрати като захарта са така обичани и защо толкова много хора обичат да ядат мазно? Явно захарта и мазнините предизвикват някакъв неутолим глад за още при мнозина от нас. Едно очевидно и ясно обяснение на еволюционната теория твърди, че богатата на енергия храна е била дефицит за нашите предци през каменната епоха. Било е жизненоважно да се развие желание за това и да се търси вкусовото преживяване от богати на енергия вещества. Захарта и мазнината съдържат особено много енергия. Днес живеем в епохата на презадоволеността, когато хранителната промишленост преследва своите комерсиални интереси. Тя употребява архаичния модел на консуматора съвсем съзнателно, за да получи печалба. Особено рафинираната захар и мазнината могат да предизвикат един вид поведение на зависимост. Нашият „организъм от каменната ера“ просто не е пригоден за индустриални хранителни стоки. Полезното за нашите предци предпочитание към богати на енергия храни напълно се проваля в индустриалната епоха. Последиците от това са наднормено тегло, натрупване на мазнини в областта на корема, високо кръвно налягане, нарушения в мастната обмяна, както и диабет тип 2, известен също като diabetes mellitus Type 2. Тези болести на цивилизацията, които лекарите наричат общо „синдром на благосъстоянието“, без съмнение са свързани с навиците на хранене, които са далеч от обстоятелствата, към които някога се е адаптирал човешкият организъм. Към това се добавя и липсата на движение, като още един рисков фактор. Нашето тяло еволюционно е било подложено на редовно движение, не на седене и стоене часове наред. Синдромът на благосъстоянието в медицинските среди се смята за значим рисков фактор за калцирането на ставите и сърдечен инфаркт. Изследвания на медицината за човека и природата показват, че дори и лекото движение и разходки в гората водят до понижаване на кръвното налягане, а при диабет тип 2 – до понижаване на нивото на кръвната захар. Вдишването на дървесните терпени стимулира образуването на присъщи на тялото вещества, които го защитават. При тези случаиоще веднъж става ясно, че наред с вредните влияния и навици, които днес допълнително ни въздействат, и липсата на редовен контакт с природата играе роля при възникването на болестите.", "date": "2018.08.12", "title": "Клеманс Арвай: Природата лекува болестите на цивилизацията"}
{"url": "http://www.classa.bg/%D1%81%D0%B2%D1%8F%D1%82/item/385344-%D0%BB%D0%B8%D0%B4%D0%B5%D1%80-%D0%BD%D0%B0-%D0%B0%D0%BB%D1%82%D0%B5%D1%80%D0%BD%D0%B0%D1%82%D0%B8%D0%B2%D0%B0-%D0%B7%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B7%D0%B0-%D1%81%D1%82%D0%B8%D0%B2-%D0%B1%D0%B0%D0%BD%D1%8A%D0%BD-%D1%82%D1%83%D0%BA-%D0%BD%D0%B5-%D0%B5-%D0%B0%D0%BC%D0%B5%D1%80%D0%B8%D0%BA%D0%B0", "text": "Един от лидерите на крайнодясната партия \"Алтернатива за Германия\" - Александър Гауланд, отхвърли опитите на бившия главен политически стратег на предизборната кампания на Доналд Тръмп - Стивън Банън, да създаде широк популистки алианс, който да промени изоснови Европейския съюз. \"Тук не е Америка, интересите на европейските крайнодесни партии са доста различни\", заяви Гауланд в интервю за вестникарската верика \"Функе медиенгрупе\". той призна, че другият лидер на \"Алтернатива за Германия\" - Алис Вайдел, се е срещала с Банън, но за себе си отхвърли възможността за сътрудничество с него. Банън обяви публично планове да обедини популистите в Европа, за да спечелят те поне една трета от местата в Европарламента на изборите идната пролет. \"Алтернатива за Германия\" очаква догодина да стане най-силната формация в поне две източни германски провинции - Саксония и Бранденбург.", "date": "2018.08.12", "title": "Лидер на \"Алтернатива за Германия\" за Стив Банън: Тук не е Америка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385345-%D0%B5%D1%82%D0%BE-%D0%BA%D1%8A%D0%B4%D0%B5-%D1%81%D0%B5-%D0%B2%D1%8A%D1%80%D1%82%D0%B5%D1%88%D0%B5-%D0%B0%D0%BB%D1%8A%D1%88-%D0%B2%D0%B5%D1%80%D0%B8%D1%88%D0%B0-%D0%BF%D0%BE-%D0%B2%D1%80%D0%B5%D0%BC%D0%B5%D1%82%D0%BE-%D0%BD%D0%B0-%D1%81%D0%BE%D1%86%D0%B0-%D1%81%D0%BD%D0%B8%D0%BC%D0%BA%D0%B8", "text": "Не че и сега няма битаци покрай всички по-големи български градове, но тържищата от този тип избуяха във времето на социализма. Някои мурафети ги копирахме от Ориента, други – от Полша. Битаците бяха народният мол, в който човек можеше да компенсира всички дефицити от нармаговете на плановата икономика, където и с трън да се завъртиш, нямаше да закачиш много стока. Класика на класиките, разбира се, беше битакът в Димитровград. Там клиентът, който често бе и продавач, можеше да намери всичко – от игленика на бай Мюмюн от Розино до тунингованата лада седмица на старшина Рядков от Трудовец. „Тука, бате, не е магазин. Нема етикети, нема чорбаджии. Ти си казваш цената, аз си казвам цената. И че се разбереме като братя.      Ти си българин, аз съм циганин, голема работа. Важното е да се върнем вкъщи с пари в джеба. А и ти да си доволен. Дай си лапата. А така...\". Това е типичният мухабет от алъш-веришния разговор пред сергията върху походно легло или върху чердже, опнато направо върху разкаляната земя. Битпазарът всъщност носи името си от „битата\" цена. Много преди да се появят вносните стоки от СССР, републиките, Турция и Китай, по родните битаци се търгуваше предимно със стоки втора употреба или със стегнати и отремонтирани ВиК, елчасти и уреди, които бяха дефицит.      Помня като ученик как се прехласвах по дънките „Леви Щраус\" и „Райфъл\". Тях човек можеше да ги придобие от някой роднина в западната чужбина или ако намери долари, за да влезе в магазините на „Кореком\". Трудна работа. На битака до КАТ в Пловдив обаче един тарикат, шивач от местната Аджисан махала, взе да вади копия на оригиналите, които си бяха суперменте. Меря аз едни такива гащи, а байчото вика: „Купувай бе, момче – ориджинал джинс, сам съм ги шил\". Софийският битак пък открай време си е в квартал „Малашевци\". Столичаните с по-дълъг стаж помнят обаче, че по време на реалния социализъм, преди да се определи това място в „Малашевци\", битакът се събираше между новата сграда на театър „София\" в парка „Заимов\" и булевард „Сливница\".      По всички родни битаци открай време има и регламентирани наеми на сергии. Те са обикновено по 2 лева уж за поддръжка на района. Над 70 процента от идващите на битака са роми, като понякога пристигат и сръбски цигани с по една кола стока. Сред множеството винаги обикаля възрастна ромка със забрадка и тика количка с термоси с кафе, чай, семки, фъстъци. Продава още кюфтета, които боде с вилица от една голяма тенджера. По кьошетата има и бира – за фон на чалгата. Ако искаш да си разчистиш мазето или тавана, товари и право на битака. Книги, картини, стари велосипеди, фенери, обувки, чанти. Откакто избухна демокрацията обаче, пазарната икономика взе да се опитва да естетизира и тия пространства. Така оригиналният битакаджия е изтикан в ъгъла за сметка на вкарания в схема с отчисления търгаш, на когото се предлага тенекиено-алуминиева стъклена барака. А ширпотребата от Чайна и Капалъ чарши съвсем удуши родната стока. Стоките и преди, и сега условно могат да се разделят на няколко големи групи. Първата – това са вехториите. Например железни кревати, чамово черчеве, посуда. Втората група са инструментите. Има стари и ръждясали дрелки, флексове, режещи дискове, триони, комплекти с гаечни ключове. Цени – от 4-5 до 10, най-много 15 лева. Наред с тях обаче се продават и неупотребявани инструменти. Електрониката е отделна група. Има си и техника на пазаруването. Ако забележиш нещо интересно, отмини поне на 10 крачки, а после леко-леко се върни. Загледай стоката пак, после пак отмини на 5-6 крачки. Така привличаш вниманието на продавача. Не бързай да го заговаряш. Отначало са важни жестът и физиономията на лицето ти. Чакай, докато шаранът налапа куката!", "date": "2018.08.12", "title": "Ето къде се въртеше алъш-вериша по времето на соца (СНИМКИ)"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/385346-%D1%81%D0%BF%D0%B5%D0%BA%D1%83%D0%BB%D0%B0%D1%86%D0%B8%D0%B8%D1%82%D0%B5-%D0%B7%D0%B0-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%B8-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8-%D0%BC%D0%B5%D1%80%D0%BA%D0%B8-%D0%BD%D0%B0%D0%B4%D0%B2%D0%B8%D1%81%D0%B2%D0%B0%D1%82-%D0%BD%D0%B0%D0%B4-%D1%82%D1%83%D1%80%D1%86%D0%B8%D1%8F", "text": "Отчаяните мерки могат да се доловят във въздуха в Турция - търговските зали са изпълнени с разговори за спасителна програма от Международния валутен фонд (МВФ) и възможни мерки за капиталов контрол. В сърцевината на нещата обаче има вакуум. Централната банка и правителството до голяма степен запазват мълчание, наблюдавайки как валутата в страната потъва до рекордно ниски стойности, а САЩ налагат санкции срещу Анкара, заплашвайки да последват още. Лирата достигна до най-ниската си стойност спрямо долара за близо десетилетие в понеделник, а доходността по 10-годишните държавни ценни книжа нарасна над 20% до най-високата си стойност някога, посочва Bloomberg в свой материал. Нещата „ще останат така, докато централната банка не се ангажира с безусловното увеличаване на лихвените проценти и ги задържи високи, докато инфлацията не се обърне\", посочва Хенрик Гулберт, стратег към Nomura International Plc. „Пазарът се нуждае от такъв сериозен ангажимент\", допълва още той. И все пак тишината от Анкара – резултат от изборите през юни, които дадоха на президента Реджеп Ердоган почти абсолютна власт при оформянето на политиките на страната – е оглушителна. Ердоган е твърд критик на по-високите лихви и инвеститорите се притесняват, че той може да се окаже пречка пред по-нататъшното увеличение на лихвените проценти. „Много е трудно да се предвиди смяна на посоката от страна на властите\", казва на свой ред Пер Хамарлунд, главен стратег за развиващите се пазари към SEB в Стокхолм. „Моментът, в който Турция ще бъде принудена да се обърне към МВФ за помощ наближава\", категоричен е той. Лирата поддава на напрежението Лирата започва да се огъва под тежестта на един от най-големите дефицити по текуща сметка сред развиващите се пазари и инфлация, която нараства все повече. От юли насам тя е три пъти по-голяма от целта на централната банка, което от своя страна води реалния лихвен процент до под 2% - най-ниското ниво от декември насам. И макар инвеститорите да настояват за значително увеличение на лихвените проценти от централната банка, то все повече нараства консенсусът, че ще е необходимо много повече от парична политика, за да се обърне посоката на течението.     „Ще бъде шок по един или друг начин – или политически шок, или макроикономически шок, или комбинация от двете\", посочва Кристофър Гранвил, управляващ директор на EMEA. Подслаждане на ситуацията Според него обаче начинът за „подслаждане на горчивия залък\" би бил „политическо сдобряване със Запада\", което до голяма степен ще „облекчи болката\". В понеделник Турската централна банка увеличи достъпа на банките до ликвидност в долари с 2,2 млрд. долара – опит да се облекчи натискът върху лирата. Валутата успя да компенсира част от загубите си, само за да падне до нови рекордно ниски стойности след това, тъй като инвеститорите възприеха хода като доказателство, че ръцете на централната банка са вързани. Сривът на лирата не е удар само по потребителското доверие и портфейл, но също така тласка корпоративните баланси към ръба. Компаниите, които са взимали големи заеми в чуждестранна валута, сега са изправени пред нарастващо бреме заради потъването на лирата. Компаниите седят върху пасиви в чужда валута на стойност от 337 млрд. долара при недостиг от 217,3 млрд. долара спрямо активите, по данни на централната банка. Разходите по кредити на банките също нарастват, като в рамките на година предстои падежът на дългове за над 100 млрд. долара. Капиталовият контрол се превръща във все по-голям риск, след като властите не дават признаци за насочване към по-традиционни политики, посочва Шамайла Кан от AllianceBernstein. Но това, от което лирата наистина има нужда, е „независимост на централната банка, твърда фискална политика и програма от МВФ\", посочва още тя.", "date": "2018.08.12", "title": "Спекулациите за извънредни икономически мерки надвисват над Турция"}
{"url": "http://www.classa.bg/%D1%81%D0%B2%D1%8F%D1%82/item/385347-%D0%B8%D1%80%D0%B0%D0%BD-%D1%89%D0%B5-%D0%B8%D0%BC%D0%B0-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%B8-%D1%81%D1%8A%D0%B4%D0%B8%D0%BB%D0%B8%D1%89%D0%B0-%D0%B7%D0%B0-%D0%BA%D0%BE%D1%80%D1%83%D0%BF%D1%86%D0%B8%D1%8F", "text": "Иранският върховен лидер аятолах Али Хаменей одобри предложението на съдебната власт за създаването на специални съдилища, които да наказват корумпирани служители, предадоха Асошиейтед прес и Ройтерс. Предложението на съдебната власт е те да могат да съдят всички държавни служители, заподозрени за финансови престъпления, включително военни, и да могат да произнасят и смъртни присъди. Аятолах Али Хаменей, цитиран от агенция ИРНА, призова за бързо и справедливо правосъдие от новите съдилища, след като главата на съдебната власт заяви, че страната е изправена пред икономическа война. Риалът се обезцени почти наполовина от април насам под заплахата от американски санкции и при засилено търсене на долари сред редовите иранци, опитващи се да спасят спестяванията си. Централната банка и съдебната власт обвиниха външни врагове - САЩ, Израел, Саудитска Арабия и противници на правителството, живеещи в изгнание - за срива на националната валута и рязкото поскъпване на златните монети. Властите съобщиха, че над 40 души, сред които бивш заместник-управител на централната банка, са арестувани за финансови престъпления, наказуеми със смъртна присъда. \"Сегашните особени икономически условия представляват икономическа война\", заяви главата на съдебната власт аятолах Садек Амоли Лариджани в писмо до Хаменей, с което поиска създаването на специални съдилища, които бързо да решават дела за финансови престъпления. Хаменей се съгласи с предложението, като заяви в отговор: \"Целта (им) трябва да бъде да наказват виновните в корупционни икономически практики бързо и справедливо\". Новите Ислямски революционни съдилища да бъдат учредени за срок от две години с право да наказват с максимални присъди \"онези, които корумпират икономиката\", като правото на обжалване бъде ограничено, предложи аятолах Лариджани в писмото, прочетено по държавната телевизия.  Междувременно иранският Съвет на пазителите на конституцията одобри мерки, приети от парламента, които трябва да съгласуват националната система със световните разпоредби срещу прането на пари, съобщи държавната агенция ИРНА, цитирана от Ройтерс. Иран се опитва да въведе стандартите на Групата за финансови действия (Financial Action Task Force - FATF), междуправителствена организация за борба с прането на пари и финансирането на тероризма, с надежда да бъде изваден от черния списък, заради който някои международни инвеститорите не са склонни да работят с Техеран. През юни работната група посочи, че Иран има срок до октомври да въведе необходимите реформи или ще се сблъска с последици, които могат да отблъснат още повече инвеститори от страната, вече засегната от връщането на американските санкции по-рано тази седмица. Консервативни депутати се противопоставиха на законодателството с твърдение, че то ще отслаби иранската финансова подкрепа за съюзници като ливанското движение Хизбула, определяно от САЩ като терористична организация.", "date": "2018.08.12", "title": "Иран ще има специални съдилища за корупция"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385339-%D1%85%D0%BE%D1%80%D0%BE-%D0%B7%D0%B0-%D0%B3%D0%B8%D0%BD%D0%B5%D1%81-%D1%81%D0%B5-%D0%B8%D0%B7%D0%B2%D0%B8-%D0%B4%D0%BE-%D1%81%D0%B5%D0%B4%D0%B5%D0%BC%D1%82%D0%B5-%D1%80%D0%B8%D0%BB%D1%81%D0%BA%D0%B8-%D0%B5%D0%B7%D0%B5%D1%80%D0%B0-%D0%B2%D0%B8%D0%B4%D0%B5%D0%BE", "text": "Най-голямото планинско хоро се изви днес край Бъбрека от Седемте рилски езера. В него участваха над 400 танцьори, както и много граждани. С планинското хоро организаторите от фондация ”Нашият дом е България” ще кандидатстват за рекорд на Гинес. \r\n В инициативата се включиха 7 фолклорни танцови състави, облечени в носии от 7-е етнографски области у нас. \r\n Още от сутринта ансамблите посрещаха туристите край всяко от езерата, създавайки празнично настроение. По обяд те се събраха на голямата поляна край петото езеро – Бъбрека, където танцьорите “изписаха” България. Това стана пред разгънат на поляната край езерото български трибагреник, дълъг 25 метра. \r\n", "date": "2018.08.12", "title": "Хоро за Гинес се изви до Седемте рилски езера (ВИДЕО)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385337-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%BD%D1%8F%D0%BC%D0%B0-%D0%BF%D0%BE%D0%BD%D1%8F%D1%82%D0%B8%D0%B5-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B2%D0%B0-%D0%B2-%D1%82%D1%83%D1%80%D0%B8%D0%B7%D0%BC%D0%B0", "text": "Вицепремиерът Валери Симеонов с ресор туризъм не се интересува от туризма в България, но успешно имитира интерес чрез изобилно отразени медийни акции. Горчивата истина е, че той няма понятие какво се случва в сектора. Симеонов не прави и най-малък опит да навлезе в същинските проблеми, нито да предложи подход за разрешаването им. Темата за туризма му е напълно чужда и доказателствата за това са разпръснати из цяла България и в частност в онези места, които би трябвало да са туристически привлекателни, разпознаваеми, уникални, самобитни и ярки. Повече от десетилетие световната тенденция върви към туризъм на преживяванията. Това неясно определение е свързано с желязна конкретика: всичко от мига на пристигането трябва да е посветено на безупречна организация, която да даде на всеки гост на страната възможност да запечата в паметта си и в достатъчно кадри незабравима ваканция. Всяка спънка по пътя го разочарова. А у нас препъването е с напълно физически измерения: паднали скали, пропаднали пътища, липсващи пътища, липсващи указателни табели, липсващи карти, липсващи служители. Изобщо – едни големи, трайни и традиционни липси, които превръщат българския туристически продукт в боза. Защо вицепремиерът трябва да е с отношение и към прехраната на туристите, след като съществува БАБХ? С отношение към пътната инфраструктура, след като съществува МРРБ? С отношение към водния цикъл, към състоянието на транспортните средства, опазването на исторически и архитектурни обекти? Защото туристическият продукт не е тоалетната, която той откри на границата, а всичко, което всеки гост на страната получава от мига на пристигането си до самото му заминаване. Време е вицепремиерът Валери Симеонов да разбере каква е ролята му в ресора. Министрите създават политики в поверения им сектор. Политиките представляват създаването на цялостна визия за развитието в дадена област, изготвянето на план за действие и възлагането на етапите на това изпълнение на конкретни изпълнители. Институцията, под чиято шапка се провежда политиката, чрез активно работещи хора задължава всички институции, чиято дейност пряко и непряко се отразява на дейността – в случая на туризма, да изпълняват навременно и компетентно всяка стъпка, която гарантира качеството на продукта. Министрите не са инспектори: те не броят тонколони, не газят по плажовете и не броят чадъри; не проверяват ресторантско меню за закуска, не проверяват дали гидовете на туристически обекти са на работните си места; не съветват правителството да бъде официално нарушен закон – например да бъде разрешено пушенето, защото и без това се пуши. Политиките, зад които застава вицепремиерът, би трябвало да представят дългосрочен план и дават насоки на всички играчи в бизнеса на какво да акцентират, какво да очакват, как да се развиват, какво ще се търси след пет години, след десет години. И той го прави с ясното съзнание, че по този начин държавата ще участва в световен процес. Докато всеки участник в туристическата индустрия у нас обаче разчита единствено на собствените си сили и се справя сезон след сезон, само благодарение на върлия си инат и способност да оцелява, няма абсолютно никакво значение колко чадъра са преброени, колко кабела на тонколони са изтеглени. Горчивата истина е, че бизнесът няма идея накъде върви индустрията. Или поне в България тя вече сериозно изостава зад Македония, стои на светлинни години зад Гърция, не може да достигне културата на обслужване на Турция, започва да прикляка зад Румъния, макар румънците да са най-многобройните чужди туристи у нас – 1,9 милиона, срещу 566 хил. руснаци, например. Никой не може да каже къде сме ние. Пресен пример. Пример с аромат на пот, мръсни памперси и още нещо… Огромна авария за два дни спира водоподаването в Поморие в първите дни на август. Местното население, по данни на Националния статистически институт (НСИ), възлиза на около 14-15 хил. души. Националната статистика мълчи по въпроса колко са туристическите легла в морския град – такива данни просто липсват, но в Бургас са отчетени 134 хил. легла. В пика на водната кризата, по средата на втория ден от бизнеса коментират пред Флагман.бг, че е драматично важно 250-те хил. гости на града възможно най-скоро да се сдобият с вода. Ситуацията отваря няколко теми и всяка от тях е остра и болезнена:     Малцина ще си спомнят, че когато Росен Плевнелиев бе министър на регионалното развитие, той отказа да даде старт на градежа на пречиствателни станции по морето, докато не стане ясно каква е легловата база. През 2018 г. отчетната бройка все още изостава с няколкостотин хиляди до няколко милиона легла? Никой не може да каже. Всъщност това е загадка за територията на цяла България. В същото време някои от уникалните географски и исторически обекти в страната са практически недостъпни освен за верижна техника. Върху тях се срутват скали, дървета, отварят се пробойни, свличат се цели пътни платна, пропадат мостове. Селищата се обезлюдяват, защото дори да са уникални, те са недостъпни. Създаването на политики в туризма означава изсветляване на бизнес, чийто сив сектор варира в широките граници между 40 и 80 процента. Означава целенасочена работа за защита правата на работещите в този гигантски сектор, който поне на хартия осигурява около 14 на сто от БВП. Всеизвестна тайна е криенето на осигуровки, договорите на няколко часа, а служителите работят по 12-14 часа на ден. Всичко е известно. Затова е нелепо, когато министър тръгва като инспектор и върши едно мъничко, мъничко нещо, на фона на сектор, който се клати на глинени крака. Няма значение дали тегли жици или брои чадъри, проверява колко преместваем е някой обект или открива гранична тоалетна. Цялата индустрия оцелява благодарение на локални инициативи, които обаче се бият с други подобни; имитации съсипват качествени начинания. Няма кой да проследи спазването на Закон за туризма, в който още преди години ясно беше разписано, че България трябва да бъде разделена на девет туристически региона и те да създават обща политика по представянето си. Все още непостижима задача е създаването на правила в сферата на къмпингуването.  Публикация във Фейсбук от преди седмица на случаен посетител на бунгалата на Камчия гласи:  Ето това без държавна политика няма да се промени никога. И за целта не е нужен вицепремиер, който нахлува сред бунгалата с брадва и ги посича заради позорния им вид, а от твърдо въвеждане на практики, които гарантират качество и смисъл на инвестициите в този вид туризъм.  Все още е напълно непостижимо изграждането на велотрасета и места за колоездачи в България, в резултат на което страната ни е напълно изключена от европейските карти за велопътешествия – индустрия, която генерира около 60 млрд. евро годишно в рамките на ЕС. Между другото, Сърбия е част от тези трасета. Колко нелепа е ситуацията в туристическия бранш става ясно на международните римски игри в Италия, където българите участват с един отбор, събран между любители на древната история от няколко града. За потрес на „римляните“ от други държави, нашият отбор започва да се „самоизбива“ на градски принцип – тези от морето мразели другите от Дунава и пред смаяните очи на „врага“ се „намушкали“ едни други. Това е обобщението на цялата ни индустрия – противоборство, взаимна ненавист, кокошкарски трикове, укриване на данъци. И ако един вицепремиер, който стои по ранг след премиера на държавата, не знае как да използва експертния потенциал на своето ведомство, то той или е пропуснал да си осигури експерти, или не знае, че те служат за подсигуряване на политиката му. А засега такава Валери Симеонов не е демонстрирал.  Политиката в туризма означава също да бъде взето ясно решение по какъв начин България се представя на световните туристически борси и дали ще продължи порочната практика страната ни да е представена от туроператори, които подписват договори за пълнене на чартъри и с един досаден национален щанд, скучен като комсомолска рецитация? Отвъд самата България е нейният образ пред света. Логично е вицепремиерът да разработи политиките, които да изградят ясен, конкретен и твърд ангажимент с дипломатическите мисии и културните институти, там, където съществуват. Но това също не се случва. Очаква се от мисиите да бъдат ентусиазирани и да правят това, защото е редно. Политика в тази област обаче не съществува. Какъв е тогава смисълът от вицепремиер с ресор „туризъм“? Със същия ефект би могъл да бъде „космонавтика“. Крайният резултат е един и същ. Е, поне никой няма да държи сметка на космонавтите в колко часа са си пуснали музика.  ", "date": "2018.08.12", "title": "Валери Симеонов няма понятие какво се случва в туризма"}
{"url": "http://www.classa.bg/%D1%81%D0%B2%D1%8F%D1%82/item/385338-%D1%80%D0%BE%D1%82%D1%88%D0%B8%D0%BB%D0%B4-%D0%B5-%D0%BE%D0%B1%D0%B5%D0%B7%D0%BF%D0%BE%D0%BA%D0%BE%D0%B5%D0%BD-%D0%BE%D1%82-%D0%BD%D0%BE%D0%B2%D0%B8%D1%8F-%D1%81%D0%B2%D0%B5%D1%82%D0%BE%D0%B2%D0%B5%D0%BD-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8-%D1%80%D0%B5%D0%B4", "text": "Джейкъб Ротшилд изрази обезпокоеност от текущото положение на глобалната финансова система, създадена след Втората световна война.     Банковият банкер-милиардер посочва кризата между САЩ и Китай и войната в еврозоната като ключови проблеми, поставили под заплаха икономическия ред. „ През 9/11 и по време на финансовата криза от 2008 година силите на мира работиха заедно с общ подход. Днес сътрудничеството е много по-сложно. Това поставя под заплаха следвоенния икономически ред и реда на обезпечаване на сигурност“  – предупреди Ротшилд в коментарите си към резултатите от полугодието на инвестиционното си доверие. В икономиката поствоенният ред обикновено се отнася към  системата за управление на паричните средства , която доведе до ръста на долара на САЩ като доминираща валута. „В създалата се ситуация нашата политика са заключава в това да поддържаме ограничен достъп до котируемите акции и да внасяме нови задължения с голямо внимание“ – добави Ротшилд. Инвестициите на Roth Capital в Rothschild имат исторически нисък 47-процентен дял на фондовия пазар. Банкерската династия е обезпокоена от това, че 10-годишния (ръст на акциите) на фондовия пазар може да завърши. „Цикълът се намира в своята 10-та позитивна година, която е най-дългата в историята. Сега виждаме някои области на по-слаб ръст; действително МВФ неотдавна предсказа известно забавяне“ – каза инвестиционният банкер. Ротшилд посочи  „потенциално разрушителните“  нива на дълга в Европа и търговските войни като сериозен проблем за световната икономика. Той добави, че „ . По думите на Ротшилд, липсата на съгласувана международна реакция на глобалните предизвикателства е малко вероятна в епохата на популистките и протекционистки лидери, такива като президента на САЩ Доналд Тръмп.     ПП След като и Якоб бил вече “загрижен”, значи нещата 100% вървят в правилната посока", "date": "2018.08.12", "title": "Ротшилд е обезпокоен от новия световен икономически ред"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/385329-%D0%B3%D0%B5%D0%BE%D1%80%D0%B3%D0%B8-%D0%B8%D0%B2%D0%B0%D0%BD%D0%BE%D0%B2-%D0%BE%D1%82%D0%BA%D0%B0%D0%B7%D0%B0-%D1%81%D1%80%D0%B5%D1%89%D0%B0-%D1%81-%D0%B3%D0%BB%D0%B0%D0%B2%D0%BD%D0%BE%D0%BA%D0%BE%D0%BC%D0%B0%D0%BD%D0%B4%D0%B2%D0%B0%D1%89%D0%B8%D1%8F-%D1%81%D0%B8%D0%BB%D0%B8%D1%82%D0%B5-%D0%BD%D0%B0-%D0%BD%D0%B0%D1%82%D0%BE-%D0%B2-%D0%B5%D0%B2%D1%80%D0%BE%D0%BF%D0%B0", "text": "Скапароти се срещна с премиера Зоран Заев и с министъра на отбраната Шекеринска, но не и с президента Иванов, който е и върховен командващ на македонските въоръжените сили. След поканата за присъединяване, която НАТО изпрати на Македония, две делегации на Алианса, оглавявани от главнокомандващия силите на военния блок в Европа и директора за европейските партньорства на НАТО Джеймс Маккей, пристигнаха на посещение в балканската страна, но държавният глава Георги Иванов не прие нито едната от двете делегации, предава скопската електронна медия „Нова ТВ\". Скапароти се срещна с премиера Зоран Заев и с министъра на отбраната Шекеринска, но не и с президента Иванов, който е и върховен командващ на македонските въоръжените сили. От кабинета на държавния глава, в отговор на въпрос на „Нова ТВ\" защо президентът не се е срещнал с високопоставения гост, отговориха, че тези дни са били единствените възможни за почивка в дневния му ред.", "date": "2018.08.12", "title": "Георги Иванов отказа среща с главнокомандващия силите на НАТО в Европа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/385330-%D0%B1%D0%BE%D1%80%D0%B8%D1%81%D0%BE%D0%B2-%D0%B4%D1%83%D0%BD%D0%B0%D0%B2-%D0%B8-%D1%87%D0%B5%D1%80%D0%BD%D0%BE-%D0%BC%D0%BE%D1%80%D0%B5-%D1%81%D1%82%D0%B0%D0%B2%D0%B0%D1%82-%D0%B7%D0%BE%D0%BD%D0%B0-%D0%BD%D0%B0-%D0%B8%D0%B7%D0%BA%D0%BB%D1%8E%D1%87%D0%B8%D1%82%D0%B5%D0%BB%D0%B5%D0%BD-%D0%BA%D0%BE%D0%BD%D1%84%D0%BB%D0%B8%D0%BA%D1%82", "text": "Много усилия трябва да полагаме българските политици на всички нива, да не се допуснат в Черно море военни действия, посочи премиерът Силен е този политик, който върне живи и здрави войниците и не ги вкарва във война. Добра война няма, има герои – да си ги запазим живи и здрави. Това каза министър-председателят Бойко Борисов, който участва в тържественото събрание по случай 139-годишнината от създаването на Военноморските сили на Република България във Варна. Той посочи, че международната обстановка е много сложна и призова политиците на всички нива да работят за недопускането на военни действия в Черноморския регион. \"Дунава и Черно море стават зона на изключителен конфликт и много усилия трябва да полагаме българските политици на всички нива, да не се допуснат в Черно море военни действия. Подготвени сме, но ролята на тази подготовка е да бъде възпирана възможността за конфликт. Ще използваме цялата си дипломация и енергия да ги запазим и само да участваме в учения\", каза министър-председателят Борисов. Премиерът подчерта, че страната ни е горда с Военноморските ни сили и с всички, които служат в Българската армия. Той отбеляза отличното представяне на българските военни в мащабните учения с международно участие и в съюзническите операции. \"Провеждат се международни учения, които се поверяват в ръцете на български офицери и те се справят повече от прекрасно\", заяви Борисов. В тържественото събрание участваха командирът на Военноморските сили контраадмирал Митко Петев и началникът на отбраната генерал-лейтенант Андрей Боцев.", "date": "2018.08.12", "title": "Борисов: Дунав и Черно море стават зона на изключителен конфликт"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385331-%D1%80%D0%B0%D0%B4%D0%B5%D0%B2-%D1%84%D0%BB%D0%BE%D1%82%D1%8A%D1%82-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BE%D1%82%D1%81%D1%82%D0%BE%D1%8F%D0%B2%D0%B0-%D0%BC%D0%BE%D1%80%D1%81%D0%BA%D0%B8%D1%8F-%D0%BD%D0%B8-%D1%81%D1%83%D0%B2%D0%B5%D1%80%D0%B5%D0%BD%D0%B8%D1%82%D0%B5%D1%82-%D0%B8-%D1%81%D0%B0%D0%BC%D0%BE%D1%87%D1%83%D0%B2%D1%81%D1%82%D0%B2%D0%B8%D0%B5%D1%82%D0%BE-%D0%BD%D0%B8-%D0%BD%D0%B0-%D0%BC%D0%BE%D1%80%D1%81%D0%BA%D0%B0-%D0%BD%D0%B0%D1%86%D0%B8%D1%8F", "text": "Непрекъснато нараства значението на Черноморския регион, преплитат се много и често конфронтиращи се геополитически и икономически интереси, посочи президентътВоенният ни флот трябва да отстоява нашия морски суверенитет, нашите интереси, традициите и самочувствието ни на морска нация. Това каза президентът Румен Радев по време на церемонията по повод 139-aта годишнина на Военноморските сили, предаде радио „Фокус\" – Варна. Държавният глава прие строя на почетния караул, след което се проведе тържествена церемония по награждаването на випускниците от Висшето военноморско училище „Никола Йонков Вапцаров\". „За мен е удоволствие да ви поздравя по случай тържествения акт по присвояването на първо офицерско звание на випускниците от „Випуск 2018″ на Висшето военноморско училище „Н. Й. Вапцаров\". С годините морската Алма матер се утвърди като авторитетен център за подготовка на офицерски кадри за Военноморските сили и кадри за гражданското корабоплаване и морската индустрия. Днес най-старото техническо учебно заведение в България може да се гордее със своите богати академични традиции и високи постижения, резултат от висок професионализъм и компетентност, от упоритост и всеотдайност на ръководството и преподавателите на Висшето военноморско училище. Използвам случая да изразя своето уважение към личния състав на училището за енергията, ентусиазма, с които са приели тази важна родолюбива мисия – да изграждат и възпитават достойни българи, истински лидери и професионалисти, да усъвършенстват непрекъснато формите и методите на обучение и материалната база, издигайки ги до водещите световни стандарти, да пазят и развиват нашите морски традиции и дух\", заяви в словото си държавният глава. Румен Радев се обърна и към випускниците. „Убеден съм, че днешния ден сте го чакали с огромно нетърпение и вълнение. Бъдещите нови успехи и победи са пред вас, ще имате и много бурни дни, и предизвикателства, в които романтиката във вашата красива професия ще отстъпва на заден план\", посочи Румен Радев. Непрекъснато нараства значението на Черноморския регион, в който се преплитат много и често конфронтиращи се геополитически и икономически интереси, посочи президентът. Радев се обърна към курсантите и им каза, че трябва да решават задача в сложна обстановка, със стара техника, в условията на остър дефицит на материални ресурси. „На вашето поколение се пада една от най-важните мисии - да въведете, да внедрите и да разгърнете пълните възможности на новата техника, която нашите Военноморски сили заслужават и която трябва да постъпи на въоръжение в най-скоро време. Носете пагоните, които днес получихте с достойнство и чест. Всичко друго могат да ви отнемат, но вашата офицерска чест и достойнство можете само и единствено вие да предадете. Никога не го правете и помнете, че да си български офицер не е просто професия, а призвание и дълг пред Отечеството. Бъдете горди наследници на славното дело на нашите предци, които отдадоха живота си за свободата и независимостта на България. Честит празник и на добър час!\", каза още държавният глава Румен Радев. След ритуала по присвояване на първо офицерско звание военнослужещи от Военноморските сили представят елементи от операция по морска сигурност. Румен Радев разговаря с курсантите на висшето училище на борда на фрегатата „Дръзки\", откъдето наблюдава демонстрациите.", "date": "2018.08.12", "title": "Радев: Флотът трябва да отстоява морския ни суверенитет и самочувствието ни на морска нация"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385332-%D1%81%D0%B0%D0%BC%D0%BE%D1%83%D0%B1%D0%B8-%D1%81%D0%B5-%D0%B1%D0%B8%D0%B2%D1%88%D0%B8%D1%8F%D1%82-%D0%B7%D0%B0%D0%BC-%D0%B2%D1%8A%D1%82%D1%80%D0%B5%D1%88%D0%B5%D0%BD-%D0%BC%D0%B8%D0%BD%D0%B8%D1%81%D1%82%D1%8A%D1%80-%D1%80%D1%83%D0%BC%D0%B5%D0%BD-%D0%B0%D0%BD%D0%B4%D1%80%D0%B5%D0%B5%D0%B2", "text": "В късния след обяд вчера се е самоубил бившият зам.-министър на МВР Румен Андреев. Ужасът се е случил в семейната вила в \"Щъркелово гнездо\" над София, съобщи за Епицентър.бг съпругата му Валентина Агаина. В късния след обяд вчера се е самоубил бившият зам.-министър на МВР Румен Андреев.  Ужасът се е случил в семейната вила в \"Щъркелово гнездо\" над София, съобщи за Епицентър.бг съпругата му Валентина Агаина. \" Не мога да повярвам! Няма нормална логика, която да го накара да посегне на живота си\", изплака пред медията ни Валя Агаина. Нищо не подсказвало, че Андреев ще посегне на живота си. В събота сутринта той, както обикновено, отишъл на лов с приятели. Върнал се обаче малко по-рано от обичайното - към 14.30 часа и легнал веднага са си почива. Към 18.00 часа съпругата му отишла да го събуди, той с голяма неохота станал. \"Едвам, едвам се вдигна\", каза Агаина. Тя го помолила да отиде да купи хляб от магазина в селото, излялзла навън да прибере прането от простора и в един момент чула изстрел. Като се върнала във вилата, го видяла проснат на земята в хола, оплискан в кръв. Обезумяла Агаина изтичала до съсед лекар. Когато докторът го видял, само казал: \"Той вече няма нужда от мен\". В последните години Румен Андреев страдаше от тежко заболяване на тазобедрената става, придружено с нетърпими на моменти болки. Взимаше болкоуспокоителни лекарства, но все по-често прибягваше до алкохола. Съпругата му го е молела да спре с пиенето. \" , не спира да нарежда Валентина Агаина.   Тя търси мотив или повод - какво точно е накарало съпругът ѝ да посегне към пистолета. Чуди се, защо се е върнал толкова рано от лов, допуска, че още тогава той не се е почувствал добре.  разказва Агаина. Веднага се обадила в полицията, първо доши от 8-мо РПУ, после от СДВР, накрая от Съдебна медицина. До 5 часа сутринта продължил огледът и разследването. Няма съмнение, че е става въпрос за самоубийство, но на трупа ще бъда направена аутопсия. Румен Андреев е роден през 1951 г. в София, завършил е право. В системата на МВР е от 1977 г. като следовател трета степен в Главно следствено управление. От 1979 до 1992 г. е преназначаван последователно на длъжностите \"старши следовател\" и \"главен следовател\", а след това - като началник на отдел \"Престъпления срещу националната сигурност\". От 22 декември 1994 г. е зам.-директор на Националната следствена служба (НСлС). Званието \"полковник\" му е присъдено през 1995 г. Назначен е за зам.-вътрешен министър през 2005 г.    ", "date": "2018.08.12", "title": "Самоуби се бившият зам.вътрешен министър Румен Андреев."}
{"url": "http://www.classa.bg/%D1%81%D0%B2%D1%8F%D1%82/item/385333-%D0%BD%D0%BE%D0%B2%D0%B8%D1%8F%D1%82-%D0%BF%D1%80%D0%B5%D0%B2%D1%80%D0%B0%D1%82-%D0%B2-%D1%80%D1%83%D0%BC%D1%8A%D0%BD%D0%B8%D1%8F-%E2%80%93-%D0%B8%D0%BB%D0%B8-%D0%BA%D0%B0%D0%BA-3-%D1%81%D0%BE%D1%80%D0%BE%D1%81%D0%BE%D0%B8%D0%B4%D0%B8-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D0%BF%D0%BE%D0%B8%D1%81%D0%BA%D0%B0%D1%85%D0%B0-33-%D0%BE%D1%82-%D0%BC%D0%B5%D1%81%D1%82%D0%B0%D1%82%D0%B0-%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0%E2%80%A6", "text": "Случващото се в Румъния се адмирира от част от българите, те правят паралели с нас, и с това защо тук няма такива протести, които да “изметат Бойко Борисов”. Ще ви отговоря защо – защото тук Сорос си е на власт (чрез Бойко Борисов) и няма защо да го сменят. В Румъния не е точно така, и там има постоянен процес на опити правителство, спечелило с огромна преднина (60%), да бъде свалено. Протестът в Румъния е доста циничен, и е направо наглост изобщо да се обявява за “демократичен”. Според неговите искания, в името на “борбата с корупцията”, трябва да се преформатира политическата система, да се премахнат 2-те камари на парламента и пр. Но най-важната част от искания са от 300 нови депутати, 100 да се избират от румънците зад граница. Това е абсолютен нонсенс от демократична гледна точка, защото на румънските избори, не повече от 3% от гласувалите са от чужбина. Ситуацията е сходна на тази в България, в която много малко от емигрантите изобщо се интересуват какво става тук, а повечето изобщо не гласуват. Тези, които гласуват обаче, са доста гръмогласни, и подкрепят основно така наречените “психо-десни”, под различна форми – Реформатори, сини коалиции, Да, България и пр. Поради факта, че тези гласове са доста малко, въпросните партии дори не са в парламента. Представете си обаче какво би станало, ако с конституционна промяна се гарантира, че една трета от депутатите се избират от българите в чужбина… Тогава Христо Иванов, кръгът “Капитал”, Лукарски и всевъзможни бутафорни герои, ще вземат лъвския пай от тези 80 депутата. Например 60 бройки. И това ще се случи, като с общ брой гласове, те ще са около 4%, без да е сигурно, че ще прескочат. Намирате ли това за логично? Е, точно това искат в Румъния. Искат изкривена демокрация, при която едно нищожно малцинство ще доминира в политиката. Това демокрация ли е? В момента, също както и тук – с Христо Иванов, всичко в Румъния се върти около “борбата с корупцията”. Тя е знамето. Но истината е, че там борбата с корупцията се изроди в едно ново СЕКУРИТАТЕ, възроди се тайната полиция на Чаушеску. Всяка година милиони хора – дори не политици, са подслушвани. Така наречената “борба с корупцията” изби във всевъзможно следене и изнудвания на политици. Т.е. самите борци с корупцията се превърнаха в най-корумпираните от всички. Управляващата партия, поддържана и от по-малки партии, иска да сложи край на това. Защото резултатът не е анти, а е про-корупционен. И откакто това започна, започнаха и “протестите”. Истината е, че Сорос е овладял тяхната “борба с корупцията” и чрез нея назначава и уволнява политици. Същото искат да направят у нас Христо Иванов и компания. Но там са успели. Сега обаче властта прави реформи и лека-полека разпуска новото СЕКУРИТАТЕ. И Сорос мобилизира всичко възможно, за да предотврати това. Ако хипотетично румънската диаспора в чужбина, масово започне да гласува, тя по естествен път ще увеличи броя свои депутати в парламента. Има около 6 милиона румънци зад граница, ако се явят на избори, ще получат исканите 100 депутата (ако парламентът стане 300). Но това не се случва. В чужбина гласуват 300-400 хиляди румънци максимум. А вътре гласуват 10-12 милиона. Е, точно това иска Сорос – с тези 300-400 хиляди, които са негови поддръжници, да контролира една трета от парламента. Всъщност, ако хипотетично “насила” някак бъдат накарани всички румънци в чужбина да гласуват, не е сигурно, че ще пуснат за Сорос. За него пуска само това малцинство от емигрантите, което той иска да наложи. Ако по този начин завземат една трета от парламента, то с помощта на малки соросоидни партии вътре в Румъния, могат да получат и относително мнозинство. И да съставят “правителство на малцинството”, ако останалите партии не са единни. А за Сорос няма по-добро от правителство на малцинството, съставено от него – не само че е негово, но е и слабо, и може лесно да го контролира или сменя. Ето това е цялата работа в Румъния. Истината е, че с пари и организация се правят протести, които застрашават властта. Само с народна воля трудно се случват – трябва голяма искра от типа на наглостта на монополите в края на Борисов-1. Срещу Борисов, Сорос няма да вдигне бунт, защото си е негов човек. Приема мигранти, дърпа ни към Еврозоната, въоръжава ни със скъпо западно оръжие. За какво да го сваля? Борисов може да го свали единствено народът, но кога ще се пробуди, никой не знае. Всъщност Сорос дори налива пари, за да го приспива постоянно – със сладки приказки за икономически растеж, супер успешно председателство и с изграждането на култа към личността на Бойко Борисов. Ако успеят да вземат властта в Румъния, ще видите, че после всичко ще утихне. Корупцията няма да се пребори, дори ще удари нови висини (както е сега при ГЕРБ), но няма да има хора по площадите… Вторият план на събитията е решаващият, него гледайте, а не цирковете по площадите, и раздуването им медиите на същия този Сорос…", "date": "2018.08.12", "title": "Новият преврат в Румъния – или как 3% соросоиди официално поискаха 33% от местата в парламента…"}
{"url": "http://www.classa.bg/%D1%81%D0%B2%D1%8F%D1%82/item/385334-%D1%82%D0%BE%D0%B9-%D0%B5-%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%8F%D1%82-%D0%BF%D1%80%D0%B5%D0%BC%D0%B8%D0%B5%D1%80-%D0%BD%D0%B0-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F", "text": "Как ви се струва това Журналистът Шон О‘Грейди изразява мнението, че бившият външен министър Борис Джонсън ще бъде следващият премиер на Великобритания, описвайки причините и предпоставките за този вариант, подлагайки на критика и самия Джонсън. „Мисля, че можем да видим какъв е замисълът на консерваторите по отношение на Борис Джонсън. Също така мисля, че можем да видим какъв е и замисълът на Борис Джонсън по отношение на консерваторите. Имам и потъващото чувство, че, някак си, по това време следващата година, той ще бъде министър-председател. Трябва да се изправим пред тази перспектива“, пише О‘Грейди. Отново се споменава за противоречивото изказване на Джонсън, който сравни мюсюлманските жени във Великобритания носещи бурки, с „пощенски кутии“ и „банкови обирджии“. Заради това изказване Консервативната партия е започнала „разследване“, но според автора това е заради напускането на Джонсън, който оставя партията си доста „хилава“. О‘Грейди все пак смята, че това разследване ще даде редица политически предимства на Консервативната партия. Първо, това ще даде на Борис Джонсън процес, така че случаят да не бъде разглеждан накратко и замитан под масата. Второ, ще отнеме достатъчно дълго време, така че всички да забравят за изказването и то да не бъде на дневен ред. Трето, консерваторите могат да избегнат всякакви неудобни въпроси с удобното „е, нали знаете че коментарите на Борис са обект на вътрешно разследване, така че не мога наистина да коментирам повече или да добавя нещо към думите на министър-председателя, освен че трябва да сме внимателни с езика си“. По някое удобно време в края на лятото това разследване тихомълком ще приключи със становище за това, че писанията на Джонсън са зле посъветвани, безвкусни и обидни и напълно цензурирани, но че няма да бъде изритан от партията, смята британският журналист. „Ние знаем какво е замислил Борис (Джонсън). Той промени възгледите си върху практически всичко, от миграцията (либерал като кмет на Лондон, не толкова сега) до правата на „ЛГБТ“ обществото и климатичните промени. През последните години той се превърна от забавен евроскептик в твърдолинеен „ши*ан бизнес“ привърженик на напускането на ЕС. Причината за всички тези маневри, и другото, е че единственото нещо, в което Борис Джонсън наистина вярва, е Борис Джонсън и неговата ясна съдба да бъде министър-председател. Ако е подходящо за целите му и го приближи на стъпка по-близо до „Номер 10“, той ще предложи бурките да станат задължителни“, пише О‘Грейди. Това, според него, прави Борис Джонсън толкова опасен – пластичността на вярванията му. Авторът на статията дори отива до там да го сравнява със знакови британски премиери като Дейвид Лойд Джордж и Уинстън Чърчил. Според него само отчаяни времена – и в двата случаи войни – могат да докарат подобни хора до върха. И сега е такова време. О‘Грейди прогнозира, че при евентуален избор за нов лидер на Консервативната партия Джонсън ще се изправи срещу вътрешния министър Саджид Джавид и според него има всички шансове да спечели. Журналистът не смята, че престоят на Джонсън като премиер ще бъде дълъг заради Брекзит, описвайки го като „клоун, който ще управлява катастрофа“. Той го определя като „първия лидер на пост-Брекзит глобална Великобритания“. Според автора на статията, цитиран от “Фокус”, Джонсън, подобно на Доналд Тръмп, ще превърне една някога уважавана нация в жалко посмешище.   Факти.бг", "date": "2018.08.12", "title": "Той е следващият премиер на Великобритания"}
{"url": "http://www.classa.bg/%D1%81%D0%B2%D1%8F%D1%82/item/385335-%E2%80%9C%D0%BF%D0%B0%D1%80%D0%B0%D0%B4-%D0%BD%D0%B0-%D0%BA%D0%BE%D0%BD%D0%BE%D0%BF%D0%B0%E2%80%9D", "text": "20-ото издание на “Парад на конопа” премина без инциденти \r\n Няколко хиляди души се събраха на 11 август на площад “Александерплац” в германската столица Берлин, изразявайки подкрепата си за легализирането на канабиса, предаде ДПА. \r\n Организаторите на демонстрациите твърдят, че около 4000 души са се включили в поредния “Парад на конопа”. Според тях това е най-голямата в Германия демонстрация за легализиране на употребата на марихуана за медицински и развлекателни цели. \r\n Протестът премина без инциденти. \r\n", "date": "2018.08.12", "title": "“Парад на конопа”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/385336-%D0%B2%D0%BE%D0%B9%D0%BD%D1%81%D1%82%D0%B2%D0%B0%D1%89%D0%BE%D1%82%D0%BE-%D0%BD%D0%B5%D0%B2%D0%B5%D0%B6%D0%B5%D1%81%D1%82%D0%B2%D0%BE-%D0%BD%D0%B0-%D0%B3%D1%80%D0%B0%D0%BD%D1%82%D0%BE%D0%B2%D0%B8%D1%82%D0%B5-%D0%B4%D1%8A%D1%80%D0%B4%D0%BE%D1%80%D0%BA%D0%BE%D0%B2%D1%86%D0%B8-%D0%B8-%D1%81%D0%BE%D1%80%D0%BE%D1%81%D0%BE%D0%B8%D0%B4%D0%B8%D1%82%D0%B5", "text": "Тези дни се натъкнах за пореден път на войнстващото невежество, липса на функционална грамотност и типичната неосведоменост на грантовите дърдорковци и соросоидите. Някакъв от техните псевдоинтелектуалци, подвизаващи се из грантовите малотиражки, с апломб заявяваше, че “никъде по света нямало такова нещо да си сменяш пола само с една бележка и това били лъжи и “плашило”, което размахвали противниците на Истанбулската конвенция, които били неграмотни”…  Ето истината и фактите, които соросоидното невежество не познава, защото не чете: 1.  Основна политическа цел на джендър-идеологията е да се даде възможност на всеки да си сменя пола (джендъра) само с лично волеизявление без никакви медицински, психологически и прочие тестове и критерии. 2.  Има към момента 5 държави, където са успели да постигнат тази цел благодарение на джендър-левицата. Това са: Аржентина, Норвегия, Ирландия, Дания, Малта. 3.  Левият президент на Аржентина Киршнер, например, наложи джендър-идеологията през 2012 г. с известния Джендър закон (Ley de Género). По силата на този закон всеки може да подаде декларация по административен път (без съдебно решение, без лекарско заключение) до органите по гражданското състояние за смяна на пола. На базата на тази декларация властите са длъжни да променят името, пола и снимките в документите за самоличност на лицето и във всички административни регистри. (Предстои джендър-идеологията да бъде отменена в Аржентина след падането на Киршнер). 4.  Понеже соросоидите рядко четат нещо извън опорните точки и съм убеден, че нямат понятие от чуждите законодателства, които упорито отричат, че съществуват, то бих им препоръчал с ограмотителна цел поне да четат публикациите на Световната здравна организация и на Трансджендър Европа, където се дава за пример именно аржентинския закон и се настоява този “пример” да бъде прилаган и в цяла Европа. Та, като чуете някой грантов дърдорко да чупи стойки и да философства в стил “кварталното пиянде цитира Паоло Куелю”, просто го игнорирайте. Между другото, добре, че няма лекари сред соросоидите, че представяте ли си такова невежество с бяла престилка и скалпел пред операционнана маса…    ", "date": "2018.08.12", "title": "Войнстващото невежество на грантовите дърдорковци и соросоидите"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385328-%D0%B4%D0%BE%D0%B3%D0%B0%D0%BD-%D1%81%D0%B5-%D1%81%D1%80%D0%BE%D0%B4%D1%8F%D0%B2%D0%B0-%D1%81-%D1%84%D1%83%D1%82%D0%B1%D0%BE%D0%BB%D0%B5%D0%BD-%D0%B1%D0%BE%D1%81", "text": "Ахмед Доган прие за снаха дъщерята на един от най-известните и богати футболни мениджър у нас – Николай Жейнов, научи „Ретро“. Красивата Памела, която ще дари Сокола с първороден внук през зимата, произлиза от бургаско милионерско семейство.  Нейният татко е сред най-успешните в бранша, но за разлика от конкурентите си Лъчезар Танев и Емил Данчев, не обичал медийните изяви. Почти 20 години се занимавал с трансфери на футболни звезди от цял свят, като сделките си в последните няколко извършвал предимно извън пределите на България. Комисионата, която прибирал, била колосална, а успехите му го събрали със сина на прочутия италиански футболист и треньор Фабио Капело, с когото вече били съдружници.  И Доган, и Жейнов чакали с нетърпение появата на бебето и напрежение на кого ще бъде кръстено между тях не съществувало.    Все още синът на Сокола – Демир, и бременната Памела не били организирали нито годеж, нито сватба, без които според мюсюлманските традиции в никакъв случай не можело да се мине. Младото семейство не искало да избързва, защото все още напасвали характерите си един с друг, но със сигурност щели да подпишат преди раждането. Тържеството обаче нямало да е чак толкова пищно, както навремето се ожени самият Доган, на чиято сватба на стадиона в Исперих присъстваха повече от 10 хиляди души. Най-вероятно синът му щял просто да си размени брачна халка с любимата си пред семействата и кумовете, а след време можели да направят и по-голям купон.  Памела и Демир са заедно от съвсем скоро. Близки до най-желания милионерски наследник издават, че те се влюбили преди около 3 месеца. Тя се нанесла в неговия луксозен дом почти веднага и забременяла още от първия опит. Засега бременността ѝ вървяла леко, но единственото, което я притеснявало, бил вълчият апетит и рязкото напълняване, които се появили в последните няколко седмици. Самата Памела призна, че само за един ден е качила повече от 2 килограма.  Това се дължало и на добрите кулинарни умения на нейния любим, който всеки ден ѝ приготвял домашни вкуснотии, с които я изкушавал, когато не бил в личния си офис, от който ръководи своя строителен бизнес. Въпреки че снахата на почетния председател на ДПС наскоро завършила НСА, още не била започнала да практикува като спортен мениджър и разчитала изцяло на парите на татко си и семейството на Сокола.", "date": "2018.08.12", "title": "Доган се сродява с футболен бос"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385323-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D1%89%D0%B5-%D1%83%D0%B2%D0%B0%D0%B6%D0%B8-%D0%BF%D1%80%D0%B0%D0%B7%D0%BD%D0%B8%D0%BA%D0%B0-%D0%BD%D0%B0-%D0%B2%D0%BE%D0%B5%D0%BD%D0%BD%D0%BE%D0%BC%D0%BE%D1%80%D1%81%D0%BA%D0%B8%D1%82%D0%B5-%D1%81%D0%B8%D0%BB%D0%B8-%D0%B2%D1%8A%D0%B2-%D0%B2%D0%B0%D1%80%D0%BD%D0%B0", "text": "В 9 часа на Морска гара-Варна ще се състои ритуал по тържествено вдигане на флаговете на корабите на ВМС и ритуал по присвояване на първо офицерско звание на випускниците на Висшето Военноморско училище \"Никола Вапцаров\". Президентът Радев ще наблюдава от борда на фрегатата \"Дръзки\" демонстрации на елементи от операция по морска сигурност, а в 11 ще открие паметна плоча,поставена от организацията на българските евреи \"Шалом\" в знак на признателност към варненската общественост и българските моряци. Командирът на   контраадмирал Митко Петев отправи поздрав към личния състав на ВМС в ефира на БНР по повод празника. \"Пред флота винаги е имало хоризонти и от нас зависи дали тези хоризонти ще са светли. Нека да вдигнем глави и да се радваме на това, че Господ ни е създал в тази красива страна. Поели сме дълг да я защитаваме, поели сме гордия дълг на моряка. Той може да е труден, но е винаги славен\", заяви Петев. ", "date": "2018.08.12", "title": "Президентът Румен Радев ще уважи празника на военноморските сили във Варна"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385324-%D0%B1%D0%B3-%D0%BC%D0%B0%D0%B4%D0%B0%D0%BC%D0%B8-%D0%B7%D0%B0%D0%B4%D0%BE%D0%B2%D0%BE%D0%BB%D1%8F%D0%B2%D0%B0%D1%82-%D0%B4%D1%8F%D0%B4%D0%BE%D0%B2%D1%86%D0%B8%D1%82%D0%B5-%D0%BD%D0%B0-%D0%B8%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B0%D1%82%D0%B0-%D0%BC%D0%B0%D1%84%D0%B8%D1%8F", "text": "Български мадами се грижат за дядовците на мафията в Италия. Това се случва в градовете от Неапол на юг, та чак до Сицилия, където преобладават жени от Врачанско, Видинско, Монтанско, Карлово, Сопот, Калофер и Казанлък, пише в.\"Телеграф\". Преобладаващата част са жените, които според официалното им обяснение се занимават с гледане на местни старци. Самите италианци обаче са на друго мнение. „Сеньор, в Неапол няма толкова старци, колкото жени от България\", намеква двусмислено с намигане и усмивка италианец от града на мафията и добавя, че там нашите жени били известни като най-евтините и дашните. Основно мъжете ни се занимават със строителство и хамалска работа. Неофициално обаче много нашенци си изкарват парите с продажба на наркотици и други престъпни схеми. Единици са онези, които са успели да се интегрират и да си отворят хранителни магазинчета, в които продават стоки от България.", "date": "2018.08.12", "title": "БГ мадами задоволяват дядовците на италианската мафия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385325-%D0%B0%D0%B3%D0%B5%D0%BD%D1%86%D0%B8%D1%8F%D1%82%D0%B0-%D0%BF%D0%BE-%D0%B7%D0%B0%D0%B5%D1%82%D0%BE%D1%81%D1%82%D1%82%D0%B0-%D0%B4%D0%B0%D0%B4%D0%B5-3-%D0%BC%D0%BB%D0%BD-%D0%BB%D0%B2-%D0%B7%D0%B0-%D0%BE%D1%85%D1%80%D0%B0%D0%BD%D0%B0-%D0%BD%D0%B0-%D1%84%D0%B8%D1%80%D0%BC%D0%B0-%D0%BD%D0%B0-%D1%88%D0%B5%D1%84%D0%B0-%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%BD%D0%B8%D1%8F-%D1%80%D0%B5%D0%B7%D0%B5%D1%80%D0%B2", "text": "Агенцията по заетостта е сключила договор за невъоръжена охрана и СОТ на обекти на ведомството, който е на стойност 3 187 944 лв. с ДДС. Фирмата, спечелила обществената поръчка, е „Мултифорс А.С\" ЕООД. Това е и единственото дружество, подало документи за поръчката, става ясно от публикуваната документация. Изпълнителят се задължава да осигури физическа невъоръжена охрана, да осъществява регламентиран пропускателен режим в обектите на агенцията и да реагира по всяко време с автопатрул при получен алармен сигнал. Фирмата трябва още да извършва профилактика, ремонт и поддръжка на вече изградените СОТ системи в административните сгради. Договорът за охрана е за 36 месеца и предвижда на изпълнителя да се плаща на равни месечни вноски от 73 795 лв. без ДДС. Управител на „Мултифорс А.С\" ЕООД е Магдалена Пеева, съпругата на Станимир Пеев. Станимир Пеев е председател на Държавния резерв и военновременни запаси. Той оглавява ведомството през 2009 г., а преди това е бил кмет на район „Панчарево\" в Столична община. През 2007 г. Пеев прехвърля създадената от него „Мултифорс\" на своята съпруга. Това не е първата обществена поръчка за охранителна дейност, която „Мултифорс\" печели. През годините фирмата е получила над 27 млн. лв. обществени пари. Тя е сключвала договори за охранителни услуги с Министерството на земеделието и храните, Министерството на транспорта, Министерството на отбраната, Министерството на икономиката, НЕК, Софийската областна администрация, „Топлофикация София\", Националния военноисторически музей, УНСС, и „Булгартрансгаз\". Първенец по плащания за охрана е Университетът за национално и световно стопанство, който е сключил договори с „Мултифорс\" на обща стойност 7 138 000 лв. без ДДС.", "date": "2018.08.12", "title": "Агенцията по заетостта даде 3 млн. лв. за охрана на фирма на шефа на Държавния резерв"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385326-%D0%B1%D0%B5%D0%B4%D0%BD%D0%B8-%D0%BC%D0%B8,-%D0%B4%D1%8F%D0%B4%D0%BE-%D0%B2%D0%B0%D0%B7%D0%BE%D0%B2,-%D0%BA%D1%8A%D0%B4%D0%B5-%D1%81%D0%B8-%D1%81%D0%B5%D0%B3%D0%B0,-%D0%B4%D0%B0-%D0%BD%D0%B0%D1%82%D1%80%D0%B8%D0%B5%D1%88-%D0%BD%D0%BE%D1%81%D0%BE%D0%B2%D0%B5%D1%82%D0%B5-%D0%BD%D0%B0-%D1%81%D0%B0%D0%BC%D0%BE%D0%B7%D0%B2%D0%B0%D0%BD%D0%B8%D1%82%D0%B5-%D0%BF%D0%BE%D0%BB%D0%B8%D1%82%D0%B8%D1%86%D0%B8", "text": "Едва ли има българин, който да не се просълзява като чете \"Опълченците на Шипка\". Няма как да останеш безучастен пред уникалната сила на тези \"шепа спартанци\", както ги нарича Дядо Вазов, дръзнали да се изправят пред турския аскер, за да получат свободата си. Не е възможно да не се развълнуваш от огромната жажда за свободна България, заради която \"ведно се бият живи и умрели\". Дори турските орди изтръпват при тази гледка.      На днешния ден преди 141 г. се води най-тежката битка от отбраната на Шипка. Това сражение променя кардинално историята ни. България я има отново на картата на света като свободна държава.     Иван Вазов пише знаменитата си \"О, Шипка\", за да напомни на България за това важно събитие и за забравените герои. Днес имаме пак нужда от нов Дядо Вазов. Не забравихме ли, благодарение на кого живеем в свободна страна?! Вперили сме поглед в днешните ни политици, които считат, че от тях започва историята, че даже и светът. Парламентът завърши сезона с гръмовни скандали, които продължават дори и през лятната му отпуска. Депутатите стигнаха до толкова ниско ниво, че да си разменят лични обиди, в желанието си да блеснат кой е по-по-най.  Герои нямаме. И не става дума, слава богу, за герои на фронта. Дано не се наложи. А за хора, от които да черпим пример. Героят на нашето време стана грубиянинът, който критикарства наляво и надясно, гордее се, че не чете книги, ако преглежда все пак пресата, то е заради вицовете.  Да си спомним за \"този ден бурен\" и дано \"славата му дивна\" се носи от \"век на век\". Ако искаме да ни има.  Бедни ми, дядо Вазов, къде си сега, да ни припомниш, какви хора са живели по нашите земи?!", "date": "2018.08.12", "title": "Бедни ми, Дядо Вазов, къде си сега, да натриеш носовете на самозваните политици?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/385327-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%BD%D0%B0-%D0%BE%D1%87%D0%B8%D1%82%D0%B5,-%D1%81%D1%83%D0%B4%D0%B6%D1%83%D1%86%D0%B8%D1%82%D0%B5-%D0%B8-%D0%BC%D0%B8%D0%BB%D0%B8%D0%BE%D0%BD%D0%B5%D1%80%D0%B8%D1%82%D0%B5-%D1%81-%D1%80%D0%BE%D0%BB%D1%81-%D1%80%D0%BE%D0%B9%D1%81%D0%B8", "text": "Самият факт, че една криминална новина (Митьо Очите бе задържан в Истанбул) със свръхсветлинна скорост се превърна в политическа, когато се разбра, че за среща в Турция са били, а и са арестувани, общинският съветник от БСП Бенчо Бенчев и ексдепутатът от ДПС Несрин Узун, ясно показва в какво състояние съществува България днес.  Всичко онова, което отвращава българите от политиката и ясно им показва, че държавата е пленена и похитена от корпоративно-политическа прегръдка, лъсва в тази информация като светкавица в най-тъмната нощ. Именно сливането на бизнеса, политиката и организираната престъпност се нарича олигархия и изсмуква жизнените сокове на държавата. Тази неразрушима и отвратителна сплав е мрачната тайна на нашите дни, слонът в стаята, за който обикновено не се говори. Това е истинският преход.    Това беше целта - милионери и престъпници в таен сговор, консумиращи политическа власт. Олигархията е като паяжина, която задушава всичко нормално и смислено в страната и историята с Очите ни показва, че ако не започне някакво пречистване, един тотален процес на трансформация, самото съществуване на държавата е заплашено или просто България ще вегетира без никакъв шанс за развитие.  И понеже веднага се посипаха серия от медийни крошета върху БСП, нека ясно да кажа нещо в началото. Левицата ще трябва да отговаря. И няма как да избяга от своята отговорност. В политиката е така - плащаш за миналото безотказно, колкото и да струва. Отговорността е особено важна, защото в последния си документ \"Визия за България\" БСП поиска цялостна трансформация на държавата, отвоюването на икономиката от паралелната държава, а това може да стане само през признаването на собствените грешки и обръщането с лице към тях. И Корнелия Нинова не закъсня - веднага излезе с позиция, че оттегля всякакво доверие към Бенчев и настоява той да напусне всичките си постове. Нещо повече - позицията ѝ със сигурност е автентична, защото това съвсем не е първият път, в който тя се сблъсква с бургаския богаташ. За първи път Бенчев привлече вниманието на медиите към себе си в края на миналата година покрай един репортаж за общинските съветници с луксозни возила. Тогава го показаха, че кара ролс-ройс за 166 хиляди евро. На Бенчев обаче не му мигна окото, когато трябваше да обяснява своето благополучие - самодоволно обяви, че винаги е разполагал с пари и че не трябва непременно да си беден, за да си честен. Иронично е, защото с оглед на това, което се случи тези дни, май излиза точно така. Самодоволството и арогантността, които излъчваше още тогава, накараха Нинова да се разграничи от него и да припомни, че той не е член на партията, а е влязъл като общински съветник от гражданска квота. Но ако някога е било ясно, че телевизионната слава няма да се откаже лесно от някого, то милионерът от Бургас беше очевидният пример. Въпрос на време беше да блесне отново като фойерверк в нощно небе и ето че днес вече цялата държава знае неговото име и едва ли ще го забрави. Да, вярно е, само ден след техния арест и Бенчев, и Узун бяха пуснати без никакви обвинения, но това вече нищо не означава. Те може да не са виновни пред закона, но Бенчев със сигурност носи вина пред тези, които са го избрали, и трябва да си понесе отговорността.  По същия начин преди време изгоря и Георги Гергов. Тук не говорим за това справедливо ли или не. Тук опираме до почтеност. Онази хубава дума, която отдавна е забравена и звучи тъжно.  Парадоксално е да се гледа реакцията на самия Бенчев, който се изкара жертва. Бил в неподходящ момент на неподходящото място. Щеше да е смешно, ако не беше тъжно.  Корнелия Нинова определено изтегли късата клечка като лидер. Тя има нелеката задача да се пребори с всички вини от миналото на БСП, като същевременно трябва да развива реална политическа алтернатива на настоящото мрачно и депресивно статукво. Да, вероятно е несправедливо, но историята не знае милост. От всички партии, които стартираха в началото на прехода, днес остана единствено левицата. Останалите политически формации или потънаха в блатото на историята, или вече са на четвърти лифтинг и пета липосукция, за да скрият следите от порочното минало. И цялата сметка за прехода някои днес се опитват да поднесат на БСП, която има да пие още от чашата с горчилка. Но пък и кой е казал, че детоксикацията е приятен процес?  И да, БСП си заслужава гърча по темата, но още отсега се вижда, че тя се използва не за постигането на качествено ново ниво на политическия живот у нас, а за елементарна и повърхностна партийна атака от страна на ГЕРБ и сие, сякаш те са чисти, невинни, бляскави и честни. Но няма да влизаме в темата \"всички са маскари\". Това е един от пороците на българския политически живот и едно от големите оправдания България да е в постоянен застой. Очевидно е обаче, че Корнелия Нинова няма как да бъде изправена до стената по аферата \"Бенчо Бенчев\". Най-малкото, защото последните местни избори бяха през 2015 г., а тя стана лидер в средата на 2016-а. Някой преди нея е избрал, одобрил и пуснал Бенчев в листите. Това е голямата вина на левицата - тя не успя да запази своята морална сила, не успя да се опази чиста и точно заради това не някой друг, а нейните избиратели я пратиха в будна кома на изборите през 2014 г. Левият избирател прощава много, но не и флиртовете с олигархията и танца с милионерите.  Единственото, което не разбрах в този случай, е реакцията на ГЕРБ. Цветан Цветанов побърза да я обвини в двойни стандарти - разграничавала се от едни, а от други - не. Добре е ГЕРБ да уточнят какво точно искат от левицата. Защото в парламента една година реват, че БСП не чисти своите редици, а когато това стане, почват да мрънкат, че е недостатъчно. То и тяхната любима мантра, че са основната антикорупционна партия, също е трудно доказуема, защото бързо натикаха в неизвестност Живко Мартинов - Суджука, но запазиха на депутатските банки Делян Добрев. Тоест и тяхната игра е еднакво парадоксална и мътна.  Това, което не разбирам обаче, е претенцията за политическа чистота, която струеше от думите на Цветанов. И това го казва представител на партия, която вече почти близо 10 години упражнява власт, която може да бъде разказана през големите афери, която е оставила зад гърба си. Ето това е унищожителният ефект на модела на прехода - в неговия край вече всички са еднакво порочни и човек дори и да иска не може да намери алтернатива, а това подсилва усещането за безизходица и абсолютна бенчевщина на духа.  В цялата афера има и друг голям въпрос - защо след като Митьо Очите отдавна е скандално известен, всички знаят кой е той, а за подвизите му се говори не само под сурдинка, а съвсем открито, не е бил арестуван, разследван и вкаран в затвора. Самият факт, че той е на свобода, показва, че над него има опънат политически чадър и простете ми, но това е привилегия само на управляващите. Опозицията, дори и да иска, няма как да разпъне такъв. Точно тук започват да се натрупват големите въпроси - защо при всяка власт човек като Митьо Очите остава подземният господар на Слънчев бряг, далеч от отговорност и реално разследване. Тук е тънката нишка, която подписва присъда не на отделна партия, а на целия политически модел, произвел това подобие на държава, този уродлив октопод, който съсипва цели сфери от нашия живот и принуждава всичко младо и свястно да търси бъдещето си в чужбина. България сигурно има бъдеще, различно от модела на Очите плюс политическите му приятели, но неговото намиране става все по-трудно и мъчно, защото всяка криминална новина от тук нататък неизменно ще е заредена с политически съспенс. Страната на суджуците, страната на Очите, страната на милионерите с ролс-ройси, които се правят на социално загрижени. Всичко е едно голямо лицемерие и още по-голяма кражба. А безизходицата ражда винаги политически чудовища. Въпрос на време е.", "date": "2018.08.12", "title": "Държавата на Очите, суджуците и милионерите с ролс-ройси"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385319-%D1%81%D0%B2-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80,-%D0%B5%D0%BF%D0%B8%D1%81%D0%BA%D0%BE%D0%BF-%D0%BA%D0%BE%D0%BC%D0%B0%D0%BD%D1%81%D0%BA%D0%B8", "text": "    В град Коман *, близо до Неокесария , епископ на която в описваното време бил   **, живеел в доброволна бедност един мъж на име Александър. Неговият богоугоден живот бил скрит от хорските очи и бил известен само на Бога. Свети Александър бил прекрасно образован човек, можел е да придобие значителни богатства и да се ползва от всеобщо уважение, но заради Бога той избрал доброволна нищета. Той презирал света, не смятал за нищо своите знания и се представял за човек необразован и невеж, изпълнявайки думите на апостола:   (1Кор. 3:18). Блаженият Александър желаел да се храни с труда на ръцете си и в крайното си смирение избрал едва ли не най-последния вид работа: той започнал да прави въглища и да ги продава, за да добива дневната си прехрана. Поради това свети Александър станал предмет на шеги и забавление за децата: от работа лицето и дрехите му се пропивали с въглищен прах и когато се появявал в такъв вид на пазара, приличал на етиопец.     Свети Александър бил известен в целия град като въглищар. Но Господ, Който живее във висините, и гледа към смирените и ги издига, благоволил още и в тукашния, земния, живот да прослави Своя смирен раб Александър и да дари в негово лице на църквата Си стълп и украшение. Затова Той го удостоил с епископски сан. Починал Команският епископ и жителите на града изпратили пратеници при   в Неокесария с молба да отиде при тях и да им постави епископ. Свети Григорий скоро пристигнал. Когато на събора започнали да търсят мъж, достоен да заеме светителския престол, се появили разногласия: едни избирали лица от благороден произход, други - богати, трети - красноречиви, четвърти - почтени на вид и възраст, и довеждали всички тези избраници при свети Григорий Чудотворец, като хора достойни за похвала и епископство. Но свети Григорий не бързал да избере и посвети епископ, защото очаквал кога Господ Сам ще яви достойния. Той се обърнал към събора и му напомнил как Бог е избрал Давид, за да царува над Израиля. Когато Иесей довел при свети Самуил най-големия си син Елиав, пророкът попитал Господа дали този е предназначен да бъде Негов помазаник? Но Господ казал на Самуил:   (Царств. 16:6-7). - И ние трябва - казвал свети Григорий - да изберем пастира на този град не като съдим по външността, но трябва да търсим този, който Бог е приготвил, защото човек гледа на лице, а Бог на сърце, и мярка за достойнството служи не външният вид, а вътрешната настроеност на сърцето, която е известна само на Господа. Тези думи на свети Григорий били неприятни за някои и те с насмешка си говорели помежду си: ако не се гледа на външния вид и благородния произход, то и въглищарят Александър може да бъде избран и поставен за епископ. Напомнянето за въглищаря предизвикало смях и у другите, които присъствали на събора. Свети Григорий след известен размисъл казал: “Не без действие на Божия Промисъл се споменава този човек, който става предмет на подигравка.” И започнал да разпитва: “Кой е този Александър, за когото споменавате? Искам да го видя.” В това време Свети Александър стоял до сградата на участниците. Някои излезли и довели свети Александър на събора. Когато той застанал сред събранието, всички започнали да го гледат и да се смеят, защото от въглищата както той самият, така и бедната му дреха били черни. По време на всеобщия смях, той стоял с почит пред светителя, вглъбен в себе си, без да обръща внимание на тези, които се смеели. Свети Григорий Чудотворец, който имал дара на прозрението, познал обитаващата в блажения Александър Божия благодат, която го правела достоен за избирането на светителския престол. Той станал от мястото си, уединил се със свети Александър и започнал да го пита, като го заклинал в Божието име да говори истината: - Кой си ти? Свети Александър, макар да искал да скрие себе си, но понеже не бил в състояние да каже неистина пред толкова уважаван светител и при това се страхувал от клетвата, разказал всичко за живота си: как бил образован, но заради Бога смирил себе си и се облякъл в доброволна нищета. От беседата с него свети Григорий се убедил, че той отлично познава не само науките, но и Свещеното Писание. След това светителят заповядал на един от приближените си да отведе свети Александър там, където бил отседнал, да го умие, облече и да го доведе отново на събора. А сам отново седнал на мястото си и провел боговдъхновена беседа. След не много време, пред събора бил доведен свети Александър, умит, облечен в светла дреха и с извънредно благолепно лице. Всички, които преди били виждали светия мъж, не могли да сдържат изумлението си. А свети Григорий започнал да беседва с него, като му поставял въпроси от Свещеното Писание. Свети Александър отговарял така благоразумно, че тези, които присъствали, не могли да не го признаят за човек учен и разумен, при което още повече се удивлявали: защо мъж с такива познания е скривал своята мъдрост и е живял сред тях като последен невежа? В същото време се укорявали, че са осмивали толкова мъдър човек, смирил себе си заради Бога, и го считали за безумен. Тогава всички, които били на събора, с радост и единодушно избрали свети Александър за епископ, като изпълнение на Господните думи, говорещи в писанието:  (1Царств. 16:7). Свети Григорий, възвел свети Александър по иерархическите степени - първо го посветил за иерей, а после за епископ. След посвещението за епископ той наредил на свети Александър да каже поучително слово. Когато светецът казвал поучението, благодатта на Светия Дух изтичала из устата му като река и довеждала сърцата до умиление. Целият град се зарадвал и прославил Бога, че има такъв учен пастир. Свети Григорий се върнал в Неокесария, а свети Александър пасял стадото Христово в Коман, и със слово и живот бил пример за вярващите. По това време в Коман пребивавал един млад философ от Атика. Когато слушал поученията на светителя към народа, той се смеел на простотата на неговата реч, лишена от ораторски украшения. Но в своите поучения свети Александър се грижел не за красотата на думите, а за това - да бъдат поучителни, и заради простотата на тези, които го слушали, те се отличавали с простота, като в същото време били много душеспасителни. Но ето, че веднъж на този атически философ му се случило такова видение: пред него се появили много красиви бели гълъби, които излъчвали сияен блясък, както казва псалмопевецът:  (Пс. 67:14), и чул глас: - Това са думите на епископ Александър, над когото ти се смееше. Когато дошъл на себе си от видението, философът се засрамил от своята постъпка, отишъл при епископа и поискал прошка от него. Скоро - по време на царуването на Диоклетиан   (император 284–305 г., бел.ред.), срещу християните било повдигнато гонение и свети Александър, епископ Комански, бил хванат от нечестивите езичници. Той бил принуждаван към идолопоклонничество, но не се отрекъл от Христа, за което след мъчения бил хвърлен в огъня, където светият епископ приел мъченическа смърт за Христа нашия Бог. В този ден се чества паметта на  светите мъченици Памфил и Капитон .", "date": "2018.08.12", "title": "Св. свещеномъченик Александър, епископ Комански"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385320-12-%D0%B0%D0%B2%D0%B3%D1%83%D1%81%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 1813 г. Австрия обявява война на Наполеон.    През 1851 г. американецът Айзък Сингер получава патент за шевната машина със задвижване посредством педал, с което се освобождават и двете ръце на шивача.    През 1875 г. на заседание на Българския революционен централен комитет е взето решение за организиране и избухване на Старозагорското въстание (1875 г.).    През 1877 г. американският астроном Асаф Хал открива Деймос, спътник на Марс.    През 1879 г. е създаден Българският военен флот.    През 1887 г. от Виена тръгва първият влак Ориент експрес до Истанбул.    През 1898 г. САЩ анексират Хавайските острови.    През 1898 г. е подписан мирният протокол, с който се поставя край на Испано-американската война.    През 1953 г. СССР извършва първия си опит с водородна бомба.    През 1961 г. започва изграждането на Берлинската стена.    През 1965 г. в периода 12 - 15 август в Копривщица се провежда Първият национален събор на народното творчество.    През 1970 г. СССР и Западна Германия подписват пакт за ненападение.    През 1972 г. последните сухопътни войски на САЩ във Виетнам напускат страната.    През 1974 г. Турция поставя ултиматум на Кипър с искане да бъде създаден автономен окръг в населения с кипърски турци район.    През 1981 г. IBM започва производство на IBM PC.    През 1992 г. САЩ, Канада и Мексико подписват договор за създаването на Северноамериканската организация за свободна търговия, която обединява двата най-богати пазара в света.    През 1998 г. в отговор на обвиненията за присвояване по време на Втората световна война на еврейски авоари швейцарски банки се съгласяват за изплатят обезщетение в размер на един милиард и двеста и петдесет милиона щатски долара на оцелелите от Холокоста.    През 2000 г. руската атомна подводница \"Курск\" претърпява авария, 117 военни моряци загиват.  ", "date": "2018.08.12", "title": "12 август, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/385321-%D0%BA%D1%80%D0%B8%D1%81%D1%82%D0%B8%D1%8F%D0%BD-%D0%B2%D0%B8%D0%B3%D0%B5%D0%BD%D0%B8%D0%BD-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%B4%D0%B0-%D0%BF%D1%80%D0%BE%D0%B2%D0%B5%D1%80%D0%B8-%D1%80%D0%B0%D0%B1%D0%BE%D1%82%D0%B0%D1%82%D0%B0-%D0%BD%D0%B0-%D0%B1%D0%B0%D0%B1%D1%85", "text": "Прокуратурата да се самосезира и да провери дейността на Българска агенция за безопасност на храните (БАБХ), включително какви и как са били обявявани обществени поръчки през последните години, каза днес във Варна народният представител от ПГ на \"БСП за България\" Кристиан Вигени. По думите му, ако това не стане до няколко дни, ще бъде внесен нарочен сигнал, за да бъдат задействани прокурорите. Случващото се през последните седмици потвръждава позицията на БСП, че земеделският министър Румен Порожанов трябва да подаде оставка, посочи депутатът, цитиран от БТА. Той допълни, че някой трябва да понесе политическа отговорност за ставащото в БАБХ. Естествено е ръководителят на Агенцията да си ходи, но това не значи, че премиерът или министърът не трябва да понесат отговорност за случващото се, уточни Вигенин. Депутатът каза още, че през следващия политически сезон в парламента трябва да бъдат взети мерки за отстраняване на пропуските в законодателството, защото сега няма контрол върху дейността на БАБХ.  Поръчката за тестове за чума по дребните преживни животни е поредният цирк и подигравка с хората, които загубиха поминъка си в Странджа, смята Вигенин Той припомни, че фирмата, на която е била възложена поръчката за близо 350 хил. лв. е създадена преди около месец като компютърна фирма, която вероятно трябва да се бори с компютърни вируси. Няколко дни, след като тя получава пълномощно, започват преговори специално с нея под предлог, че тя е единствената, която е регистрирана и може да внася такива тестове.  Офисът на тази фирма се намира на 14-тия етаж в блок 18 в квартал „Сухата река“ в София, каза Вигенин и допълни, че самият той е живял дълги години в същия блок, без да е наясно, че толкова предприемчив младеж пребивава там. По думите му наличието на офис на ГЕРБ в този блок със сигурност е съвпадение.  Според него в стадото, в което са били обявени 2 заразени животни в Болярово, вече повече от 40 дни след взимане на пробите нито тези, нито други животни в стадото са болни или умрели.  Левицата ще настоява прокуратурата да се самосезира по тази поръчка и да бъде извършена проверка и други поръчки, които са правени в последните години от БАБХ. Той коментира, че още не е ясно как се подбират фирмите, които дезинфекцират по границите и защо и там вместо търг е имало пряко договаряне с конкретна фирма. 350 хил. лв. за посочените бройки са значително завишена цена.", "date": "2018.08.12", "title": "Кристиян Вигенин: Прокуратурата да провери работата на БАБХ"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/385322-%D0%B8%D0%BF%D0%B8-it-%D0%B8-%D1%82%D1%8A%D1%80%D0%B3%D0%BE%D0%B2%D0%B8%D1%8F%D1%82%D0%B0-%D0%BF%D1%80%D0%B5%D0%BE%D0%B1%D0%BB%D0%B0%D0%B4%D0%B0%D0%B2%D0%B0%D1%82-%D0%BF%D1%80%D0%B8-%D0%BD%D0%BE%D0%B2%D0%BE%D1%81%D1%8A%D0%B7%D0%B4%D0%B0%D0%B4%D0%B5%D0%BD%D0%B8%D1%82%D0%B5-%D1%84%D0%B8%D1%80%D0%BC%D0%B8", "text": "Няма две мнения, че икономиката на България, независимо от политическите търкания, се намира в най-добрата си форма от кризата насам. Свидетелство за това са рекордната от началото на прехода заетост, стабилният ръст на заплатите и повишаването на брутния вътрешен продукт. По-встрани от медийното внимание обаче остават данните за създаването, закриването и задържането на фирмите, вероятно отчасти поради чувствително закъснялото им публикуване (данните, които НСИ изнесе наскоро, са към края на 2016 г.). Това пише в анализа на Адриан Николов, експерт в  .   Въпреки това информацията от демографията на предприятията[1] представя интересен ъгъл към анализа на икономиката на страната, най-вече понеже подемът през последните години далеч не е разпределен поравно между малките и големите предприятия, между различните отрасли и различните региони. Според последните данни броят на активните предприятия в България се е увеличил значително през последните години – от 322 хиляди през 2011 г. до 350 хиляди през 2016 г. Това обаче далеч не е неочаквано, предвид че става дума за период на възраждане на икономическата активност след последната криза[2]. В относително отношение ръстът на активните предприятия към края на 2016 г. е 8,7% спрямо 2011 г. и 2,6% спрямо 2015 г. Важно е да се отбележи, че 2016 г. бележи и най-високият ръст в активните предприятия на годишна база в следкризисния период, което е в унисон с факта, че 2016 г. беше най-силната година за  растежа на българската икономика от кризата насам.     Очаквано, този ръст далеч не е равномерно разпределен между отделните икономически дейности. Най-голямо увеличение в броя на активните компании се наблюдава в IT сектора и аутсорсинга на бизнес услуги[3], като при IT активните фирми са нараснали с 50% през разглеждания период до 13,1 хиляди, а тези в двете дейности, където е разпределен аутсорсингът на услуги, ръстът е съответно с 32% и 21%. Интересно е, че въпреки строителния бум през последните години броят активни в сектора фирми остава почти непроменен към 2016 г. – през 2016 г. те са 20,6 хиляди, но са се увеличили едва с 1,2% спрямо 2011 г., като именно при тях е най-бавният ръст. Предвид набирането на скорост в строителството през 2017 и 2018 г., това може да промени в следващите издания на демографията на предприятията. Активните предприятия не са и разпределени равномерно между различните дейности – почти 41% от всички са в търговията, 13% - в професионалните дейности, а 9% - в преработващата промишленост. Причина за това разпределение е огромният брой малки магазини и търговски обекти, което личи от малкия брой средно заети лица на фирма – 3,6 през 2016 г. Въпреки че съставляват относително малка част от активните предприятия, фирмите в преработващата промишленост имат най-голям дял в заетостта с над 550 хиляди души към края на 2016 г. Почти толкова – 510 хиляди, са заети в търговията. От значение е и разбивката по размер на предприятието. През 2016 г. почти половината (170 хиляди) активни фирми са с нула наети, още почти толкова – 127 хиляди наемат между 1 и 4 служители. Същевременно тези, които наемат повече от 10 души, са едва 8% от всички активни. Трябва да се има предвид обаче, че въпреки малкия си дял предприятията с над 10 наети отговарят за основната част от заетостта, като по последните налични данни те осигуряват заетост на 1,4 милиона души; на този фон на второ място е групата с между 1 и 4 наети, където са наети 300 хиляди. През 2016 г. леко се е ускорило създаването на нови фирми, като новородените предприятия са 12,5% от всички активни, на фона на средно 12,2% през периода между 2011 и 2015 г. Най-много родени предприятия има в търговията – 41%. Болшинството от новите фирми обаче са в групата с 0 наети, която има най-малко влияние върху по-нататъшното генериране на заетост.     Жизнеспособността на фирмите също се различава значително между различните години и икономически дейности. Разпределението между отделните отрасли сочи, че сред родените през последните пет години най-малък дял умрели фирми има в енергийния сектор. Най-ниска пък е жизнеспособността на новите предприятия в добивната промишленост. Разбивката на оцелелите предприятия по заети позволява да разгледаме кои отрасли на икономиката създават най-много устойчиви работни места. Оцелелите през 2016 г. фирми, които са били създадени предходната година, са създали заетост на 86,5 хиляди души, като малко под една трета от тях са в търговията, 18% - в преработващата промишленост, а 12% - в хотелиерството и ресторантьорството. Последните данни за умрелите предприятия са за 2015 г., като с най-голям дял отново е търговията – 43% от общо 35 хиляди фирми, прекратили дейността си през годината. Останалите умрели предприятия са разпределени относително равномерно с лек превес на хотелиерството и ресторантьорството, където от пазара са изпаднали 10% от предприятията. Прегледът на данните за демографията на предприятията доста ясно демонстрира къде се съсредоточава новата икономическа активност, която води със себе си бурното развитие на икономиката през последните години. Основните двигатели са търговията, както и IT и аутсорсингът на услуги, но в търговията са и най-малко жизнеспособните фирми. Същевременно обаче икономиката продължава да бъде доминирана от малки фирми и еднолични търговци. –––––––––––––––", "date": "2018.08.12", "title": "ИПИ: IT и търговията преобладават при новосъздадените фирми"}
{"url": "http://www.classa.bg/%D1%81%D0%B2%D1%8F%D1%82/item/385318-%D0%BF%D0%BA%D0%BA-%D0%B8-%D0%B1%D0%B0%D1%88%D0%B0%D1%80-%D0%B0%D1%81%D0%B0%D0%B4-%D1%81%D0%B0-%D0%BF%D1%80%D0%B5%D0%B3%D0%BE%D0%B2%D0%B0%D1%80%D1%8F%D0%BB%D0%B8-%D0%B7%D0%B0-%D1%81%D1%8A%D0%B2%D0%BC%D0%B5%D1%81%D1%82%D0%BD%D0%B0-%D0%BE%D0%BF%D0%B5%D1%80%D0%B0%D1%86%D0%B8%D1%8F-%D0%B2-%D0%B8%D0%B4%D0%BB%D0%B8%D0%B1", "text": "Кюрдите трябвало да предоставят 6000 бойци за настъпателната операция срещу въоръжената опозиция Представители на „Работническата партия на Кюрдистан\" (ПКК) и вишестоящи военни от сирийското правителство наскоро са се срещали в хотел „Четири сезона\" в Дамаск, за да се договорят за евентуална съвместна настъпателна операция в северозападния сирийски регион Идлиб, пише електронното издание на турския вестник Yeni Safak, цитирано от Агенция \"Фокус\". Според данните на изданието, съпредседателят на ПКК Илхам Ахмад, главнокомандващият разузнавателното управление на сирийските военновъздушни сили Джамил Хасан и специалният съветник по сигурността на Башар Асад Али Мамлук са провели среща, на която е трябвало да постигнат споразумение, в рамките на което Африн да бъде предаден на кюрдите, които от своя страна да предоставят шест хиляди бойци на сирийското правителство за съвместна настъпателна операция в Идлиб. „Йени Шафак\" отбелязва, че Дамаск вече подготвя настъплението в провинцията и вече започна да провежда малки операции в южната част на Идлиб, ускори прехвърлянето на войските си и вече е разположил десетки танкове, бронирани машини и средства за изстрелване на ракети, като активна помощ за това оказват подкрепяните от Иран шиитски милиции. Вестникът припомня, че разположеният до турската граница сирийски регион е в ръцете на въоръжената опозиция от 2015 година. В изказване пред „Йени Шафак\", командирът от сирийската опозиция генерал Адиб Шелаф отбеляза, че преговорите продължават и че основната цел на сирийските кюрди е да обсадят Африн чрез участието си в нападението над Идлиб. „Турция, Русия и Иран през последната година осъществяват дипломатически дейности, ориентирани към мира, но Асад иска да саботира този процес\", добави той. Освен това сирийското правителство е започнало да разпръсква листовки над района, с които цели да сплаши местното население. \"Регионите в обхвата на операцията\" Щита на Ефрат\" постигнаха значителен напредък в областта на образованието, селското стопанство и инфраструктурата с помощта на Турция. Дамаск се притеснява от този напредък. Режимът не е направил нищо за Алепо. Ето защо хората реагират на администрацията на Асад и с право. Режимът иска да скрие некомпетентността си и да извърши терористични атаки, като използва терористични организации, които са под негов контрол, като ПКК и „Ислямска държава\". Те искат да ликвидират стабилността, постигната в региона \", смята Шелаф. Военният отбеляза още, че стабилността и сигурността в региона са постигнати благодарение на Турция. По неговите думи, единственият източник на сигурност са 12-те наблюдателни пункта на турската армия. „Гледаме на тези пунктове като на центрове на мира и стабилността\", посочи офицерът от въоръжената опозиция. „Готови сме да отразим всички атаки срещу турските пунктове. Регион Алепо не може да бъде отделен от Турция въпреки всички проблеми\", увери Шелаф и предвиди, че „Турция ще излезе много по-силна от този период\". „Йени Шафак\" обяснява, че съгласно споразумението от Астана с Русия и Иран, турските въоръжени сили имат присъствие на 12 точки, разпръснати из цялата провинция. Анкара предупреди, че евентуална атака срещу Идлиб ще предизвика излизането на Турция от преговорите в Астана и ще доведе до голяма катастрофа. От друга страна, специалният пратеник на ООН за Сирия Ян Егеланд е заявил в четвъртък, че световната организация ще поиска от Турция да остави границите си открити за бягство на цивилни, в случай, че в контролирания от опозицията регион избухне битка.", "date": "2018.08.12", "title": "ПКК и Башар Асад са преговаряли за съвместна операция в Идлиб"}
{"url": "http://www.classa.bg/%D1%81%D0%B2%D1%8F%D1%82/item/385313-%D0%B7%D0%B0%D1%89%D0%BE-%D0%B5%D1%80%D0%B4%D0%BE%D0%B3%D0%B0%D0%BD-%D0%B5-%D1%82%D0%BE%D0%BB%D0%BA%D0%BE%D0%B2%D0%B0-%D0%B2%D0%BB%D0%B8%D1%8F%D1%82%D0%B5%D0%BB%D0%B5%D0%BD-%D1%81%D1%80%D0%B5%D0%B4-%D0%BC%D0%BD%D0%BE%D0%B3%D0%BE-%D1%82%D1%83%D1%80%D1%86%D0%B8", "text": "Защо Ердоган е така влиятелен сред много турци? Защо с подкрепата си за него те позволиха един деспот да застане начело на държавата им? Отговор на тези щекотливи въпроси търсят две немскоезични издания.             В интервю за вестник \"Ди Цайт\" известният турски журналист Джан Дюндар посочва, че на президентските избори през юни все пак не всички, а 50 на сто от турците са подкрепили Ердоган. Според Дюндар, за ниската социална класа Ердоган представлява образец за подражание, защото сам е извървял пътя от долните слоеве до върха. Той е възпитан в строг религиозен дух, мечтае да стане футболист, интересува се от политика, рецитира поезия... \"Това е историята на един лидер от низините, който на гърба си е изпитал не едно поражение. И тази история е отлично построена и поднесена, така че да намери отзвук сред необразованите и бедни слоеве на обществото. За масите, търсещи утеха и закрила, авторитарната личност на Ердоган е добре дошла\", посочва за изданието Джан Дюндар. Резултите от последния референдум сочат обаче също, че подкрепата за Партията на справедливостта и развитието е намаляла главно сред образованото градско население, докато при хората с ниско образование гласовете за Ердоган са достигали в определени региони и до 70 процента. Едва 39 на сто от турците с висше образование са подкрепили Ердоган, посочва още Джан Дюндар пред \"Ди Цайт\". И допълва, че министърът на икономиката Берат Албайрак, който е и зет на Ердоган, е представил ситуацията от гледната точка на един избирател по следния начин: \"Ако президентът каже, че ще построи магистрала с четири ленти на луната, ние му вярваме\". Ердоган съзнателно използва езика на потиснатите и онеправданите, за да наложи стил на управление, който да затвърди имиджа му на човек издигнал се от низините до върха, четем още в \"Ди Цайт\". \"Сега земята е наша\", гласи неговото посланието. Ердоган неизменно поръчва и следи проучванията на общественото мнение. Така той успява да долови нагласите на народа и да нагоди реториката си към онова, което сочат резултатите от проучванията. Благодарение на ислямското си образование, Ердоган използва много религиозни техники, за да спечели допълнителни симпатии: моли се от трибуната, рецитира стихове, позволява си да показва емоционални реакции. След тежка злополука в турска мина преди четири години Ердоган удари шамар на един от протестиращите, а камерите документираха неговото яростно обръщение: \"Само се измъквате, израелска пасмина!\" Другаде този изблик би предизвикал бурно негодувание, но сред привържениците му, които също като него следват патриархалните традиции, подобно поведение само засилва възхищението към него, коментира Джан Дюндар пред изданието. \"Силният човек\", пред когото всички се огъват   По-нататък в публикацията се посочва още, че откакто Ердоган контролира медиите, той успява да потисне критиките към своя управленски стил. Който се противопоставя, бива изпращан зад решетките. Така Ердоган заплашва своите противници и не позволява на привържениците си да приемат други идеи, различни от неговите собствени. Тази власт и способностите му да убеждава карат съюзниците му да се съобразяват с него. Много западни лидери си казват, че трябва да подържат добри отношения с него, посочва в същата връзка и швейцарският \"Нойе Цюрхер Цайтунг\". Сред държавните лидери, които подкрепят Ердоган, е венецуелският президент Николас Мадуро. Самият Ердоган изрази приятелското си отношение към него с думите: \"Остани силен, приятелю мой\". Съобщението бе публикувано в туитър след опита за покушение над венецуелския президент. Ердоган не само потвърди публично здравата връзка между Турция и Венецуела, но засили и личната си охрана, считайки че е изложен на подобни рисковете за сигурността като Мадуро, отбелязва изданието. Политическото партньорство между Турция и Венецуела датира още от управлението на диктатора Уго Чавес. Това може да е изненадващо поради големите географски и верски различия между двете страни, но ако не вземаме под внимание етикети като \"ислямизъм\" или \"социализъм\", основата на двете авторитарни системи остава същата: популистка реторика, концентрация на властта, контрол над медиите, четем още в публикацията. В Турция Ердоган представя себе си като \"човекът, пред когото светът застава на колене\", посочва също \"Ди Велт\". Това самочувствие прикрива усещането за малоценност сред маргиналните слоеве и най-вече сред турците в чужбина, като по-този начин заличава тяхното чувство, че са дискриминирани. Само по себе си, това обаче не обяснява изцяло влиянието на Ердоган сред тези слоеве. В едно общество, в което съществуват крайни мнения и позиции, Ердоган представлява мнозинството: на турци срещу кюрди, на сунити срещу алевити, консерватори срещу модернисти. Неговата политическа основа е изключването на \"другия\", коментира изданието. Сред причините за успеха на Ердоган, четем още в статията, са и подобренията в образователната и здравната система, които той постигна в първите години на управлението си. И до този момент турският президент продължава да се възползва от тогавашната благодарност на хората, както и от удовлетвореността на местните и чуждестранни бизнескръгове от стабилната икономика в страната. Причината за голямата власт на Ердоган е до голяма степен и в слабостта на турската опозиция. Когато преди президентските избори кандидатурата на неговия партиен съперник Абдула Гюл бе предложена за обсъждане, Ердоган изпрати с хеликоптер в къщата на Гюл началника на своя генерелен щаб. Гюл обяви, че се отказва от кандидатурата си, а началник щаба вече е част от кабинета на Ердоган. Социалдемократите, от друга страна, постигнаха най-големия си изборен успех от 40 години насам, но са разкъсвани от вътрешнопартийни спорове, обобщава в интервю за \"Ди Цайт\" известният турски журналист Джан Дюнадар.  ", "date": "2018.08.12", "title": "Защо Ердоган е толкова влиятелен сред много турци?"}
{"url": "http://www.classa.bg/%D1%81%D0%B2%D1%8F%D1%82/item/385314-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D0%B5%D0%B4%D0%B8%D0%BD-%D0%B0%D0%B1%D1%81%D0%BE%D0%BB%D1%8E%D1%82%D0%B8%D0%B7%D1%8A%D0%BC,-%D0%BA%D0%BE%D0%B9%D1%82%D0%BE-%D0%B5-%D1%83%D0%B6%D0%B0%D1%81%D1%8F%D0%B2%D0%B0%D1%89", "text": "Въпреки многобройните цивилни жертви Саудитска Арабия продължава да воюва в Йемен. Воюва също и срещу своите беззащитни граждани. В Саудитска Арабия властва един деспотизъм, който е ужасяващ                 Било грешка. Една от многото. Говорител на действащата в Йемен арабска военна коалиция заяви, че атаката била насочена срещу бунтовниците хуси. Вместо бунтовниците ударът засяга пълен с деца училищен автобус. 29 деца са убити. Други около 50 пътници, сред които и 30 деца са ранени. Грешката, която отне живота на много деца е симптоматична за безскрупулността, с която водената от Саудитска Арабия коалиция води войната в Йемен от три години и половина насам. В конфликта загинаха вече близо 6000 цивилни граждани. Над 9000 бяха ранени. 22 милиона души са зависими от хуманитарни помощи, а над два и половина милиона йеменски младежи вече не ходят на училище. Ден след ден Саудитска Арабия и нейните съюзници бомбардират целенасочено бедната страна и я вкарват в още по-дълбока мизерия.   Гражданите като маса   Досега коалицията не постигна много. Хусите, съюзени с най-големия враг на Саудитска Арабия - Иран, все още не са победени. Независимо от всичките жертви, Саудитска Араблия продължава да води задочната си война. Военното и политическото командване нехае за смъртоносните атаки срещу цивилните граждани и продължава да бомбардира страната. Все едно дали става дума за удар в отговор на ракетно нападение на хусите срещу саудитска територия или пък просто без причина, бомбардировките продължават. Последният въздушен удар обаче е симптоматичен не само за военния подход на саудитското ръководство в Йемен.     При атаката върху училищен автобус в Саада бяха убити 29 деца и още 30 бяха ранени   Цинизмът пасва много добре и към подхода на държавата към собствените й граждани. Тя се отнася към тях като към лична собственост, като към маса, а не като към граждани с права. Само преди няколко дни саудитската държава арестува две млади провозащитнички, едната от които е сестра на хвърления в затвора блогър Раиф Бадауи. Причините за ареста остават неясни. Саудитски правозащитници смятат, че по този начин властниците искат да сплашат опозицията. Диктаторска надменност Показателна за безскрупулността на режима е и реакцията му на един туит, постван от канадската външна министърка, която остро критикува арестите и настоява за освобождавенето на правозащитничките. Саудитска Арабия изгони канадския посланик в Рияд и изтегли своя от Канада. Освен това Саудитска Арабия обяви, че ще замрази бизнес-отношенията и акедемичните програми между двете страни. Такива крути мерки само заради един туит? Рязкото поведение на Саудитска Арабия разкрива диктаторската надменност на режима спрямо всички инокомислещи. Както спрямо своите беззащитни граждани, така и спрямо други държави. Тази реакция говори за един абсолютизъм, който е ужасяващ. Един абсолютизъм, срещу който трябва да се борим. Депутатът от ХДС Норберт Рьотген има право, когато призовава ЕС и германското правителство да се солидаризират с Канада и да осъдят действията на Саудитска Арабия. За съжаление досега това не се случи. И това е срамно. ЕС смята себе си за общност на ценностите. Как обаче изглеждат тези ценности спрямо диктаторите, които седят върху огромните петролни полета?", "date": "2018.08.12", "title": "Саудитска Арабия: един абсолютизъм, който е ужасяващ"}
{"url": "http://www.classa.bg/%D1%81%D0%B2%D1%8F%D1%82/item/385315-%D1%87%D0%B5%D1%81%D1%82%D0%BD%D0%BE-%D0%B8%D0%BB%D0%B8-%D0%BD%D0%B5%D1%87%D0%B5%D1%81%D1%82%D0%BD%D0%BE-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%81%D0%BF%D0%BE%D1%80%D0%B8-%D0%B7%D0%B0-%D0%B4%D0%B5%D1%82%D1%81%D0%BA%D0%B8%D1%82%D0%B5-%D0%BD%D0%B0%D0%B4%D0%B1%D0%B0%D0%B2%D0%BA%D0%B8", "text": "И български, но и деца от целия ЕС получават детски надбавки в Германия. Надбавките са най-горещата тема в момента. Нима обаче социалната система ще рухне само защото лоши чужденци нередно  прибират детски надбавки?             „По-малко пари за деца, които така или иначе имат по-малко, а повече за богатите?\" полемично формулира проблема кореспондентът на АРД в Брюксел. А един пловдивчанин простичко обяснява пред „Билдцайтунг\" практическата страна на историята с надбавките. Многочленното му семейство живее на 70 квадратни метра в Дортмунд, а в момента се препитава единствено от социални помощи. Пловдивчанинът казва: „В България получаваш 7-8 евро детски и 15 евро помощи за безработни. В Германия е по-добре. Семейство с 3-4 деца стига до 800 евро на месец. За наема и за тока ни дават още 600 евро, а аз получавам и помощи за безработни. Ето защо за мен Германия е най-добрата страна.\"     Многобройни кметове твърдят, че става дума за проникване в германската социална система , което се насърчава от трафикантите на хора. Сьорен Линк, кмет на Дуисбург, където вече живеят близо 19 хиляди граждани на България и Румъния, настоява правителството да вземе спешни мерки. Лидерката на социалдемократите Андреа Налес предлага среща между кметовете на засегнатите общини, за да се търси решение на проблема. „Ясно е, че трябва да обуздаем злоупотребите и организираната престъпност\", казва Налес. Армин Шустер от ХДС го формулира още по-остро: „Когато определени хора идват в Германия, за да източват детски надбавки за своите деца, живеещи другаде в ЕС, но не упражняват социално осигурен труд, нямат действително местоживеене тук или пък подкрепят неверните си твърдения с фалшифицирани документи – във всички тези случаи трябва да говорим за злоупотреба със свободата на придвижване.\" Голямата хуманитарна организация „Обединен съюз за равенство\" („Paritätischer Gesamtverband\") защитава изплащането на германски детски надбавки за деца, живеещи в друга държава от ЕС. Изпълнителният директор Улрих Шнайдер казва, че сегашната практика е абсолютно коректна и честна. „В общия случай става дума за деца на родители, които работят тук, в Германия\", твърди той и уточнява, че тези хора си плащат данъците според германския закон, а с това получават и правото на германски детски надбавки. Пълномощничката по интеграцията на германското правителство Анете Видман-Мауц призова дебатът да се води по същество. Да, злоупотребите естествено трябва да се преследват, смята тя, но повечето чуждестранни граждани, които живеят в Германия, упражняват труд и плащат вноските си в социалните каси. Независимо от това тя припомни за предложението на германското правителство детските надбавки за деца, които живеят в родината си, да се приведат в съзвучие с равнището в съответната страна.   Да се променят ли правилата за изплащане на детските надбавки?   Европейската комисия отхвърля идеята да се преразгледа сегашната практика. Европейското право никъде не предвижда, че детските надбавки трябва да се приведат в съответствие с разходите за живот по местоживеенето на детето, каза говорителка на Комисията. Обратното би нарушило забраната на каквато и да е дискриминация. Вместо това трябва да се подсили борбата срещу евентуалните злоупотреби, смята Европейската комисия. Източноевропейски дипломати в ЕС предупреждават, че ако се променят правилата за изплащане на детските надбавки, това ще е равносилно на социална изолация, ако не и на расизъм. Протести вече се чуват от Унгария и от други по-бедни държави в ЕС. Словения дори заплаши, че ще сезира Европейския съд. Изпълнителният директор на Федерацията на германските градове Хелмут Деди търси баланс между постулата за равенство и притесненията на кметовете, членуващи във федерацията: „Към хората от Румъния или България не съществува някакво принципно подозрение. Но когато идват в Германия единствено за да получават тук детски надбавки за децата, живеещи в родината им – това вече е проблем. В наложителния дебат трябва да стане дума и за това, че детските надбавки служат всъщност за покриване на разходите на децата. Но в България, например, тези разходи са различни от разходите в Германия.\" Косвено на това твърдение възразява коментаторът в „Лудвигсбургер Крайсцайтунг\", който пише: „Детските надбавки са не толкова социална помощ, колкото данъчно облекчение. И не е естествено един поляк в Германия да плаща върху едни и същи доходи по-високи данъци, отколкото един германец.\" Ето накрая и част от коментара на „Франкфуртер Рундшау\": „Нима германската социална система ще колабира само защото лоши чужденци по нереден начин прибират детски надбавки за своите малчугани у дома? Нищо такова. Без съмнение има единични, отчасти дори сензационни случаи на измама. Но повечето пари, които Семейната каса превежда в други държави от ЕС, влизат в бюджета на хора, които се трудят и плащат данъци в Германия. Ако ругаеш ромите и синтите заради „планините отпадъци, шума и нашествието на плъхове\", както прави кметът на Дуисбург, ти само насъскваш хората и поставяш социалния мир под заплаха. Не случайно детските надбавки за граждани на други държави от ЕС са любима тема на „Алтернатива за Германия\". Когато обаче настояваш социалните помощи да се приведат в съответствие с разходите за живот, ти трябва да поискаш и още нещо: да се намалят пенсиите на германските пенсионери, които живеят в Испания.\" А и в България, всъщност, където вече се заселват все повече германски пенсионери.", "date": "2018.08.12", "title": "Честно или нечестно? Германия спори за детските надбавки"}
{"url": "http://www.classa.bg/%D1%81%D0%B2%D1%8F%D1%82/item/385316-%D0%BE%D0%B3%D1%80%D0%BE%D0%BC%D0%BD%D0%B8%D1%82%D0%B5-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8-%D0%B8%D0%B7%D0%BB%D0%B8%D1%88%D1%8A%D1%86%D0%B8-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%81%D0%B0-%D0%B1%D1%80%D0%B5%D0%BC%D0%B5-%D0%B7%D0%B0-%D0%BF%D0%B0%D1%80%D1%82%D0%BD%D1%8C%D0%BE%D1%80%D0%B8%D1%82%D0%B5-%D1%9D-%D0%B2-%D0%B5%D1%81", "text": "Макар че някои европейски страни може и привидно да са съгласни с твърдението на Германия, че е „страна на поети и мислители\", никой не би оспорил способността ѝ да извлича толкова много богатства от останалата част от Европейския съюз. Миналата година Германия отчете 159,3 млрд. евро излишък на търговията си със стоки с други държави от ЕС – един от най-големите зони за свободна търговия в света и регион с привилегирован достъп до германските стоки и услуги. Така стоят нещата от 1958 г., когато заработва европейският отворен пазар. Огромният европейски дар за Германия представлява две трети от нейната печалба от чуждестранна търговия в една пазарна структура където Берлин остава неоспорим лидер и принципен регулатор, посочва в свой анализ за CNBC д-р Михаел Иванович. Тази година изглежда ще бъде отбелязана още една рекордно висока печалба от ЕС за Германия. Излишъкът в периода между януари и април възлиза на годишна стойност от 175 млрд. евро - 10-процентно увеличение от европейската търговия на страната през 2017 г., по данни на Бундесбанк. Държава, която представлява 28% от икономиката на паричния съюз, и живее така величествено върху своите партньори е структурно дестабилизиращ фактор. Правилните политики не са безплатни До ден-днешен икономистите, които посочват този фундаментален проблем, са подигравани като безнадеждно наивни, тъй като – както гласи схващането, Европейският проект винаги е бил и винаги ще бъде политически конструкт, чиято цел е да разтървава европейците помежду им. Това твърдение не само е невярно, но и носи в себе си зрънцето на собственото си унищожение. Отнемайки стотици милиарди евро от покупателната сила на паричния съюз, Германия прави на практика невъзможно за другите икономики в еврозоната да растат и да създават работни места, тъй като те не могат да свият дълга и дефицита си. Германия трябва да стимулира вътрешните си разходи за потребление на повече стоки и услуги от европейските си партньори. В същото време страната може да облекчи нарастващия си недостиг на работна ръка като предложи свободни позиции на над 17-те милиона европейски граждани, които в момента търсят работа и бъдеще.", "date": "2018.08.12", "title": "Огромните търговски излишъци на Германия са бреме за партньорите ѝ в ЕС"}
{"url": "http://www.classa.bg/%D1%81%D0%B2%D1%8F%D1%82/item/385317-brexit-%D0%BC%D0%BE%D0%B6%D0%B5-%D0%B4%D0%B0-%D1%83%D0%B1%D0%B8%D0%B5-%D1%81%D0%B0%D0%BD%D0%B4%D0%B2%D0%B8%D1%87%D0%B8%D1%82%D0%B5-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F", "text": "За британците добрият стар сандвич ще се превърне в обикновена препечена филийка без сделка за  . Разбира се, ако преговорите се провалят, други неща ще будят много по-сериозно безпокойство. Четири милиона души от двете страни на Ламанша няма да знаят дали ще могат да продължат да работят и живеят на досегашното си място. Пациентите може да се тревожат дали болницата им се е запасила с правилните лекарства. Но освен всичко това откъде британците получават любимата си храна за обяд? Въпреки че приготвянето на сандвич изглежда просто – парче шунка, бучка сирене и малко салата между две филии хляб, в действителност това е продукт с много сложна снабдителна верига, която конкурира всички, или поне почти всички, най-развити автомобилни производители. И има доста гладни гърла, които чакат да бъдат нахранени с „най-големия принос на Великобритания към гастрономията“, както преди време Wall Street Journal определи сандвича.     Британците купуват 4 млрд. сандвича на година от супермаркетите. Макар че страната до голяма степен може сама да задоволява нуждите си от хляб, при сценарий без сделка, който включва мита върху земеделските стоки, нови митнически проверки и забавяне на пристанищата, индустрията може да не успее да се пребори за оцеляването си. „Не мисля, че клиентите разбират колко сложна и глобална е нашата индустрия. Ако излезем от Европа, ще имаме проблеми дори само с граничния контрол, защото индустрията ни работи с пресни продукти, които имат кратък срок на годност. Те могат да се развалят на пристанищата, преди да стигнат до нас“, казва Джим Уиншип, директор на British Sandwich Association. Politico обобщава как ще бъдат засегнати продуктите, ако няма сделка за Brexit. Сиренето се разтопява Великобритания внася над 60% от сиренето, което консумира, и голяма част от вноса идва от Ирландия. Според Ирландската млечна индустрия (Dairy Industry Ireland) Великобритания е закупила 78 хил. метрични тона ирландско сирене чедър през 2016 г., като 82% от него е било внесено. Голяма част от чедъра е бил използван в продукти като сандвичи и преработени храни. „Ирландският чедър е силно представен в тази индустрия и ако няма достатъчно британски чедър, който да задоволи търсенето, ако не бъде планирано нищо значимо в британската млечна индустрия за справяне с този дефицит, британските потребители са изправени пред значително повишаване на цените на чедъра и на сандвичите“, казва Конър Мълвихил, директор на Dairy Industry Ireland. Един от големите проблеми при липса на сделка са митата. Според правилата на Световната търговска организация (СТО) чедърът ще бъде ударен с мита от 1671 евро на тон. „Чедърът е нискомаржов продукт – той струва около 3 хил. евро на тон. Нито късче чедър няма да влезе във Великобритания при подобни мита“, казва Мълвихил. Недостиг на месо Доставките на продукти от свинско месо като шунка и бекон също са уязвими. Великобритания внася 60% от свинското месо, което консумира, като е закупила над един милион метрични тона от чужбина през 2016 г. Бордът Agriculture & Horticulture Development Board (AHDB), финансиран от фермери и производители, установи, че Дания, Германия, Холандия и Белгия са основните доставчици на продукти от свинско месо на британския пазар. „На практика ЕС е доставил почти всичкото свинско месо, внесено във Великобритания, заради високите мита върху свинското от други части на света“, казва се в доклад на AHDB за последиците от Brexit върху продуктите от свинско месо. Митата на СТО върху тези продукти варират от 172 до 1494 евро за тон. Ако Великобритания напусне ЕС без сделка, това ще доведе до стриктни ветеринарни удостоверения и фитосанитарни проверки за всяко внесено парче шунка или бекон. Brexit без сделка ще застраши и доставките на още едно основно месо за британските сандвичи – риба тона. По данни на британската агенция по рибарство Sea Fish рибата тон е била на трето място сред най-внасяните видове риба през 2017 г., като търговията е възлязла на 416 479 паунда. Анзер, генерален директор на Асоциацията на британските вносители и дистрибутори, говорейки за сценарий без сделка. Той допълва, че по-голямата част от сандвичите във Великобритания идват от страни, с които ЕС вече има търговски споразумения. Освен това тя често може да бъде обработвана в Испания, преди да бъде изнесена на големи пазари като Великобритания или Германия. Недостиг на домати Асоциацията на британските производители на домати съобщи, че британците изяждат около 500 хил. метрични тона домати на година и търсенето расте. Но местните производители не могат да задоволят търсенето. Агенцията по околна среда, храни и селски въпроси отбелязва, че британските фермери са произвели 90 600 метрични тона домати през 2017 г., което означава, че около 82% от доматите идват от чужбина, главно от Испания и Холандия. Доматите трябва да стигнат бързо от полето до потребителите, за да са пресни, но ако Brexit без сделка доведе до забавяне на границата, тази снабдителна верига ще рухне. „За да приготвите пресен сандвич, трябва да имате свежи съставки. Продуктите трябва да са възможно най-пресни, преди да бъдат комбинирани в сандвич и след това доставени в магазини в цяла Великобритания“, казва Уиншип. Увехнала салата Марулята и другите листни зеленчуци също може да изчезнат от сандвичите в британските супермаркети при сценарий без сделка, особено през зимните месеци. Според данни на британското правителство страната е внесла 192 500 метрични тона маруля през 2017 г., голяма част от която от Испания. Британските фермери са произвели само 13 500 метрични тона в същия период. „Brexit без сделка ще засегне листните зеленчуци и британските купувачи. Между октомври и април значителна част от листните зеленчуци на рафтовете на британските супермаркети са дошли от Мурсия в Испания. Вероятната последица от сценарий без сделка е по-бавно преминаване през границата на зеленчуците, които идват по суша от Испания или други страни в ЕС, доставящи пресни продукти на британския пазар“, казва Дитър Лойд, говорител на British Leafy Salads Association. „Усложняването на снабдителната верига ще означава по-високи цени на по-старите продукти на рафтовете в супермаркетите и на пазарите за търговия на едро“, допълва той. Уиншип от British Sandwich Association е убеден, че Brexit ще промени лицето на индустрията му и способността й да задоволява значителния апетит на британците към сандвичите. „Съществува огромна инфраструктура за производство на сандвичи и доставянето им в прясно състояние до потребителите. Те се произвеждат днес и са в магазините днес или утре. Нашата индустрия е доста различна от всички останали и сме притеснени от последиците, ако скъсаме с Европа“, казва Уиншип.  ", "date": "2018.08.12", "title": "Brexit може да убие сандвичите във Великобритания"}
{"url": "http://www.classa.bg/%D1%81%D0%B2%D1%8F%D1%82/item/385309-%D1%82%D1%80%D1%8A%D0%BC%D0%BF-%D0%B8%D0%B7%D0%BB%D0%B5%D0%B7%D0%B5-%D0%B2-%D0%BD%D0%B5%D0%BE%D1%87%D0%B0%D0%BA%D0%B2%D0%B0%D0%BD%D0%B0-%D0%B2%D0%B0%D0%BA%D0%B0%D0%BD%D1%86%D0%B8%D1%8F", "text": "Доналд Тръмп излезе в неочаквана ваканция заради ремонт в Белия дом. Американският президент прекарва времето си в голф клуб в Ню Джърси, но, както твърдят от екипа му, не спира да работи.   Тръмп си е харесал голф клуба за своя временна резиденция. Той дори покани репортери в имота, за да документират провеждането на кръгла маса за обсъждане на реформа в затворите. По негови думи идеята му е да не напуска Вашингтон за дълго. В момента тече освежителен ремонт в Белия дом, който е бил одобрен от администрацията преди години. “Липсва ми Белия дом. Предпочитам да съм там”, заяви президентът. Дали всъщност той предпочита да играе голф на това място или в по-известното му имение “Мар-а-Лаго” във Флорида? Белият дом едва ли ще даде подобна информация, а на репортерите не им е позволено да се приближат достатъчно, за да видят с очите си.   Предшественикът му Барак Обама и семейството му прекарваха време в популярна винарна, наречена лозята на Марта, а също и в Хавай.", "date": "2018.08.12", "title": "Тръмп излезе в неочаквана ваканция"}
{"url": "http://www.classa.bg/%D1%81%D0%B2%D1%8F%D1%82/item/385310-%D1%81%D0%B0%D1%89-%D0%BD%D0%B0%D0%BB%D0%B0%D0%B3%D0%B0%D1%82-%D1%81%D0%B0%D0%BD%D0%BA%D1%86%D0%B8%D0%B8-%D0%BF%D0%BE%D1%80%D0%B0%D0%B4%D0%B8-%D0%B8%D0%B7%D1%87%D0%B5%D1%80%D0%BF%D0%B2%D0%B0%D0%BD%D0%B5-%D0%BD%D0%B0-%D1%80%D0%B5%D1%81%D1%83%D1%80%D1%81%D0%B8%D1%82%D0%B5", "text": "САЩ налагат нови санкции, тъй като губят ресурсите за по-нататъшното си развитие, заяви говорителят на министерството на външните работи на Русия Мария Захарова в Сърбия, където е на посещение по покана на сръбския външен министър Ивица Дачич, съобщава РИА „Новости“. „Тук изобщо не става дума за Русия, а за това, че САЩ може би осъзнават, че губят ресурси за по-нататъшното си развитие, ресурси, които досега им помагаха да преодоляват регулярните кризи, които преживява светът. Тези ресурси вече ги няма и са им нужни все нови и нови, нужна им е нова експанзия, политическа, финансова и икономическа, каквато наблюдаваме в момента“, каза Захарова. Тя напомни, че Вашингтон напоследък провежда жестока санкционна политика и спрямо Китай, Иран, дори спрямо своя партньор – Европейския съюз. Говорителят на руското външно министерство съобщи, че в момента Русия готви ответни мерки срещу наложените й от САЩ нови санкции заради случая „Скрипал“. Захарова изрази съжаление, че вместо упокояване и затопляне на отношенията със САЩ, се наблюдава ожесточаване на санкционната война. ", "date": "2018.08.12", "title": "САЩ налагат санкции поради изчерпване на ресурсите"}
{"url": "http://www.classa.bg/%D1%81%D0%B2%D1%8F%D1%82/item/385311-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%B5-%D0%BE%D1%82%D1%85%D0%B2%D1%8A%D1%80%D0%BB%D0%B8%D0%BB%D0%B0-%D0%B2%D1%81%D0%B8%D1%87%D0%BA%D0%B8-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D1%8F-%D0%BD%D0%B0-%D1%81%D0%B0%D1%89-%D0%B7%D0%B0-%D1%8F%D0%B4%D1%80%D0%B5%D0%BD%D0%BE-%D1%80%D0%B0%D0%B7%D0%BE%D1%80%D1%8A%D0%B6%D0%B0%D0%B2%D0%B0%D0%BD%D0%B5", "text": "Северна Корея е отхвърлила нееднократните предложения на Съединените щати за ядрено разоръжаване, в това число и изработването на точен график на процеса, съобщава CNN, като се позовава на дипломатически източници, предаде ТАСС. Според единия източник Вашингтон е правил и продължава да прави на Пхенян “конкретни предложения за пристъпване към и довеждане до край на пълно ядрено разоръжаване”. Севернокорейското ръководство е отхвърлило всички тези предложения, описвайки ги като “гангстерски по своята същност”. Северна Корея настоява, че ядреното ѝ разоръжаване трябва да бъде предшествано от отмяна на санкциите, наложени от Съединените щати, както и от подписване на мирен договор. ", "date": "2018.08.12", "title": "Северна Корея е отхвърлила всички предложения на САЩ за ядрено разоръжаване"}
{"url": "http://www.classa.bg/%D1%81%D0%B2%D1%8F%D1%82/item/385312-%D1%80%D1%83%D0%BC%D1%8A%D0%BD%D0%B8%D1%8F-%D1%81%D1%82%D0%B8%D0%B3%D0%B0-%D0%BF%D1%80%D0%BE%D0%B8%D0%B7%D0%B2%D0%BE%D0%BB-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F%D1%82%D0%B0-%D0%B8%D0%B7%D0%B3%D0%BB%D0%B5%D0%B6%D0%B4%D0%B0-%D0%B4%D1%80%D1%83%D0%B3%D0%BE%D1%8F%D1%87%D0%B5", "text": "100 000 румънци протестираха в Букурещ срещу корумпираното правителство и за независимо правосъдие. Полицията използва брутално насилие срещу демонстрантите. Десетки хора бяха ранени.             Никога досега провалът на едно правителство не е бил толкова недвусмислен. С безброй полицаи и жандармеристи властниците в Букурещ искаха да покажат на целия свят кой дърпа юздите в тази държава. 100 000 румънци от страната и чужбина бяха дошли на площад \"Виктория\", за да демонстрират срещу корупцията и беззаконието, за една функционираща правова държава и независимо правосъдие. Много от тези румънци бяха пристигнали от цяла Европа, за да настояват за онези ценности в довчерашната си родина, които са опознали в приемните им страни. Това беше вик за демокрация и нормалност в една страна, застрашена да се задуши в мъртвата хватка на клептократите и ширещата се шуробаджанащина. Тази демонсрация беше първа по рода си в Европа: десетки хиляди граждани на една страна, които живеят и работят в чужбина, дойдоха в отпуска в родината си, за да покажат заедно със семействат, приятелите и познатите си, че не са забравили своята родина. Местните румънци и дошлите от чужбина искаха заедно да призоват: \"Спрете пропадането на Румъния!\"   Война срещу собствения народ   Отговорът на правителството беше брутален. Заради отделни групи хулигани, смесили се с мирните демонстранти, за да провокират, полицията безразборно използва сълзотворен газ, водни струи и палки. Насилие срещу семейства с деца, срещу възрастни хори, срещу журналисти. Срещу обикновените хора, които не искаха да се разделят с надеждата някога да живеят в една функционираща демокрация. У дома. А не някъде в чужбина, където работят или следват. И където живеят, защото нямат никаква перспектива в предишната си родина.     В Букурещ оживяха спомените от Тянанмън и Таксим. И спомените за \"миньорите\" в Букурещ през юни 1990 година. След падането на диктатора Чаушеску посткомунистическите функционери извикаха хиляди миньори в столицата, за да затвърдят своята нова, стара власт. \"Миньорите\" имаха задача да затворят завинаги устата на всички политически либерални противници и най-вече опозиционни политици, студенти и интелектуалци. И тогава успяха да го сторят с изключителна бруталност. Днес същата задача имаха полицаите и жандармеристите, които употребиха изключителна бруталност срещу мирните демонстранти. Нещо немислимо за една демокрация. И това не беше акция срещу леви или десни екстремисти, каквито познаваме по различни поводи от цяла Европа. Това беше открито обяваване на война срещу собствения народ. Отговорност за това носи несъмнено правителството.   Отговорност носи и могъщият шеф на социалдемократите - Ливиу Драгня. Той не може да бъде премиер, тъй като е осъден за изборни манипулации. Но като председател на парламента контролира всяка крачка на своето правителство. Много от министрите и висшите държавни чиновници, както и отговорната вътрешна министърка произхождат от региона, в който Драгня управляваше като \"местен барон\". Тези хора са се врекли във вечна вярност на своя \"учител\". И под булото на парламентарната демокрация, стъпка по стъпка те поеха контрола върху правосъдието и държавните институции. Сега на всичко това трябва да се сложи край! Демокрацията изглежда другояче! Трябва да бъде сложен намордник на Драгня и на неговата камарила! И отговорните за бруталното насилие на този забележителен 10 август трябва да бъдат изправени пред съда! Либералният президент Клаус Йоханис разполага с всички конституционни инструменти, за да освободи своята страна от лапите на клептократите. Той има и подкрепата на повечето румънци в страната и в чужбина. Това доказаха още веднъж по внушителен начин над 100 000 хиляди демонстранти в Букурещ и в другите големи румънски градове.", "date": "2018.08.12", "title": "Румъния: Стига произвол! Демокрацията изглежда другояче!"}
{"url": "http://www.classa.bg/%D1%81%D0%B2%D1%8F%D1%82/item/385308-%D0%B2-%D1%81%D0%B0%D1%89-%D0%BF%D1%80%D0%B5%D0%B4%D0%BB%D0%BE%D0%B6%D0%B8%D1%85%D0%B0-%D0%B4%D0%B0-%D0%B1%D1%8A%D0%B4%D0%B5-%D0%BF%D1%80%D0%B8%D0%B7%D0%BD%D0%B0%D1%82%D0%B0-%D1%80%D1%83%D1%81%D0%B8%D1%8F-%D0%B7%D0%B0-%C2%AB%D1%81%D0%BF%D0%BE%D0%BD%D1%81%D0%BE%D1%80-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%8F-%D1%82%D0%B5%D1%80%D0%BE%D1%80%D0%B8%D0%B7%D1%8A%D0%BC%E2%80%9C", "text": "Група американски сенатори под ръководството на Линдси Грем разработи нов пакет санкции против Русия, който предполага замразяване на активите на няколко руски банкови активи в САЩ и да въведат забрана за операции в САЩ на тези организации. При това на Москва трябва да бъдат предявени следните изисквания: да върне Крим в състава на Украйна, да престане да поддържа провъзгласените републики на Донбас. Освен това Русия трябва да се откаже от подкрепата на официалното правителство на Сирия. Но най-любопитната точка е признаването на Русия за „спонсор на тероризма». Колкото до първите точки – тук всичко отдавна е ясно. Руската страна вече нееднократно е заявявала, че никога няма да се откаже от Крим, а в Донбас позицията на Москва е еднозначна – тя се обявява за дипломатическо разрешаване на конфликта, при това съгласно „Минските договорености“. А пък признаването за „спонсор на тероризма“ – това е нещо новичко. Интересно би било да се разбере на основата на какви принципи американските сенатори са определили този момент. Примерът със Сирия в този смисъл е много показателен. Колко години коалицията на САЩ се намираше в Близкия Изток? Няколко десетилетия. И като резултат светът получи „Ал Кайда“, „Ислямска държава“ (и двете забранени в Русия) и цял куп по-малко известни групировки. При това към създаването на първата организация Щатите имаха съвсем непосредствено отношение. С други думи, за десетки години на САЩ в Близкия Изток тероризмът само се разрастваше. А Русия, идвайки в Сирия по покана на официалното правителство на тази държава, буквално за две години съумя практически напълно да освободи страната от бандити и да върне под контрола на властите повече от 80% от изгубените територии. И кой след всичко това е „спонсор на тероризма“, бихме искали да попитаме? А ние не сме напомнили още и за целите арсенали от оръжие на САЩ и парковете с американска техника, намерени у ислямските терористи след победата над тях, и за това как авиацията на Щатите прикриваше отстъплението на бандитите от Дейр ез-Зор. Ако трябва да наречем някого „спонсор на тероризма“, то това са само САЩ, господа сенатори!  ", "date": "2018.08.12", "title": "В САЩ предложиха да бъде призната Русия за «спонсор на световния тероризъм“"}
{"url": "http://www.classa.bg/%D1%81%D0%B2%D1%8F%D1%82/item/385304-%D0%B4%D0%B8%D0%B0%D0%B3%D0%BD%D0%BE%D0%B7%D0%B0-%D1%81%D0%B5%D0%BB%D1%84%D0%B8-,-%D0%B8%D0%BB%D0%B8-%D0%BA%D0%B0%D0%BA-%D1%84%D0%B8%D0%BB%D1%82%D1%80%D0%B8%D1%82%D0%B5-%D0%B7%D0%B0-%D1%81%D0%BD%D0%B8%D0%BC%D0%BA%D0%B8-%D0%BC%D0%BE%D0%B3%D0%B0%D1%82-%D0%B4%D0%B0-%D0%BD%D0%B8-%D1%80%D0%B0%D0%B7%D0%B1%D0%BE%D0%BB%D0%B5%D1%8F%D1%82", "text": "Филтрите за снимки в социалните мрежи са много забавни. Можете да изглеждате като кученце или котка с очила, или фея, или просто да сте готини - малко по-секси, отколкото всъщност сте. Като себе си, но ошлайфани, лъснати и изпипани до степен да имате брадичка, по-остра от Матерхорн, както и идеален тен. Проблемът е, че когато промените снимка и резултатът е \"по-добра ваша версия\", която ви гледа от екрана, това може да се отрази на мисленето ви и на възприятията ви как би трябвало да изглеждате. Пластичните хирурзи забелязват нарастване на броя на хората, които носят в кабинетите им свои снимки, преминали през Facetune, Snapchat, филтрирани или променени по друг начин, за да посочат какво по лицата им искат да бъде коригирано и как. Специалистите наричат това явление \"Snapchat дисморфия\" или \"селфи дисморфия\". Въпреки че понятието съществува от известно време, скорошна статия в изданието JAMA Facial Plastic Surgery специално се спира на този въпрос. Там се посочва, че приложенията като Snapchat и Facetune осигуряват ново разбиране в съвременното общество за това що е красота. Те позволяват на човек да промени на момента външния си вид и да се доближи до нереалистични и често недостижими стандарти за красота, макар и само на дисплея на телефона си. Според материала феноменът може да има отражение върху психиката, като провокира нездрави представи в човек за това, което той или тя вижда в огледалото и онова, което вижда на екрана на телефона си. Постоянно сме в контакт със собствения си образ… Д-р Патрик Бърн е директор на отделението по лицева пластична и реконструктивна хирургия в медицинския факултет към университета \"Джонс Хопкинс\" в САЩ. Той казва, че в основата на проблема стоят простички неща: в ерата на селфитата, хората просто виждат лицата (и телата) си повече. Според него опитът на по-младите в това отношение и начинът, по който те се отнасят към собствения си външен вид, е фундаментално различен, отколкото във всеки друг момент в миналото. \"Някога сме имали снимки, естествено, но сме ги гледали по-рядко и не сме мислили за тях твърде често. Сега сме в свят, в който хората са изложени на вида на собственото си лице хиляди пъти годишно\", обяснява хирургът. Да не говорим, че не само вие виждате лицето си всеки ден. Социалните мрежи, онлайн форумите и дори приложенията за запознанства означават, че често първата – понякога и единствената – версия на нашето Аз, с която другите хора се сблъскват, е цифрово изображение. Това има своето отражение върху психиката на селфи-поколението. В САЩ, например, 55% от лицевите пластични хирурзи споделят, че попадат на пациенти, които искат да подобрят \"начина, по който изглеждат на селфита\". Това е ръст с 13% спрямо 2016-а. Този ръст в значението на дигиталното ни изображение частично се приписва на това колко важно е то за социалните ни възможности. Потребителите са \"на едно плъзване разстояние от намирането на любов и нов външен вид\" и тенденцията вероятно ще се засилва.   ...и това започва да променя нашите възприятия   Когато виждате лицето си десетки пъти дневно, имате предостатъчно време и възможности да се вманиачите по малките несъвършенства, които другите хора може дори да не забелязват. Това може да доведе до усещане за неудовлетворение и дори дисморфия. Д-р Бърн посочва, че в практиката си често наблюдава разминаването между реалност, образ в огледалото и снимки. \"Винаги връчвам на пациентите огледало, те го взимат и посочват какво искат. Това, което сега се случва поне веднъж седмично, е, че връчвам на някого огледало, той го поглежда за момент, огорчено заявява 'Не може да се види тук' и ми показва снимка\", обяснява хирургът. Става дума за поглед към едно и също лице, но през различна медия. Това, от което хората вече се притесняват, е не отражението им в огледалото, а как изглеждат на снимка. Друг признак, че селфитата и снимките се отразяват на начина, по който хората възприемат лицата си, е типът заявени процедури. Преди селфитата да наберат популярност най-честото оплакване от хората, които са искали ринопластика (операция на носа), е била от гърбицата на носа им. Сега проблем са носната и лицевата асиметрия. Силно изразената гърбица на носа според хирурга Бърн е една от най-разбираемите причини за стремеж към ринопластика, тъй като това често е забележимо отличие на лицето – нещо, което може да повлияе на самочувствието или социалното общуване. Но по думите му несъвършенства могат да бъдат открити във всяко лице. Въпросът е доколко силно изразени са те и доколко имат реално значение за цялостния външен вид на човек.   Това променено възприятие може да доведе до проблеми...   Разминаването във възприятията, съчетано с естествена тенденция да се критикува в детайли собственото често наблюдавано лице, могат да причинят сериозни психологически проблеми. Такива, които не могат да бъдат решени в кабинета на пластичен хирург. Според статията в JAMA телесното дисморфично разстройство e \"прекомерна загриженост за възприеман от самия човек недостатък във външния вид, класифициран по обсесивно-компулсивния спектър\". Това разстройство е нещо повече от несигурност или липса на самочувствие. Хората с телесно дисморфично разстройство често полагат огромни усилия да крият несъвършенствата си. Често посещават дерматолози или пластични хирурзи с надеждата да променят външния си вид. За практикуващите лекари е трудно да определят кога пациентът има реално дисморфично мислене, а не просто нереалистично очакване какво може или трябва да се направи за външността му. Това, от което се нуждаят пациентите със Snapchat дисморфия, не е нов нос или някакви инжекции, а психологическа помощ, казва хирургът Бърн. При телесно дисморфично разстройство, каквото и да бъде направено, пациентът няма да бъде доволен от резултата.  Хората с това разстройство \"имат повтарящи се, прераснали в навици модели на мислене\". Дори хирург да им придаде по-добър външен вид, това не им помага – дори може да им навреди, защото се потвърждава източника на тяхната обсесия. Телесното дисморфично разстройство е свързано с хранителни разстройства и депресия. Изследване от 2015-а, публикувано в изданието International Journal of Eating Disorders, проучва връзката между употребата на социални мрежи и поведението сред момичетата що се отнася до телата им. Изводът е, че момичета, които споделят свои снимки онлайн, отчитат по-високи нива на неудовлетворение от тялото си и прекалено ценене на \"слабия идеал за красота\". Тук нещата стават интересни: не само споделянето и гледането на такива снимки допринасят за подобно нездраво мислене. Степента, в която момичетата редактират снимките, също има значение, както и доколко те са се вълнували или вярвали в резултата. ...когато на практика никое възприятие не улавя правилно външния вид Единственото лице в света, което никога не можете да видите, е вашето собствено. Помислете за това. Винаги сте виждали само свои отражения, или снимки, или едната страна на носа, ако затворите едното око. Вие не знаете как точно изглеждате. Така че когато променяте свои снимки, просто създавате ненадежден образ върху друг образ и коригирате несъвършенства, които средностатистическият наблюдател може така или иначе да не забелязва. Очевидно е, че \"селфи дисморфията\", както я описват дерматолозите и пластичните хирурзи, е нещо повече от просто желание човек да изглежда като своя идеализирана версия, която е лесна за постигане на телефона чрез филтри и приложения за ретуширане. Селфи дисморфията също така е свързана и с това, за което човек смята, че се нуждае от корекция в лицето му, и степента, в която той или тя се сравнява със снимките на други хора. Снимки, които често са също толкова ретуширани, но са представени като реалност. В известен смисъл, лицето, което виждаме в селфито, е точно наше представяне, просто не нашето физическо аз. То е отражение на нашите идеали, стремежи и неувереност. И това изкривява възприятията също толкова, колкото и всеки фотофилтър.", "date": "2018.08.12", "title": "Диагноза \"селфи\", или как филтрите за снимки могат да ни разболеят"}
{"url": "http://www.classa.bg/%D1%81%D0%B2%D1%8F%D1%82/item/385305-%D0%B1%D0%BE%D0%BB%D0%B5%D0%BD-%D0%BE%D1%82-%D1%80%D0%B0%D0%BA-%D0%BE%D1%81%D1%8A%D0%B4%D0%B8-monsanto-%D0%B7%D0%B0-289-%D0%BC%D0%B8%D0%BB%D0%B8%D0%BE%D0%BD%D0%B0-%D0%B4%D0%BE%D0%BB%D0%B0%D1%80%D0%B0", "text": "Съд в Сан Франциско реши, че компанията Monsanto трябва да плати 289 милиона долара обезщетение на болен от рак американец, който е използвал произведените от нея хербициди. Деуейн Джонсън преди е работил като поддръжка в училище и е използвал редовно препаратите Roundup и RangerPro, за да премахва нежелана растителност. Според съдебните заседатели препаратите са \"спомогнали\" за развитието на болестта му. Случаят на Джонсън може да се превърне в сериозен прецедент за хиляди други подобни обвинения срещу компанията, свързани с потенциалното вредно въздействие на глифозат – основна съставка в препаратите на Monsanto, посочват световните агенции. Това е първият подобен случай, който стига до съда. Причината е, че според Джонсън най-вероятно ще почине скоро, а в американския щат Калифорния случаите на умиращи ищци имат предимство и се гледат по-експедитивно. Решението в полза на болния от рак мъж е на съдебните заседатели и е резултат от осемседмичен съдебен процес и тридневно обсъждане от страна на заседателите. \"Това няма да промени факта, че двамата синове на Джонсън скоро могат да загубят баща си, но ще им помогне да живеят по-добре\", коментира адвокатът на мъжа - Тимъти Лиценбърг. След присъдата от Monsanto излязоха с позиция, че подкрепят изследванията, според които Roundup не причинява рак. Вицепрезидентът на компанията Скот Патридж коментира, че Monsanto има намерение да обжалва съдебното решение. Според адвоката Лиценбърг обаче това ще е твърде скъпо, защото компанията ще трябва да плаща лихва върху обезщетението докато жалбата се разглежда. Това се равнява на 25 милиона годишно. Ищецът Джонсън е използвал препаратитеRoundupи RangerProмежду 20 и 30 пъти годишно, за да се бори с нежелана растителност, докато е работил като поддръжка в училище край Сан Франциско. Имало е два инцидента по време на работа, при които той е бил залят от продукта. Първият от тях е от 2012-а. Две години по-късно, през 2014-а, лекари определят, че Джонсън е болен от неходжкинова лимфома, при която тумори водят до увеличаване на лимфните възли и изместват здрави клетки в кръвта като засягат и нелимфни органи. Днес 80 процента от тялото на Джонсън е покрито от лезии. В по-лошите си дни той не може и да говори. Мъжът има двама синове. Съпругата му работи на две места с по 40 работни часа на всяко, за да може да издържа семейството, разказва адвокатът на Джонсън. През март 2015-а Световната здравна организация (СЗО) посочи, че основната съставка в Roundup – глифозат, \"вероятно е карциногенна за хората\". В същото време Monsanto от години твърдят, че препаратът им не предизвиква ракови заболявания. По думите им има над 800 специализирани изследвания от САЩ и света, които посочват, че глифозатът е безопасен и не причинява туморни образувания. В това число влизат и изследване на Американската агенция за опазване на околната среда, според която глифозатът е безопасен, когато се използва внимателно. В Европа също има отпор срещу използването му. Френският президент Еманюел Макрон опитва да го забрани, въпреки протестите на някои френски законотворци и фактът, че наскоро Европейската комисия даде нов петгодишен лиценз за използване на хербицида. Всъщност е медицински невъзможно да се докаже, че Roundup е предизвикал болестта на Джонсън, но не това е била целта на неговите адвокати. Това, което е трябвало да докажат те на заседателите, е дали хербицидът е \"спомогнал\" за заболяването. Случаят на Джонсън може да доведе до вълна от подобни съдебни спорове. Адвокатът Лиценбърг твърди, че той и други негови колеги работят по 4000 сходни случая, които все още чакат да влязат в съда в различни щати на САЩ. Основната продукция на компанията Monsanto са генетично-модифицирани семена, инсектициди и хербицида Roundup, който е най-разпространеният в света продукт от този вид. През септември 2016-а компанията беше закупена от гиганта Bayer за 66 милиарда долара. След като получи одобрението на регулаторите в САЩ и ЕС, сделката стана факт на 7 юни т.г.", "date": "2018.08.12", "title": "Болен от рак осъди Monsanto за 289 милиона долара"}
{"url": "http://www.classa.bg/%D1%81%D0%B2%D1%8F%D1%82/item/385306-%D0%BC%D0%B5%D1%80%D0%BA%D0%B5%D0%BB-%D0%B8%D1%81%D0%BA%D0%B0-%D0%BF%D1%80%D0%BE%D0%BC%D1%8F%D0%BD%D0%B0-%D0%BD%D0%B0-%D0%B4%D1%8A%D0%B1%D0%BB%D0%B8%D0%BD%D1%81%D0%BA%D0%B8%D1%8F-%D1%80%D0%B5%D0%B3%D0%BB%D0%B0%D0%BC%D0%B5%D0%BD%D1%82-%D0%B7%D0%B0%D1%80%D0%B0%D0%B4%D0%B8-%D0%BC%D0%B8%D0%B3%D1%80%D0%B0%D0%BD%D1%82%D0%B8%D1%82%D0%B5", "text": " заяви Меркел на съвместна пресконференция с премиера на Испания Педро Санчес. Тя напомни, че съответстващите договорености съществуват с Либия и Турция. Водят се преговори с Мароко и Тунис. Предлагат се преговори с Алжир, а така също и със страни по произход на мигрантите като Сенегал.", "date": "2018.08.12", "title": "Меркел иска промяна на Дъблинския регламент заради мигрантите"}
{"url": "http://www.classa.bg/%D1%81%D0%B2%D1%8F%D1%82/item/385307-%D0%B7%D0%B0%D1%89%D0%BE-%D0%BF%D0%BE%D0%BC%D0%BF%D0%B5%D0%BE-%D0%B7%D0%B2%D1%8A%D0%BD%D0%BD%D0%B0-%D1%81%D0%BF%D0%B5%D1%88%D0%BD%D0%BE-%D0%BD%D0%B0-%D0%BB%D0%B0%D0%B2%D1%80%D0%BE%D0%B2", "text": "На 10 август, по инициатива на американската страна се състоя телефонен разговор между министъра на външните работи на Русия Сергей Лавров и Държавния секретар на САЩ Майк Помпео. Важно е да се отбележи, че инициативата за разговора е именно от САЩ. Какво именно е накарало Майк Помпео спешно да звъни на Сергей Лавров след новината за новите санкции срещу Русия, които разбуниха духовете както в Европа така и в света. Известно е, че са обсъдени редица международни въпроси, включително и ситуацията в Сирия, различни теми, които са обсъждани по време на преговорите в Хелзинки ( по време на срещата между Владимир Путин и Доналд Тъмп) От руска страна е прозвучало категоричното неприемане на обявените санкции от страна на Вашингтон под предлог «вината на Русия в случая Скрипал», като е подчертано, че от началото на инцидента в Солсбъри, и след в Еймсбъри не е предоставен нито един факт, който да свидетелства, за каквото и да е връзка с Русия. ", "date": "2018.08.12", "title": "Защо Помпео звънна спешно на Лавров?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385299-%D1%89%D0%B5%D1%80%D0%BA%D0%B0%D1%82%D0%B0-%D0%BD%D0%B0-%D0%BA%D0%B8%D0%BC-%D0%BD%D0%B5%D0%B4%D0%BE%D1%83%D0%BC%D1%8F%D0%B2%D0%B0", "text": "Най-известната старлетка в света Ким Кардашиян живее пълноценен живот, но малцина са забравили как всъщност се прослави тя, пише tocka.com. По време на интервю за американско радио, Ким призна, че дъщеря й Норт неочаквано я попитала: \"Мамо, защо си известна?\", а нейният отговор даде помод за насмешки и подигравки в социалните мрежи.  \r\n   \r\n   Казах си: \"Аха, окей, ще се опитам да й обясня. И й казах: \"Имаме телевизионно шоу,\", а тя ми отговори: \"Аха, окей\", за пръв път ми зададе подобен въпрос\", разказва Ким. \r\n   \r\n    И всичко би било наред, докато в интернет не започнаха подигравките спрямо нейния отговор, тъй като за всички е повече от ясно как Ким започна своята кариера, за която главен \"виновник\" е домашна порно снимка. \r\n    ", "date": "2018.08.12", "title": "Щерката на Ким недоумява"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385300-%D1%85%D0%B0%D0%B9%D0%B4%D0%B8-%D0%BA%D0%BB%D1%83%D0%BC-%D1%82%D1%80%D1%8A%D0%B3%D0%BD%D0%B0-%D1%81%D1%8A%D1%81", "text": "Супермоделът Хайди Клум е на ваканция в Италия с приятеля си Том Калиц, пише Дейли Мейл. Тя потвърди напълно статута си на супермодел, ако се съди от снимките в затъмнена черна макси рокля, докато гледа залеза на романтична разходка с лодка из остров Понца в петък.                        Германската красавица, 45 г., е на вълните на любовта със своя 28-годишен приятел - рокер, докато обикаляха с луксозната яхта. Романсът между двамата германци изглежда върви в пълна сила, откакто за първи път бяха забелязани заедно в средата на март. Хайди и Том бяха забелязани за първи път заедно в Пасадена, Калифорния, където тя заснема Америка America's Got Talent. Независимо от разликата им от 17 години, моделката призна, че дори не мисли за това.", "date": "2018.08.12", "title": "Хайди Клум тръгна със..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385301-%D0%BD%D0%B0-%D0%BA%D0%B0%D0%BA%D0%B2%D0%B0-%D0%B2%D1%8A%D0%B7%D1%80%D0%B0%D1%81%D1%82-%D0%B6%D0%B5%D0%BD%D0%B8%D1%82%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%BF%D1%80%D0%B0%D1%82-%D0%B4%D0%B0-%D0%BD%D0%BE%D1%81%D1%8F%D1%82-%D0%B4%D1%8A%D0%BD%D0%BA%D0%B8", "text": "Изглеждаше, че дънките никога няма да излязат от мода и никога няма да спрат да ни помагат с гъвкавостта си. Но британските изследователи издадоха истинска модна \"смъртна\" присъда. С възрастта, гардероба на всяка жена претърпява промени: полите например стават по-семпли, по-дълги и класически, но има нещо постоянно, което виси в гардероба завинаги. Това са дънките. Може да ги сложите, за да отидете до магазина или където и да е. Те винаги стоят естествено и в комбинация с различна блуза или риза, може дори да отидете и на по-важно мероприятие с тях. Резултати от проучването на британските изследователи обаче показват, че има възраст, на която се налага жените  да спрат да носят тези удобни дрехи - а именно 53.    Оказва се, че е почти недостижима задача една жена над 50 години да си намери подходящи дънки. Според учените изразходваните усилия да изберете правилните дънки не си струват. Та, ако имате такива, които ви стават до 53-годишна възраст - носете ги смело!", "date": "2018.08.12", "title": "На каква възраст жените трябва да спрат да носят дънки!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385302-%D0%BF%D1%80%D0%B5%D1%87%D0%B8-%D0%BB%D0%B8-%D0%BD%D0%B0%D0%B4%D0%BD%D0%BE%D1%80%D0%BC%D0%B5%D0%BD%D0%BE%D1%82%D0%BE-%D1%82%D0%B5%D0%B3%D0%BB%D0%BE-%D0%BD%D0%B0-%D1%85%D1%83%D0%B1%D0%B0%D0%B2%D0%B8%D1%8F-%D1%81%D0%B5%D0%BA%D1%81", "text": "Може ли наднорменото тегло да бъде пречка за пълноценните сексуални отношения? Отговор на този въпрос дава сексологът и семеен терапевт Наталия Кобилкина, предава \"Дарик\".  Стандартът за красота изисква жената да е слаба, но едни от най-сексапилните жени са пищните дами. Те са по-страстни. Не случайно Кама Сутра – книгата с вековна история, посветена на любовното общуване между партньорите, стартира от Индия. Привлекателната индийка е със закръглени форми и голям бюст, категорична е Кобилкина.    Според нея стройните и слаби хора могат да бъде също толкова неуверени, колкото и пълните. А ако жената не е доволна от своето тяло, тя трудно ще повярва, че мъжът до нея не я гледа критично. Затова Наталия съветва да приемаме тялото си с любов и уважение. „Не чакайте, че един ден ще дойде момент, когато ще отслабнете и тогава ще правите секс. Обичайте себе си и партньора си сега. Когато ти обичаш, приемаш и обожаваш себе си – тогава и другите могат да го направят по отношение на теб“, казва тя. Според нея пълните мъже също са привлекателни. „По-важно е мъжът до вас да е умен и успешен, отколкото слаб и беден“, категорична е сексоложката.", "date": "2018.08.12", "title": "Пречи ли наднорменото тегло на хубавия секс?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385303-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-12-%D0%B0%D0%B2%D0%B3%D1%83%D1%81%D1%82", "text": "ОВЕН ( 21 март - 20 април ) Основната тема на деня, ще бъде любовта. Търсихте я дълго време и сега се е случило чудото. Нов, красив роман, ще запълни цялото ви душевно пространство. От финансови подвизи, ще ви предпази близък приятел. Но ако не послушате съветите, тогава ще загубите всичко, което сте пестили толкова дълго. Бъдете благоразумни. ТЕЛЕЦ ( 21 април - 21 май )  Препоръчително е, да си съставите програма за отдих, която ще ви помогне да се отпуснете и да се срещнете с приятни хора. Дори ако компанията се окаже шумна, все пак ще получите заряд от положителни емоции и енергия. Един добър ден за посещение на козметик, зъболекар и салон за красота. Не пречи, да започнете да се обичате повече. БЛИЗНАЦИ ( 22 май - 21 Юни ) Ще е добре да откриете истинските си чувства на човек, към когото отдавна изпитвате симпатия. И не се страхувайте, че няма да ви разберат или чуят. Напротив, всичко ще бъде по-добре, отколкото очаквате. Успех очаква онези от вас, ангажирани в семеен бизнес. Ще получите печалба, от нещо което преди това не сте могли да реализирате или продадете.   РАК ( 22 юни - 23 юли ) Препоръчително е днес, строго да контролирате поведението си. Вие сте толкова безразсъдни и темпераментни, че може да си създадете много неприятности. Проблемите във финансовата сфера са разрешими, така че не драматизирайте ситуацията. Още повече, че ще ви върнат стар дълг или ще получите аванс. Бъдете внимателни, при плуване в неохраняеми водни басейни. ЛЪВ ( 24 юли - 23 август ) Ще е добре да се погрижите за репутацията си, а също и да станете по-сериозни в любовните дела. Затънали сте в лекомислени романи, за които вече знае целия град. Възможности ви за пари са безгранични, така че, по-добре се заемете с домакински, битови дела или си купете почивка на морето, за да си отдъхнете добре. ДЕВА ( 24-ти август - 23 септември ) Тези, който имат свой бизнес, ги очакват печеливши договори и сътрудничество с нови партньори. Само внимателно подписвайте документите и изчислявайте печалбата. В противен случай, от най-малката грешка, всичко може да се провали. Необвързаните е добре, да заложат на романтиката. Особено, ако вашите отношения с избраника, са започнали наскоро. ВЕЗНИ( 24 септември - 23 октомври) Ще бъдете засипани с бизнес предложения, като от рог на изобилието. Не сте мислили, че сте толкова популярни и търсени. Е, помислете за всяко от тях и избере най-достойното и изгодно. Креативните може да разчитат на нови проекти и продажба на своите шедьоври. Вечерта е възможно спешно бизнес пътуване.   СКОРПИОН ( 24 октомври - 22 Ноември ) Не ви очаква безоблачен ден, защото ще трябва да решавате както стари, така и нови проблеми. Но колкото по-ясно виждате пред себе си целта, толкова по-бързо, ще се реализира. За напредък в кариерата денят не е подходящ, но в любовта всичко ще бъде идеално. И най-накрая, ще получите отговор на въпроса, който отдавна ви мъчи.   СТРЕЛЕЦ ( 23 Ноември - 21 Декември ) Трябва да се проявите като щедър и трудолюбив човек. Тези качества, ще открият нови начини за вътрешно развитие и постигане на целите. Финансите трябва да управлявате пестеливо и разумно, така че да имате пари в портфейла си дълго време. В любовта, не насилвайте нещата, а по-скоро се насладете на това, което имате сега. КОЗИРОГ (22 Декември - 20 януари ) Оставете за десерт, любовните дела, а в ранните сутрешни часове, активно се заемете с решаването на проблемите и търсене на още един източник на доходи. Особено ако сте затънали в кредити и едвам си поемате дъх. Денят е добър, за анализ на това, което вече се е случило. Това няма да ви позволи да направите нови и големи грешки.  ВОДОЛЕЙ ( 21 януари -  19  февруари ) Трябва да станете олицетворение на позитивност, любов и безкористност. Ако се противопоставяте на такива съвети, ще влезте в конфликти и непредсказуеми ситуации. Възможно е не само снижение на настроението, но и на кръвното. Да обвинявате за всичко времето, не трябва. Ако не предприемете действия на време, може да стигнете до болница.   РИБИ ( 20 февруари - 20 март ) Препоръчително е да се заемете с благотворителност, да демонстрирате щедрост и да излъчвате оптимистично настроение. Ще успеете, вярвайте в себе си. Революциите и митингите не са за вас, затова бъдете миролюбиви. Особено, ако трябва да говорите с шефа или завистлив приятел. Вечерта се заемете със спорт.", "date": "2018.08.12", "title": "Дневен хороскоп 12 август"}
