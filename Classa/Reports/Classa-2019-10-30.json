{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401472-%D0%B7%D0%B0%D1%89%D0%BE-%D0%B3%D0%BE%D1%80%D0%B0%D0%BD%D0%BE%D0%B2-%D1%82%D0%B5%D0%B3%D0%BB%D0%B8-%D0%BD%D0%BE%D0%B2-%D0%B4%D1%8A%D0%BB%D0%B3-%D0%B7%D0%B0-2-2-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%BB%D0%B2-%D0%B7%D0%B0-%D1%87%D0%BD%D0%B3", "text": "Финансовият министър Горанов е записал в подготвения и внасян от него нов бюджет на държавата през следващата година да поемем двойно по-голям нов дълг от тазгодишния от 1 милиард лева. В публикувания неотдавна за обществено обсъждане проектозакон се предвижда таван от 2.2 милиарда лева за емитиране на нов публичен заем, включително и на външни пазари, съобщава Сега. В закона за бюджета за тази година бе разписан таван за държавния дълг от 1 милиард лева, но само на вътрешния пазар. Този лимит бе достигнат в края на септември, като парите бяха предназначени за плащане на новите американски изтребители, нищо че от друга страна точно 2,2 млрд.лв., колкото кабинетът обяви, че стрували, „се изпариха“ от бюджетния излишък. Досега така и никой, най-малко финансовият министър, не е обяснил какво точно е сторено с нашите пари на данъкоплатци. Само напомняме, че с лихвите и сроковете на изплащане, тазгодишният дълг ще ни струва още над 100 млн.лв. лихви към милиарда. Към 2-та милиарда догодина – двойно. А тогава нямаме да купуваме самолети. За какво ли тогава са ни парите? Решението за поемане на нов дълг е изненадващо, тъй като за 2020 г. бюджетът най-после е разчетен без дефицит. Такива са обявените намерения на финансовото министерство и за бюджетите за следващите две години. Не се и очакват огромни еднократни разходи от рода на тези за изтребителите. В обясненията на средносрочната бюджетна прогноза, която съпътства проектозакона за бюджета, е записано, че за 2020-2022 г. е предвидена възможност за поемане на нов държавен дълг на пазара на държавни ценни книжа в обеми, по-големи от погашенията по държавния дълг за същия период. Целта е във фискалния резерв да се наберат около 1.8 млрд. лв. към края на 2022 г. Те трябва да осигурят необходимите средства за погасяване в началото на 2023 г. на емитираните през 2016 г. еврооблигации (2.2 млрд. лв.). Но 2023 г. е цели три лета след 2020 г. и това няма как да бъде оправдание. Още повече, фискалният резерв е над 5 млрд. над минималния си задължителен обем от 4,5 млрд.лв. и може да се справи с безлихвено финансиране на тази операция от собствените си средства, пресмята 19 минути. Така например след вдигането на минималната заплата с 50 лв. до 610 лв. от началото на 2020 г. се очаква нарастване на приходите от социалноосигурителните вноски с 216.9 млн., а на подоходните данъци – със 70 млн. 10-процентният ръст на бюджетните заплати, в това число и 17-процентното увеличение за възнагражденията на учителите, ще осигури нарастване на социалноосигурителните вноски с 297.2 млн. лв. и на подоходните данъци с 88.6 млн. лв. Не е помислено само кой ще плаща тези пари, защото 10% административни скокове на минималната работна заплата оставят без перспектива важни за икономиката ни бизнеси като шивашката индустрия например с нейните много десетки хиляди работници. От тол такси догодина се предвиждат постъпления за 450 млн. лв., но същата сума е описана и като разход. Вероятно причината е, че кабинетът вече обеща предварително почти 1 млрд. лв. от бъдещите постъпления на тол таксите за строителство на пътища. За поредна година в приходната част на бюджета са заложени и постъпления от бъдещата концесия на летище София – за 2020 г. са планирани 660 млн. лв., а през следващите две години се очакват по още 200 млн. лв. В сравнение с тазгодишния бюджет разходната част през 2020 г. ще нарасне по-скромно. Над 1 милиард лева е ефектът от завишените бюджетни заплати, а 300 млн. лв. са изместени разходи, нереализирани през 2019 г. 10-процентният ръст на бюджетните заплати и увеличението на минималната работна заплата ще струват на данъкоплатците 624 млн. лв. допълнителни разходи в бюджета. Увеличението на учителските заплати със 17% ще добави 360 млн. лв. към сметката, която всички ние ще трябва да платим, за да зарадваме 150 000 работещи в образованието – не само преподаватели, но и чистачки, секретарки, портиери. Никой обаче не иска и при третия скок на учителските заплати онези над 80% от тях, които нямат интернет умения, да вземат най-накрая да ги придобият. Така българските деца изостават в развитието си и неслучайно показват над 40% функционална неграмотност – рекорд за ЕС. Разходите за образование догодина нарастват с 610 млн. лв. За здравеопазване са предвидени 500 млн. лв. повече. Това става за трета година, а проблемите с дълговете на болниците и на Касата към чуждите клиники се умножават, което е истинско предизвикателство за всеки математик. Планираните капиталови инвестиции в държавния бюджет са за 2.8 млрд. лв. – колкото тази година, ако се изключи инвестиционният разход от 1.8 млрд. лв. за сделката за изтребителите, заради която бе актуализиран бюджет 2019, а дефицитът бе завишен от 0.5% на 2.1%. Дoгодина се очаква икономически растеж от 3.3%, което означава 8.144 млрд. лв. по-голям БВП до 126.8 млрд. лв. За поредна година основен двигател на този растеж се очаква да бъде повишеното вътрешно потребление и свързаният с това засилен внос.", "date": "2019.10.30", "title": "Защо Горанов тегли нов дълг за 2.2 милиарда лв. за ЧНГ?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/401473-%D0%B6%D0%B8%D0%B2%D0%BA%D0%BE-%D0%B3%D0%B5%D0%BE%D1%80%D0%B3%D0%B8%D0%B5%D0%B2-%D1%86%D1%8F%D0%BB%D0%BE%D1%82%D0%BE-%D0%B7%D0%B0%D0%B4%D0%BA%D1%83%D0%BB%D0%B8%D1%81%D0%B8%D0%B5-%D0%BD%D0%B0-%D0%BA%D1%83%D0%BF%D0%B5%D0%BD%D0%B8%D1%8F-%D0%B2%D0%BE%D1%82-%D1%89%D0%B5-%D1%81%D0%B5-%D0%B7%D0%B0%D0%B4%D0%B5%D0%B9%D1%81%D1%82%D0%B2%D0%B0-%D0%BD%D0%B0-%D0%B1%D0%B0%D0%BB%D0%BE%D1%82%D0%B0%D0%B6%D0%B8%D1%82%D0%B5", "text": "“На втория тур на местните избори предстои да бъдат използвани всички възможни стратегии, ще има активизация на местното политическо задкулисие и ще се използват ресурсите на контролирания и купен вот”, прогнозира в ефира на Радио „Фокус“ социологът Живко Георгиев.  Той бе категоричен, че ако се гласува на балотаж, то там хората избират или статуквото, или промяната. По думите му на много места избирателната активност идната неделя ще е по-ниска в сравнение с тази на първи тур. Ще има обаче и такива, които ще излязат единствено на балотажа. Според Живко Георгиев  политическото съзнание в София е силно индивидуализирано и трудно се влияе от политически лидери. Той прогнозира, че избирателната активност на втори тур ще бъде съизмерима с тази на първи. По думите му в България гражданите искат промяна, но в същото време смятат, че тя е невъзможна. В политическия модел има много проблеми, а хората не са въодушевени от начина, по който се развива той, каза още Живко Георгиев. Според него хората са силно отчуждени от партии, политици и политическо говорене. “Преобладава апатия. Като цяло избирателната активност е доста ниска. Разбира се няма обобщени данни за страната, но за местни избори, които са били винаги доста мотивиращи, активността, която наблюдаваме е ниска. Имайте предвид, че прекалено много са хората, които са гласували само за кмет, не за листа, само за листа, но не за кмет. Тоест реално твърде много са против всички и ако изчистите тези проценти ще видите, че по-скоро избирателната активност клони към 40%”, обясни още социологът. Живко Георгиев уточни, че няма единна тенденция в избора на хората. Има общини, в които търсенето на алтернативи е излязло на преден план с много добри резултати. На други места се наблюдава неприятната тенденция, силно да се представят корпоративни играчи и то главно в големите градове.  ", "date": "2019.10.30", "title": "Живко Георгиев: Цялото задкулисие на купения вот ще се задейства на балотажите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/401474-%D0%BF%D0%BE%D0%B1%D0%B5%D0%B4%D0%B0%D1%82%D0%B0-%D0%BD%D0%B0-%D0%B3%D0%B5%D1%80%D0%B1-%D0%BD%D0%B0%D0%B2%D1%8F%D0%B2%D0%B0-%D1%82%D1%80%D0%B5%D0%B2%D0%BE%D0%B3%D0%B8-%D0%B7%D0%B0-%D1%82%D0%BE%D0%B2%D0%B0,-%D1%87%D0%B5-%D0%B2%D0%BB%D0%B0%D1%81%D1%82%D0%BD%D0%B0%D1%82%D0%B0-%D0%BC%D0%B0%D1%88%D0%B8%D0%BD%D0%B0-%D0%BF%D0%BE%D0%B1%D0%B5%D0%B6%D0%B4%D0%B0%D0%B2%D0%B0-%D1%82%D0%BE%D0%B7%D0%B8-%D0%BF%D1%8A%D1%82-%D1%81%D1%8A%D1%81-%D1%81%D0%BA%D1%8A%D1%80%D1%86%D0%B0%D0%BD%D0%B5", "text": "П.В. Г-н В.Вацев е първият събеседник в нашето студио, добре дошли. В.В. Здравейте П.В. Кое, според Вас, е най-важното, което трябва да се каже за тези избори, за първия тур на тези избори, г-н Вацев? В.В. Има няколко важни неща, но аз този път съм длъжен да започна с уговорки. Първо, аз не съм наблюдател на българския политически живот и на българския вътрешнополитически процес, така че сега съм някъде на ръба на своята компетенция, второ, изборите още не са свършили, а при анализа на изборите все пак трябва да се тръгва от статиката, а не от все още разгръщатата се динамика, трето има един обичаен ред на даване (или вземане) на думата - след избори един цял ден говорят журналистите, на следващия ден – социолозите, които би трябвало вече да са преработили информационния масив от данни, и чак на третия ден се дава думата на такива като мен или на подобни. Този път не се чувствам много на мястото си в този дискурс, но вината и отговорността е Ваша. П.В. Аз мисля, че ще се справите В.В. Просто на радио Хоризонт не бива да се отказва, има едно такова правило. Според мен, има два неща, които трябва да се кажат, макар и неразгърнато. Първо, всички трябва да са доволни, според мен. Това е отново победа на здравия разум над здравите сили в българското общество. По-конкретно – най-напред никой не бива да се съмнява в безусловната победа на ГЕРБ. Те победиха и без да си кривя душата, мога да ги поздравя. Без съмнение, те доминират – числово, технологично, и би трябвало да има голямо основание за радост при тях, но най-умните от тях се досещат вече, че ГЕРБ е не толкова партия, колкото управленска корпорация. А управленските корпорации се оценяват - живота и делата им – по други скали и методи. Има журналисти, които не са спрели да се борят за правото да оближат ръцете на Б.Борисов, а ако може и краката му. И тази сутрин един от тях написа, че ГЕРБ е Б.Борисов, така че, отново Борисов победи. Ако искам да кажа нещо хубаво за Борисов аз ще се съглася, че като мислим за ГЕРБ, говорим за Борисов, а като мислим за Борисов, говорим за ГЕРБ. Партията е Ленин и Ленин е партията – това сме го учили в едни други години. Истината е, обаче – а трябва да ни интересува преди всичко истината, а не комплимента – че ГЕРБ, оставайки си дело на Борисов, без съмнение, и негова главна грижа, е управленска корпорация, която обединява българското чиновничество плюс балдъзите на чиновниците, плюс клиентелата. В този смисъл победата на ГЕРБ е безусловна и те имат право да получават поздравления, нека да повторя това, но победата на ГЕРБ по-скоро навява тревоги за това, че машината, корпорацията, властната машина, която е отношения и връзки, по-скоро побеждава този път с видимо, очевидно скърцане... П.В. Е, то не може непрекъснато да побеждаваш с апотеоз и с фанфари. В.В. Точно така, този път апотеоз не се наблюдава, трябва да се каже кои са причините, за които аз предполагам, че са налице. Първо, това е отсъствието на Ц.Цветанов.Без топли чувства към него, пък и към никой друг, аз трябва да кажа, че Цветанов беше организационно сърце и мотор. П.В. Мислите, че ако той беше на терен, щяха да бъдат по-добри резултатите? В.В. Не по-добри, а по-безусловни. Твърде висок е броя на балотажите. А ние сега говорим за динамиката на избори, които още не са завършили. Т.е. отсъствието на Цветанов се усеща от анализаторите, а не се усеща от тези, които не са пропуснали повод да оближат подметките на Б.Борисов. Това са хора зависими, които очакват от него милион благодеяния. Аз не очаквам от него нищо, така че, мога да говоря и това, което мисля. Така. Втората причина – Вие я казахте преди малко, но съвсем накратко – България е някак си изморена от историческото безвремие, което се спусна над обществото. Хубаво е то да е стабилно, както днес – днес то е стабилно – но в такива периоди на стабилност хората се сещат, че най-стабилното място все пак е гробището. Стабилността срещу промяната – никой не може да каже кое е по-правилно. Обществото е изморено от този тип стабилност, която непрекъснато се осъзнава като безпътица, безвремие, безцелност – освен строенето на магистрали, разбира се, за което всички ние аплодираме. П.В.Т.е. търси се нещо различно, има го това в обществото. В.В. Именно. Обществото е жадно за промяна, но не бива да му се внушава, че събарянето на Б.Борисов ще бъде голямата промяна. Въпросът за промяната е доста по-сложен. А има и трето – формации от този тип , управленски формации от неидеологически, а от технократски тип имат един обективен – аз го наричам за себе си – период на полуразпад. Някъде на 10 –та или 11-та година тези конструкции стават безцелни и безсмислени. Аз няма да забравя как на пръв поглед без видими причини се разруши СДС. Днес СДС остави една сюрия горди наследници, всеки който поотделно е СДС, а когато са заедно няма СДС, а има просто скандал. Просто мисля, че времето на този тип управленски конструкции от непартиен и неидеологически тип вече е минало. 10 години е разумния срок за търпение. Но разбира се, тези въпроси трябва да ги решава Борисов, ако да би могъл и ако да би искал. Втората причина за доволството е в БСП, и това го чух най-ясно формулирано от уважаемия г-н К.Добрев, който вчера каза, че “ние се връщаме в местната власт”, тъй като не помня в колко областни центрове “ние сме в балотаж”. Вчера особено ясно осъзнах, че няма начин да се развали настроението на БСП, защото те са абсолютно прави. Тяхната логика е много проста – ако отначало си бил в моргата и после са те пренесли интензивното отделение, това хубаво ли е или е лошо? П.В. Възкръснал си. В.В. Разбира се. Каквото и да се каже на ръководния екип на БСП, те ти отговарят “Ами при Станишев, какво беше?” И човек е длъжен да млъкне, защото при Станишев наистина беше заприличало на морга. Да, наистина, Станишев решаваше други въпроси. Така че, на фона на състоянието на БСП от Станишевото и от Миковото време всяка промяна е за добро. Всеки път, когато преминеш от моргата в реанимацията, макар и окичен с тръби и със системи… П.В. Дишаш… В.В. Дишаш, и дори отвреме-навреме и клепачите ти помръдват. Клепачите на БСП помръдват.Това е радостно и топли нашите сърца. П.В. Въпросът е доколко това помръдване е сериозно и доколко то може да предизвика ентусиазъма на големи групи хора. В.В. Вижте, помръдването е факт, не бива да се оспорва, работата е там, че ние станахме свидетели през последните, да кажем, 2 години на една осъзната не промяна, а подмяна на целеполагането на Позитано 20. Неща, които не съм сигурен, че са забелязани от социалистите, от т.нар. редови социалисти, членове на БСП, подчертавам членове на БСП, тъй като в България повечето социалисти вече не членуват в БСП, така стана. Редовият социалист, член на БСП може и да не е усетил, но на Позитано 20 направиха подмяна на целеполагането. БСП беше обикновена класическа партия, която се бореше за победа, т.е. за власт. Сега вече БСП работи по минималистичния принцип – да не паднем под определена бройка. Да направим символна победа, да участваме в обиколките на олимпиадата, можем да сме последни, но все пак сме участвали – т.е. не сме умрели.В този смисъл няма сила, която да развали доброто настроение на Позитано, аз не бих се и опитвал, да, клепачите помръдват. А доколко ръководството на БСП е успешно в големия, във великия политически спор затова кой да бъде на власт и по какъв начин – то никак не е ефективно. Те продължават да се сравняват със себе си в минало време. Като си представи човек ситуация, в която още го е нямало, и като си представи другата ситуация, в която вече няма да го има, човек осъзнава колко е хубаво все пак да го има в някакво качество – макар пиян под масата или тежко болен, или окичен със системи в интензивното отделение. С други думи не може да се спори с ръководството но БСП. Има ги, без съмнение. Имат ли шанс, ресурс и воля да участват в голямото преразпределение и прелегитимиране на властта в България – не, нямат, но за тяхно оправдание ще кажа, че те и не искат да имат, те искат друго. Голямата грижа на ръководството на БСП е да не отидат на публично място, където има журналисти, които да попитат “Ами оставката?”. Наистина трябва да се спре с това искане на оставки и да се приеме реалността. Но на този етап истината е, че БСП е по-скоро идейно течение в ГЕРБ. Битката не е да се обърне банкетната маса, а да се седне на нея, като онези нахалници от ГЕРБ се сместят малко, да ни дадат и на нас няколко места около банкетната маса, ето, ние си идваме с лъжиците. Аз не усещам никакъв идеологически заряд, не усещам никаква идеологическа алтернативност. БСП може да заслужи правото да се нарича ефективна партия от ляв тип, едва когато – или ако - преживее три големи промени. Първо, реидеологизация, тъй като те в момента не знаят нищо за собствената си идеология, второ реорганизация, тъй като организационния сектор е оглавен от великия български политик К.Добрев, който няма време за организация, той има време за други неща, които са също много важни. И трето, репартизация – това би означавало ръководството на БСП да се отнася към партията си не като опасна сила, която трябва да со озаптява непрекъснато, а като към безкрайно кадрово депо. Заиграването с “гражданска квота” в БСП е сигурен белег на това, че ръководството на БСП не възприема партията си като партия. П.В. А добър ли беше хода с Мая Манолова, според Вас? В.В. Това е третият резонен въпрос. Да, това беше добър ход. Лошото е, че централната стратегема беше някак нескопосна.Централната стратегема беше как за първия тур ние работим с десните, божем, а за втория тур работим с левите. Или някак обратно. Всичко това би могло да бъде ефективно и да проработи, ако се приеме едно предположение – че българският ляв гласоподавател няма памет, че е като златна рибка, която помни само три минути. Да разделиш българските гласоподаватели на леви, на които обръщаш гръб, за да хванеш десните, които трябва да те забележат и накрая да се опреш на левите – това е тъпо.Тъпо и безсмислено. Аз знам кой измисли тази стратегема. П.В. Кой? В.В. Не, не бива да се нападат личности, аз го познавам лично, той е мой добър познат, проблемът не е, че той е такъв, какъвто е, а че все още на някои места го вземат насериозно – при положение, че той самия не ги взема насериозно, а просто им продава стоката си. Той е социолог, или поне така обича да го приемат, и е активна фигура. Но ние говорим не за човека на стратегемата, а за стратегемата на хората.Идеята, че Мая Манолова ще повтори успеха на президента Радев на пръв поглед изглежда разумна, но на втори поглед се очертават разлики, които не дават възможност да се действа така. Радев показваше безразличие към БСП, но никога не се е старал да й обърне гръб, докато Мая Манолова положи специални усилия никой да не може да я асоциира с БСП. Но пък самия замисъл съвсем не беше лош. Аз смятах, че Мая Манолова имаше шансове, а защо да не кажа, че и сега има. П.В. Това щях да Ви попитам. Смятате ли, че тя има шансове сега, на втория тур? В.В. Ще Ви отговоря диалектично – ако Ви кажа, че има шансове, това означава да стана жертва на желателното си мислене. А и не съм силен в кратките прогнози.Да, струва ми се, че тя има шансове. Но не мога да обоснова това мое предположение.Всичко зависи от състоянието на т.нар. “душевен живот” в софийската градска, прости Господи, десница.Там по-скоро е нужна психиатрична експертиза, а не политологическа. Едно от основанията от БСП да са доволни, а и самата Манолова да бъде доволна е, че наистина от незапомнени времена те направиха балотаж. Какво може да се каже по този въпрос? Първо - да, наистина е така. Но това, че си стигнал до балотаж, там където балотажа е бил немислим, това е велика психологическа победа, това е безспорна морална победа, а защо не и идеологическа победа, за социологическа победа може също да се говори. Но това не е политическа победа. Тук, между социологията и политиката се вижда пропастта, която наистина трябва да ги дели. В България е прието българските социолози да дават ум на политиците, а политиците да социологстват, когато им падне с повод и без повод. За мен политиката е суверенна област на човешко действие, а социологията е суверенен дял на науката. П.В. Добре, обаче ако БСП не е така желаната алтернатива от големи групи от обществото, кой би могъл да бъде? В.В. На този етап въпросът Ви е преждевременен. Ще бъде отново конструкция на ГЕРБ. Там има един неприятен проблем – с тези, на които Б.Борисов разчиташе, че може да се опре, а това е запаленото градско гюбре, т.нар. „градската десница” на България, по-точно на столицата, там живот няма, има само запалени автомобилни гуми. А да се опреш в коалиционен план на българските патриоти също е много рисковано, при всичките им очевидни различия, при тях има нещо общо. Те бяха във властта в нейните трудни периоди, и в момента са загубили основната част на общественото доверие на което разчитаха. Казвам това със съжаление, защото българските националисти отвреме-навреме са ме и радвали. Сега, какво може да стане, ако няма реална алтернатива – може да се повтори същото, но в по-смешни и в по-дразнещи форми. Българско правителство, изградено „от каквото падне”. Обаче нали сега ние не говорим за парламентарни избори, а за статукво, което ще се възцари след 7 дни. Всичко ще бъде същото, докато в България не се появи автентична заявка за власт, защото третата главна причина ГЕРБ да бъде така стабилен, това е, че автентична заявка за власт срещу тях не е формулирал никой. Има много мераклии да седнат на масата заедно с ГЕРБ, но никой не е готов да обърне масата. П.В. Т.е. някой трябва да излезе и да каже, както беше казал класика преди 100 год. “Есть такая партия”. В.В. Да, но да не лъже. Ако има такава партия, трябва да се каже, че има. А ако няма, а той лъже – това са отново игрите на диалектиката между моргата и интензивното отделение. Къде е по-добре, да си в морга или в интензивно, „изберете сами”. П.В. Т.е. някой с воля за власт. В.В. Някой с дълга воля. Воля за власт има във всеки общински съветник, който желае да упражни властта си като подложка за фирмата си. Аз сега използвам един стар и компрометиран израз – нужни са хора с „дълга воля”. Изразът е компрометиран, защото е измислен в политически кръгове, които са ми по-скоро чужди. В европейския период между двете световни войни се появават сили, където се появява и теорията за дългата воля. БКП, впрочем, докъм 65-70-та год. на миналия век беше именно политическа сила с дълга воля, след това като комунистическа партия тя умря към средата на 70-те години и тогава започна „Новото време”, което ние сега приключваме - защото същото това ново време наистина приключва сега. Аз не се шегувам, или поне не се шегувам много, когато твърдя, че ГЕРБ - това е наследник на БКП. Ако не беше проведен оня конгрес, на който БКП беше преименувана и идеологията й беше отвинтена, за да се замести с друга, БКП можеше спокойно да стане ГЕРБ – управленска корпорация, заедно с роднините, съсловията, с родовете, племената и клиентелата. Клуб на самотните разбити сърца на партийните секретари. П.В. Е, трябва да има нещо ново като форма. В.В. Разбира се, историята се повтаря, но никога не се повтаря в същите форми. А кой още трябва да бъде доволен? Трябва да бъдат доволни журналистите, защото този път не ги мачкаха и не ги биха прекалено много, а пък социолозите са винаги доволни в такива случаи, защото техните заявки по правило са винаги добре заплатени. Но аз бих завършил този обзор с теза, обратна на тази с която започнах. Вижте, в ситуации на избори – и това го набюдавам отдавна, не е за първи път – най-страшната и най-опазваната държавна тайна - това е избирателната активност в момента, когато човек иска да я научи. Дойде момента да напомня колко е важно да се прави класическата разлика между легалност и легитимност. Тази местна власт, която вече се ражда - тя ще бъде легална, защото е законна. Ако някъде има нарушения и фалшификации, те няма да променят, както е прието да се казва, крайния резултат. Но има разлика между легалност и легитимност. Власт, която е произведена – независимо местна или централна - с избор под 50% активност практически има да отговаря на много неприятни въпроси относно легитимността си. П.В. То е така на много места, г-н Вацев. В.В. На много места властта е нелегитимна, наистина. Преди няколко години от Европа дойде модата да се твърди, че тези, които не участват в избирателния процес, всъщност са доволни. Опитаха се да завинтят в България тази идеологема – стана скандал и се отказаха. Работата е там, че легитимността не се мери с цифри, разбира се, но за истинска легитимност се говори само тогава, когато има достатъчно висока политическа активност. А когато политическата активност е ниска, може да се даде пример: как един лекар казва на пациентката си – ти си добре гримирана и хубава жена, признавам, но то си тежко болна, защото хемоглобина в твоята кръвна картина се вижда, че е 50. А долната граница на хемоглобина е 120, ако не греша. Политическият хемоглобин на цялата българска политическа класа вече клони към нулата. С други думи, българската политическа система страда от тежка политическа анемия и това е големият въпрос, за който си струва да се мисли. П.В. Благодаря Ви. В.В. Благодаря и аз.  ", "date": "2019.10.30", "title": "Победата на ГЕРБ навява тревоги за това, че властната машина побеждава този път със скърцане"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401475-%D0%B2-%D1%81%D0%BE%D1%84%D0%B8%D1%8F-%D0%B8%D0%BC%D0%B0-%D0%B4%D0%B5%D1%81%D0%BD%D0%B8%D1%86%D0%B0,-%D0%BD%D1%8F%D0%BC%D0%B0-%D0%B4%D0%B5%D1%81%D0%BD%D0%B8-%D0%BB%D0%B8%D0%B4%D0%B5%D1%80%D0%B8", "text": "Поне 200 000 гласа трябва да събере победителят на балотажа  в неделя в София, за да е сигурен, че вотът на софиянци ще го изстреля в кметското кресло на „Московска“ 33. Не е изненада, че вторият тур изправя Йорданка Фандъкова и Мая Манолова пред тежка задача. Беше ясно, че и двете ще се явят на поправителен. От какви позиции тръгват след първия тур? Йорданка Фандъкова  има осигурена подкрепа на 157 909 софиянци,  предимно от редиците на ГЕРБ. Мая Манолова  успя да концентрира вот на 120 233 избиратели, половината дошли от БСП, другите – шарен протестен вот. На едната ѝ трябват най-малко 50 000, на другата – 80 000. Откъде ще дойдат? Още в началото на кампанията беше ясно, че балотажът в София ще го решат или десните или гневните, без значение към коя партия принадлежат. Какъв е резервоарът на десните? Архитект Борислав Игнатов,  представителят на \"Демократична България\", вероятно изненадващо и за самия него, активира 52 925 софиянци: сини, костовисти, реститути, бунтари, недоволни. Борис Бонев,  индивидуалният играч и водач „Спаси София“, събра зад гнева си 46 650 гласа, предимно на млади, непартийни, открили в него възможност за протестно гласуване срещу всички останали. Социалният профил и на двете групи е „най-активните в икономически план възрасти в столицата“. Къде ще отиде този интелигентен вот в неделя? Още в нощта на първия тур и двете претендентки за кметския пост изразиха надежда, че дясноориентираните хора в столицата ще ги подкрепят. И двете не скриха, че ще се борят за десния електорат, макар и в различните си роли - на власт и опозиция. Фандъкова директно направи заявка, че е готова за разговори с  представителите на десницата в София. По време на цялата кампания Манолова правеше реверанси ту към Игнатов (снимаше се с него в инвалидни колички), ту към Бонев, когото защити в тв диспут като призова в студиото за 30 сек. мълчание в знак на протест, че той не е поканен. Нещо повече, за да привлече десен вот, през цялата капания Манолова неглижираше левия. В първото си изявление след първия тур Фандъкова обяви, че София е дясна, с ясното съзнание за призив и очакване, че към десните гласове на ГЕРБ ще се прибавят и гласовете на останалите десни партии. Ясно е, че колкото и да консолидират свой собствен или партиен вот, без десницата нито едната, нито другата могат да се надяват на успех. Какво правят недоволните, десните и лидерите им? В отговор на въпроса къде ще отидат неговите гласове,  Борис Бонев  заяви: „  Позицията му е разбираема, като се има предвид, че Бонев е опериран от политическото, че е отрицание на партиите и от него не може да очакваме политическа отговорност за онези 46 650 гласа, които са го подкрепили. Благодарение на тях той влиза в СОС - вероятно личната му програма максимум е изпълнена, но ресурсът на тези гласове остава неизползван. Обяснението му, че ще продължи да оказва натиск върху общинската управа, но вече „отвътре, а не отвън“, е по-скоро за успокоение, защото с един глас вътре не може да се направи нещо трайно значимо, което да се забележи отвън. От лагера на старата десница директно и недвусмислено заявиха, че няма да подкрепят нито Йорданка Фандъкова, нито Мая Манолова на втория тур  на изборите за кмет на София  Христо Иванов, един от лидерите на партиите в коалицията „Демократична България\", обяви мотивите за това решение – \" .\" А пък загубилият кандидат-кмет Борислав Игнатов направо се изцепи, че няма да ходи в неделя до урните. Причината „  Странно, докато се снимаше с Манолова, „архитектът на промяната“ дали имаше такъв ценностен проблем! Но, да кажем, че и той е политически \"зелен\", пък и видахме, че екстравагандното като житейско кредо не му е чуждо. Поведението на водачите на ДБ обаче е абсурдно! Това не е политическо, а някакъв вид търгашество. Решението им да не подкрепят и Фандъкова, и Манолова не почива нито на идеологически принцип (ляво-дясно), нито на ценностен избор (статукво-промяна). Не е обосновано и от гледна точка на програми за управление на кандидатките. То стъпва единствено и само на личната фиксация на Христо Иванов и Атанас Атанасов върху персоната на главния прокурор и избора на неговия наследник. Да не говорим, че е абсолютна грешка за един кандидат-кмет да участва в блокада на възлово за столицата кръстовище. Напълно съзнавам, че изборът в неделя ще бъде огромен проблем за дясномислещите  хора в София. Това ще е въпрос на емоция, на вътрешно усещане, на дълбоки идеологически наслоения, дори на морал, ако щете. Политическото съзнание в София е силно индивидуализирано и трудно се влияе от политически лидери. Още по-страшно става обаче, когато е налице отсъствие на лидерство. Това е един от основните проблеми пред възможността за възраждане на автентичната десница у нас, чиито представители да получат реално присъствие в политическия живот у нас.  В моменти като настоящия се вижда кой е лидер, и кой се скатава. Никой не може да подкара софиянци като овце към урните. Никой не може да ги накара да гласуват насила, никой не може да им купи вота. Но някой може да им покаже посоката. А изборът да остане на  тяхното съзнание и вътрешната убеденост. И Борислав Игнатов, и Борис Бонев трябва да излязат и да кажат публично за кого ще гласуват,  пък техните последователи сами ще си решават. Иначе излиза, че вотът на 100 000 софиянци, които са ги подкрепили, отива на вятъра. През 2006 година десницата у нас изпадна в същото състояние,  когато на втория тур на президентските избори, заради провала на техния кандидат Неделчо Беронов, трябваше избират между кандидата на левицата Георги Първанов (за втори мандат) и националиста Волен Сидеров. Националният изпълнителен съвет на СДС в дните между двата тура се събираше през ден и не можеше да вземе решение. Тогава пристигна спешна депеша от лидера на ЕНП Пьотеринг, който призова седесарите у нас да гласуват за „демократа Първанов“. Костов не се съгласи и в деня на вота задраска и двамата кандидати. Петър Стоянов „отиде за гъби“. Надежда Михайлова обаче предварително обяви, ще гласува за Първанов, защото  Пак през 2006-а, когато когато Франция трябваше да избира президент между десния Жак Ширак и националистката Марин льо Пен, социалистите, които се бореха срещу Ширак, фактически решиха изхода на мача.  Техните лидери излязоха с призива:   с което вдигнаха електората на крак и така изпратиха Ширак в Елисейския дворец. Преди първия тур на местните избори лидерът на БСП Корнелия Нинова заяви, че ако Мая Манолова не отиде на балотаж, тя ще гласува на втория тур за който и да десен кандидат в София, извън ГЕРБ. Което е лидерска позиция! В дясно обаче такава позиция няма. Има остатъци от костовизъм. Най-ретроградният в политиката. Ехото Костов дикува днес избора в София . Много пъти съм писала, че неговите последователи продължават да не осъзнават, че политиката бързо изхабява, че трябват нови лица, с харизма, с нов хъс, с мотивация, която да грабва, да завладява, да увлича. Орисани от Костов, десните лидери у нас продължават да бъдат политически джуджета,  които периодически се самопрострелват, водени от егоизма, озлоблението, политическата слепота и недалновидност. Затова с лекота пропиляват и последните шансове пред възможните си избиратели, които искат да видят смисъл в това, да ги следват. Демократична България направи огромни грешки в кампанията си и въпреки това събра гласове , с които може да реши мача в София. Лошото е, че трите партии в тази странна коалиция не могат да претендират за монопол върху дясното съзнание в София, не само защото всеки десен в столицата има особеното чувството за собственост върху гласа си, но и защото не вярват, че лидерите им работят в тяхна полза. Затова звучи нелепо призива на Радан Кънев - Манолова и Игнатов да се откажат в полза на Бонев за втория тур . Такива кухи политически конструкции не могат да имат почва за реализация. Но пък показват пълната несъстоятелност на водачеството в дясно. Затова и ресурсът на Борислав Игнатов ще бъде пропилян.  Както и на \"Софийските спасители\", които още не са дорасли до чувството, че най-голямата загуба в обществено-политическия живот е загубата на доверие. Когато Костов го осъзна, беше много късно. Това предопредели политическата катастрофа на десницата у нас. Сега остава да чакаме до неделя, за да видим чий ще е осъзнатият вот, който ще избере кмета на София.    ", "date": "2019.10.30", "title": "В София има десница, няма десни лидери"}
{"url": "http://www.classa.bg/%D1%81%D0%B2%D1%8F%D1%82/item/401476-haaretz-%D1%80%D1%83%D1%81%D0%B8%D1%8F-%D1%81%D1%82%D0%B0%D0%B2%D0%B0-%C2%AB%D0%BD%D0%BE%D0%B2%D0%B8%D1%8F%D1%82-%D1%88%D0%B5%D1%80%D0%B8%D1%84%C2%BB-%D0%BD%D0%B0-%D0%B1%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA-%D0%B8-%D0%B8%D0%B7%D1%80%D0%B0%D0%B5%D0%BB-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B1%D1%8A%D0%B4%D0%B5-%D0%BF%D0%BE-%D0%B2%D0%BD%D0%B8%D0%BC%D0%B0%D1%82%D0%B5%D0%BB%D0%B5%D0%BD", "text": "Политическите промени в Близкия изток - по-специално оттеглянето на американците и \"запълването на останалия вакуум\" с Русия - показват, че последната набира политическа тежест в региона, пише Haaretz. Според журналист на свободна практика за вестника, въпреки факта, че влиянието на Москва все още е ограничено, Израел вече трябва да предприеме мерки за предотвратяване на вредното влияние на Русия - както всъщност и на други държави. Преди тринадесет години руската компания „Роснефт“ предизвика голям скандал в Израел, като обяви, че ще участва в търг за изграждането на нефтена рафинерия в Ашдод, пише журналистът на свободна практика на Haaretz Аво Бар-Ели. В същото време, отбелязва журналистът, израелската служба за сигурност Шин-Бет, след като проучи структурата и състава на ръководството на „Роснефт“, в крайна сметка   - и година по-късно основателят на компанията Михаил Гуцериев заяви, че руското правителство се опитва да го принуди да продаде корпорацията на Олег Дерипаска. Впоследствие Гуцериев избяга в Лондон, а „Роснефт“ беше национализирана. Четири години по-късно, през 2010 г., откриването на значителни запаси от природен газ край бреговете на Израел   - страхуваха се, че Израел ще успее да изтласка Русия на европейския газов пазар, подчертава авторът. Група главни мениджъри на „Газпром“ веднага бяха изпратени в Израел; официално те трябваше да обсъдят възможността за закупуване на втечнен природен газ, но всъщност се обсъждаха правата за сондажи. Междувременно руснаците  ; както бивш израелски правителствен чиновник каза за Haaretz, че Тел Авив реши да откаже на Москва, не искайки да  . Междувременно, във връзка с най-новите развития в геополитиката на Близкия изток - включително изтеглянето на САЩ,  , както и с напредването на Тръмп в неговата политика „Америка преди всичко“, възникват въпроси за това,  защото когато страната отново се изправи пред заплахата от Иран , казва Бар-Ели. Според журналиста, необходимостта да се реши по някакъв начин този въпрос се подсилва само от две събития, които се случиха миналата седмица: Доналд Тръмп обясни намерението на Вашингтон да изпрати 2800 войници в Саудитска Арабия, въпреки обещанията си да върне войските у дома, защото Рияд   и Владимир Путин от своя страна посети Рияд и се срещна с престолонаследника на Саудитска Арабия Мохамед бин Салман. , разсъждава авторът. Според журналиста Владимир Путин се е превърнал в   на Близкия изток - и въпреки че има   мотиви за напредък в региона, той също преследва икономически цели. Според автора Путин \" . Междувременно основният въпрос за Израел е какво му е нужно на Путин от него и дали той може да го получи, сигурен е Ави Бар-Ели. Чуждестранното участие в израелските активи не представлява заплаха във връзка със самото това участие - в края на краищата китайска компания, която е собственик на най-големия млекопроизводител в Израел Tnuva, няма да изнася крави от страната, а руснаците няма да могат да  ; заплахата е, че Москва  , казва наблюдателят на Haaretz. Както напомня на читателите журналистът, САЩ вече имат достатъчно тъжния опит от   - а в Израел преди изборите, проведени през април, имаше и притеснения относно чужди посегателства. Както пише Бар-Ели Москва има  ; например руският IT специалист Алексей Бурков, който беше задържан в Израел по искане на Интерпол, се иска не за намеса в изборите, а по подозрение в кражба на лични данни на 50 милиона американци.  , заяви висш израелски служител в интервю за Haaretz при условие за анонимност.  Втората цел на Русия е кражба на интелектуална собственост и от този аспект особено е застрашен Израел, се казва в статията. , казаха бивши израелски чиновници пред Haaretz. Въпреки това, Израел трябва да бъде внимателен и да не се  , предупреждава авторът на статията.  , пише той. Според мнението на сътрудника на Израелския научноизследователски институт за национална сигурност и бивш израелски посланик в Украйна и Русия Цви Маген, няма голямо търсене на руски износ в Близкия изток, а Москва по същество :  Повече от една трета от руския БВП е износ на енергия, а Москва не участва в израелската икономика, подчертава Бар-Ели.  , заяви в беседа с журналиста сътрудникът на Центъра за геостратегия към Университета в Хайфа Авиноам Идан . „ , заяви на свой ред пред наблюдателя на Haaretz бившият председател на израелския Съвет за национална сигурност Узи Арад. Експертът обаче признава, че Русия има повече интереси в Иран, отколкото в Израел, а в случай на конфликт Москва ще застане на страната на Иран и Сирия. Както обобщава Бар-Ели, за да се справи с   от страна на Русия и други чужди сили, Израел трябва да предприеме три мерки. Първо, необходимо е да се създаде регулаторен орган, който официално да разглежда чуждестранните инвестиции и да вземе решение за тяхната приемливост, така че на фона на търговските войни между САЩ и Китай и настъплението на Русия, да не допусне разпространението на корупция. Второ, властите на страната трябва да наложат ограничения върху чуждестранното участие в приватизацията на израелските компании. И накрая, трето, Израел трябва постепенно да се откаже от американската помощ, преди американците сами да го лишат от помощ - и да подготви военно-промишления си комплекс за загуба на американски договори и за съперничество с американските конкуренти на световния пазар, убеден е авторът.  ", "date": "2019.10.30", "title": "Haaretz: Русия става «новият шериф» на Близкия Изток и Израел трябва да бъде по-внимателен"}
{"url": "http://www.classa.bg/%D1%81%D0%B2%D1%8F%D1%82/item/401477-%D0%BA%D1%8C%D0%BE%D0%B2%D0%B5%D1%88%D0%B8-%D0%BE%D0%B1%D0%B5%D1%89%D0%B0-%D1%80%D0%B5%D0%B7%D1%83%D0%BB%D1%82%D0%B0%D1%82%D0%B8%E2%80%A6-%D1%81%D0%BB%D0%B5%D0%B4-2-3-%D0%B3%D0%BE%D0%B4%D0%B8%D0%BD%D0%B8", "text": "Румънката Лаура Кодруца Кьовеши, първата европейска главна прокурорка, очаква първите резултати от работата си да се забележат след две-три години. Кьовеши ще започне работата си като ръководител на Европейската прокуратура (EPPO) в Люксембург на 4 ноември, където ще координира екип от прокурори от държави-членки на ЕС, които ще разследват измамите и корупцията при използването на средства от ЕС. „Мисля, че ще има много високи очаквания, след като институцията ефективно започне да работи по дела“, каза Ковеши в интервю за Ройтерс. „Но мисля, че хората трябва да разберат, че достоверните резултати ще дойдат след две, три години, след като започнат да влизат окончателни присъди от съдилищата.“ Бюджетът на ЕС за периода 2021-2027 г. е близо 160 милиарда евро, посочва Ройтерс. Между 2002 и 2016 г. ЕС загуби близо 9 милиарда евро заради данъчни измами, се казва в доклад на Европейската сметна палата в началото на тази година. Лаура Кодруца Кьовеши, която ръководеше Румънската национална антикорупционна дирекция (ДНК) от 2013 г. до 2018 г., трябва да организира Европейската прокуратура, която трябва да стартира през 2020 г. Органът ще разследва и ще повдига наказателни обвинения в случаи, пресичащи вътрешните граници на ЕС, особено тези, които засягат бюджета от ноември 2017 г. „Голяма част от ефективността на EPPO ще зависи от способността на Кьовеши да убеди държавите-членки да ѝ предоставят прокурорите и ресурсите, от които се нуждае“, отбелязва Ройтерс. „Засега основната ми грижа е да гарантирам, че институцията разполага с бюджета и ресурсите, необходими за работата й“, заключи Кьовеши.    ", "date": "2019.10.30", "title": "Кьовеши обеща резултати… след 2-3 години"}
{"url": "http://www.classa.bg/%D1%81%D0%B2%D1%8F%D1%82/item/401478-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D1%81%D0%B0-%D0%BD%D0%BE%D0%B2%D0%B8%D1%8F%D1%82-%D0%BD%D0%B0%D1%87%D0%B8%D0%BD-%D0%B7%D0%B0-%D0%B2%D0%BE%D0%B4%D0%B5%D0%BD%D0%B5-%D0%BD%D0%B0-%D0%B2%D0%BE%D0%B9%D0%BD%D0%B0-%D0%BE%D1%82-%D1%81%D0%B0%D1%89", "text": "Забравете самолетоносачите, стелт изтребителите и крилатите ракети. Вместо това помислете за долари, силициеви чипове, цифрови данни, и санкции, ембарго и черни списъци. Нациите често използват икономическа принуда. Доналд Тръмп отиде три стъпки по-нататък. Той сля икономическата политика на Америка с нейната стратегия за национална сигурност, пише Филип Стивънс за Financial Times. Когато Стивън Манучин, министърът на финансите, беше попитан дали САЩ могат да спрат настъплението на Турция срещу кюрдите в Северна Сирия, той даде лесен отговор. „Можем да затворим турската икономика“. Манучин, бивш банкер и инвеститор в хедж фонд, някога беше това, което президентът нарича „глобалист“. Сега изглежда част от работата му е да свие границите на глобализацията. Може би нищо за президентството на Тръмп не бива да ни изненадва. В края на краищата няколко дни преди да наложи санкции на Анкара, той едва ли не благослови нахлуването на президента Реджеп Тайип Ердоган в Сирия, като обяви оттеглянето оттам на американските войски, които се сражаваха заедно с кюрдите срещу Ислямска държава. Тръмп казва, че с изтеглянето той изпълнява предизборното обещание за връщане у дома на американските сили от Близкия Изток. След Ирак и Афганистан неговото нежелание да излага на опасност американските войски има своите основания. Безапелационното освобождаване на съветника по националната сигурност Джон Болтън от Тръмп пък може би предотврати война с Иран. Изоставянето на кюрдите е друга работа. Президентът осигури стратегическа победа едновременно за Русия, Сирия и Иран, като същевременно навреди на регионалния авторитет на Америка. Кюрдите бяха жизненоважни партньори в унищожаването на джихадистите. Предавайки ги, Тръмп представя САЩ като напълно ненадежден съюзник - толкова своенравен в отношенията с приятелите, колкото и с враговете. Тръмп не е първият президент, който използва като оръжие икономическата мощ на Америка. През 1956 г. администрацията на Дуайт Айзенхауер принуждава Великобритания да се оттегли от Суец, като блокира международната подкрепа за паунда. Роналд Рейгън и Маргарет Тачър бяха пословично близки съюзници, но имаха продължителен сблъсък относно екстериториалния обхват на американските санкции срещу Съветския съюз след нахлуването в Афганистан. По време на Студената война повечето западни държави ограничиха износа на чувствителни технологии за Съветския съюз. Съвсем наскоро ЕС наложи собствени санкции на Москва, наред с тези на САЩ, след анексията на Крим и окупацията на Източна Украйна.       Сега митата, ембаргото и подобните им се превърнаха в универсално оръжие за Америка. Ролята на долара като единствена резервна валута дава на САЩ уникално предимство да контролира международната финансова система. Митата, наложени на китайски, канадски и мексикански стоки в началото на президентството на Тръмп, имаха ограничената цел да възстановят баланса в двустранните търговски отношения. Оттогава безбройните ограничения, наложени на Китай, сигнализират по-основната цел за отделяне на двете икономики. Комуникационният гигант Huawei, заедно с множество други китайски компании, се озова в т. нар. забранителен списък, което не му позволява да купува американски технологии. Списъкът бе замислен да удари терористи и разпространители на оръжия за масово унищожение. Законът за модернизиране на рисковия преглед на чуждестранните инвестиции от 2018 г. ограничава инвестициите на китайски фирми в Силициевата долина. Списъкът с отказан достъп на лица налага още по-драконовски рестрикции за трансфера на технологии. Тръмп посяга към наръчника със санкции, когато му скимне. Последният набор, насочен срещу Пекин, уж е отговор на репресиите срещу уйгурското население в китайската провинция Синдзян. Президентът се позова на законодателство на Кенеди от времето на Студената война, за да обяви вноса в САЩ на европейски и канадски автомобили и потока от имигранти през мексиканската граница като заплахи за националната сигурност, изискващи ответни мерки. По време на президентството на Барак Обама санкциите срещу Иран помогнаха за убеждаването му да постигне споразумение с международната общност за ядрената си програма. Тръмп се отказа от това споразумение, само за да приложи още по-строги мерки. Целта сега се простира далеч отвъд ядрените амбиции, като включва поведението на Иран в целия регион. Тръмп очаква съюзниците на САЩ да го последват във всяко начинание. Като отказва достъп на Иран до долари, Вашингтон почти прекърши европейските усилия за спасяване на ядреното споразумение. Администрацията не се задоволява с изтласкването на Huawei от американския пазар, като изисква европейските съюзници да изключат компанията от своите 5G цифрови комуникационни мрежи. Съюзниците бяха предупредени, че ще изгубят достъп до американското разузнаване, ако не го сторят. През повечето време администрацията не се нуждае от пряк натиск, за да постигне такъв екстериториален ефект. Западните компании работят в рамките на сложни, трансгранични вериги за доставки. Много от тях имат операции или продажби в САЩ. Те не могат да рискуват да се окажат в черния списък на САЩ или да загубят достъпа си до долари. Белият дом е неумолим. Питър Наваро, търговският съветник на президента, посочва, че икономическата сигурност е неделима от националната. Казано по друг начин, докато САЩ притежават единствената резервна валута и доминират икономически, Америка може да прави каквото си иска. В света на господин Тръмп правилата са за слабите.  ", "date": "2019.10.30", "title": "Санкциите са новият начин за водене на война от САЩ"}
{"url": "http://www.classa.bg/%D1%81%D0%B2%D1%8F%D1%82/item/401469-%D0%BD%D0%B5%D0%B2%D0%BE%D0%BB%D0%B8%D1%82%D0%B5-%D0%BD%D0%B0-%D0%BA%D0%B8%D0%B5%D0%B2-%D0%B8-%D0%BC%D0%BE%D1%81%D0%BA%D0%B2%D0%B0", "text": "Изследователският център Oxford Institute for Energy Studies дава интересни предположения относно бъдещето на транзита на руски газ към Европа в своя доклад на фона на продължаващите преговори между Европейския съюз (ЕС), Украйна и Русия, които продължават да тъпчат на едно място без перспектива. Контурите на проблема са добре известни: руският енергиен гигант Газпром се стреми, като изгражда транзитни газопроводи за диверсификация (основно „Северен поток 2“ и „Турски поток“), да минимизира транзита през Украйна и в крайна сметка да го намали до нула, докато украинската Нафтогаз има за цел да запази транзитния бизнес като важен източник на приходи.  Авторите на доклада представят различни тенденции и фактори, които ще окажат влияние върху развитието на европейската газова диверсификация през следващите пет години. Oxford Institute представя два сценария, които отразяват възможния капацитет на газопроводите в Европа, с изключение на маршрутите през Украйна (но включително съществуващите тръбопроводи до Финландия и през Беларус и „Син поток“ към Турция).   Според единия сценарий (Scenario A) през 2020 г. правилата на ЕС по отношение на разширяването на тръбопровода ОПАЛ към „Северен поток“ ще бъдат коригирани, с което ще се позволи на Газпром да използва целия капацитет на газопровода – 55 млрд. куб. От друга страна се очаква част от „Турски поток“ да бъде въведена в експлоатация. Другият сценарий (Scenario C) очертава вероятни събития за периода 2021-2025 г., когато „Северен поток 2“ вече ще е напълно готов, както и двете тръби на „Турски поток“, където общият неукраински транзитен капацитет ще надхвърля 200 млрд. куб. м. Но дори и в този случай затварянето на транзита на газ през Украйна може да се окаже силно проблематично, тъй като обемите в горната част на посочения диапазон на търсенето може да бъдат доставени само чрез украинския транзитен маршрут. Oxford Institute разглежда три различни нива на търсене по отношение на изнесения руски природен газ. Първото ниво е определено като минимално и съответства на 70% от нивата доставките на руски газ по дългосрочните договори с Газпром. Второто и третото ниво съответстват на общото европейско търсене (в това число и Турция) на руски газ.     Едното ниво се отнася за високото азиатско търсене на втечнен природен газ (LNG), което ще отнеме от доставките на LNG от Европа и ще увеличи европейското търсене на руски газ, а второто ниво предполага слабо търсене на този ресурс в Азия. За да се изчислят обемите на руския износ, необходими за задоволяване на европейското търсене, Oxford Institute предприема две стъпки. Първо, към нетното търсене на руски газ в Европа се добавят обеми, доставени до Украйна по реверсивен поток (от Германия и други европейски страни), както и към други дестинации извън ЕС (над 10 млрд. куб.м годишно). Второ, те са допълнително коригирани (умножени по 1,061818), за да се получат прогнозните брутни обеми, които ще бъдат изнесени от Русия, измерени по руския стандарт. Брутният износ на газ от Русия може да достигне 185-187 млрд. куб. м през 2020 г. и 192-225 млрд. куб. м през 2022 г. Преговорите за транзит Преговорите между Газпром и Нафтогаз за транзит на природен газ след 2020 г. започнаха още през април 2018 г. Предизвикателствата на договорните условия от двете страни доведоха до един от най-големите търговски арбитражни спорове. Последният етап от разговори между ЕС, Русия и Украйна приключи разочароващо, като шефът на Енергийния съюз в ЕК Марош Шефчович заяви че Москва и Киев трябва да подходят с по-голямо чувство на неотложност към разговорите за транзит на природен газ за Европа. „Моето послание днес и във всичките останали срещи остава същото - времето лети. И като се има предвид крайния срок, трябва да има ясно чувство за неотложност “, посочи Шефчович по време на пресконференция след срещата. „Разочарован съм от днешния резултат“, добави още той. Настоящото споразумение за транзит на природен газ между Москва и Киев изтича на 31 декември. Шефчович уточни, че е убеден във възможността преди края на декември да бъде сключен нов договор. Той добави, че участниците в преговорите единодушно са на мнение, че за прекъсване на доставките заради липсата на договореност не може да става и дума. Шефчович поясни, че се разглеждат възможности за взимането на временни решения след изтичането на действащия договор на 1 януари догодина, ако дотогава няма ново споразумение. Малко по-рано този месец украинският президент Володимир Зеленски заяви, че строителството на \"Северен поток 2\" може сериозно да подкопае енергийната сигурност на Украйна, с което добави допълнителна доза напрежение в обтегнатите отношение с Русия. До края на годината се очаква и решението на Дания относно предоставянето на зелена светлина за строежа на останалата част на газопровода през нейна територия. „Сигурен съм, че Дания, ако следва европейските правила, накрая ще даде разрешение за строителство на газопровода, не бих искал да мисля за друг развой на събитията. Компаниите, които отговарят за този проект, се надяват да получат разрешение до края на годината\", заяви още тогава ръководителят на германската група Wintershall Dea Марио Мерен. В интервюто за руска телевизия Мерен коментира, че делът на втечнения природен газ на пазара се увеличава, но нестабилността на този ресурс не позволява на Европа да се уповава на него така, както на надеждния вариант за доставка на газ по тръби. Във всеки случай е много малко вероятно газопроводите за диверсификация на транзита да заработят с пълен капацитет до 31 декември 2019 г., когато изтича настоящият транзитен договор между Газпром и Нафтогаз. Следователно трябва да бъдат договорени нови споразумения за доставка – нещо, което в момента се очертава като един труден и неефективен процес в тристранните разговори между Европейския съюз (ЕС), Украйна и Русия. Ако не бъде постигнато споразумение, това би довело до прекъсване на доставките, нещо, което може сериозно да навреди на усилията на газовата индустрия да се превърне в основен елемент на бъдещите енергийните доставки в Европа.  Сделката Всяко споразумение между Газпром и Нафтогаз за транзит на газ след 2020 г., предвид относително непредсказуемия характер на бъдещото търсене на руски газ в Европа и стратегията за транзитна диверсификация на Москва, ще бъде сравнително краткосрочно, смятат представителите на Oxford Institute. Според тях е възможно сключването на 1-годишна сделка с хоризонт за удължаване до още 4-5 години. Подобно споразумение ще трябва да бъде съобразено с Третата газова директива, тъй като Украйна, чрез членството си в Европейската енергийна общност, приема тези разпоредби като основа на газовия пазар и законодателството, свързани с този ресурс.  Очаква се доставките на руски газ в Европа през 2020-25 г. ще достигнат диапазон от 171-212 млрд. куб. м. годишно. Това предполага брутен износ от Русия от 181-225 млрд. куб.м годишно. При това положение Газпром ще се нуждае, след края на тази година, от да разполага и с транзитен капацитет през Украйна в размер на 46-90 млрд. куб. м годишно. В тази връзка е много вероятно Газпром да сключи все пак споразумение с Нефтогаз, в което обаче ще бъде ограничен самият транзит през Украйна до въпросните количества. Без сделка Предвид сегашната ситуация в преговорите е напълно възможно до края на 2019 г. да не бъде постигнато споразумение за транзита на руски газ през Украйна. Основните причини за това са сривът на руско-украинските политически и икономически отношения и влошаването на отношенията между Русия, САЩ и правителствата на европейските държави, които са основни потребители на руски газ. Последиците от подобен развой включват: прекъсване на доставките от 1 януари 2020 г., което ще засегне по-специално Югоизточна Европа. Прекъсването на доставките от януари 2009 г., породено от руско-украински газов спор, доведе до пълно прекратяване на вноса на газ за две седмици в България, Сърбия, Босна и Херцеговина и Македония и частично прекратяване на вноса в Румъния, Гърция и Хърватия. Основният алтернативен вариант, който трябва да бъде наличен за Югоизточна Европа през януари 2020 г., е газът от азербайджанския проект „Шах Дениз 2“, който ще се доставя до турско-гръцката граница по Трансанадолския газопровод (ТАНАП). Прогнозите показват, че този коридор ще доставя около 11-13 млрд. куб. м годишно до 2020 г., а неговото продължение Трансадриатическият газопровод (ТАП) към Италия, ще бъде завършено най-рано през март 2020 г. най-рано.     В Югоизточна Европа има няколко други инфраструктурни проекта, които могат, ако бъдат завършени, да подобрят взаимосвързаността и да позволят на природния газ, доставян през Турция, да бъде транспортиран до други страни в региона. Тези проекти включват „Балкански поток“, който ще минава през България и Сърбия към Унгария; газопроводът БРУА (България, Румъния, Унгария, Австрия) и проекта Eastring (проект за изграждане на транспортен коридор през териториите на Словакия, Унгария, Румъния, България, осигуряващ възможност за двупосочни доставки на природен газ от алтернативни източници). Но никой от тях няма да бъде завършен преди края на 2019 г. Части от „Балкански поток“ и БРУА вероятно ще са готови до 2021-22 г., докато Eastring няма да бъде завършен преди 2025 г. Възможността за доставки на азербайджански газ през ТАНАП към България и на руски газ през „Турски поток“ към Гърция и подобрената взаимосвързаност на мрежите в региона могат да смекчат евентуална кризата на доставките. Въпреки това страните, които получават 100% или почти 100% от вноса на газ от Русия през Украйна (България, Сърбия, Босна и Херцеговина, Македония) все още ще бъдат засегнати сериозно. Проблемите в централноевропейските страни, които получават внос на руски газ през Украйна (Словакия, Унгария, Австрия и Чехия), ще бъдат смекчени от наличието на връзки с други пазари и съхранение.  ", "date": "2019.10.30", "title": "Неволите на Киев и Москва"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/401470-%D0%BF%D0%B5%D1%82-%D0%B8%D0%B7%D0%B2%D0%BE%D0%B4%D0%B0-%D1%81%D0%BB%D0%B5%D0%B4-%D0%BF%D1%8A%D1%80%D0%B2%D0%B8%D1%8F-%D1%82%D1%83%D1%80-%D0%BD%D0%B0-%D0%BC%D0%B5%D1%81%D1%82%D0%BD%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8", "text": "Доволни и недоволни - първият тур на местните избори мина. Резултатите до голяма степен вече са налице и оставят в дълбок размисъл политически играчи и анализатори. По традиция след избори у нас всички се обявяват за победители, освен онези, които са загубили наистина много тежко. Макар все още нищо да не е съвсем окончателно, основните изводи вече могат да бъдат направени. 1. ГЕРБ печели изборите, но губи резултат в сравнение с 2015 г. ГЕРБ остава най-голямата политическа сила в страната. Партията на Борисов печели 8-9 областни града още на първи тур, а в други 7 има комфортна преднина от над 10% разлика спрямо втория кандидат на балотажа. В още два кандидат на партията е на балотаж с малка преднина, а в още шест е на балотаж, но като втори кандидат. Иначе казано - сред областните градове ГЕРБ със сигурност губи 3 - Кърджали (традиционно), Пазарджик (където независимият кмет Тодор Попов управлява вече 3 мандата) и Ямбол (където след вътрешнопартиен разкол досегашният кмет и новият кандидат на ГЕРБ разцепиха вота за партията, оставяйки други двама кандидати да се борят на балотажа). Масово в областните центрове (отново без Кърджали, Пазарджик и Ямбол) партията печели и вота за общински съветници - къде с по-голямо, къде с по-малко мнозинство. И все пак ГЕРБ далеч не може да се похвали с резултати като тези от 2015 г., като партията със сигурност ще загуби позиции в местната власт по места. След втория тур това може да се види по-ясно, но партията губи гласове. За това си има и логично обяснение. Тогава ГЕРБ беше изправена срещу основния си опонент БСП, в момент, в който столетницата все още ближеше рани след кабинета \"Орешарски\" и то под ръководството на Михаил Миков. Междувременно партията на Борисов все още нямаше на гърба си скандали като този с апартаментите на властта, свинската чума и други подобни. А и когато Цветанов и част от цветановите хора ги няма, спадът е очакван. 2. БСП не направи мечтаното завръщане, което искаше Въпреки оттеглянето на избиратели от ГЕРБ, БСП не успя да се възползва и да направи своето мечтано завръщане като равностойна опозиция. Макар резултатът на партията като цяло значително да се подобрява спрямо 2015 г., и сега тя продължава да не представлява сериозна алтернатива на ГЕРБ. БСП губи 5 от най-големите градове в страната категорично, а на балотажа има сериозни шансове само на 2-3 места (Русе и Перник например). Разбира се, това е значително повече от 2015 г., но все пак - крайно недостатъчно, ако искаш избирателите да те признават като опция за реална промяна на национално ниво. Кирил Добрев може и да се гордее с това, че партията е удвоила гласовете си на национално ниво, но реално БСП все още е трайно втора политическа сила, без оглед да има скоро шанс за промяна... поне не и докато това е ръководството на \"Позитано\" 20. Партийният лидер Корнелия Нинова изчезна от хоризонта за тези избори и до голяма степен местните кандидати трябваше да се оправят сами и без ясна и видима подкрепа от централното ръководство. Иначе казано, за около месец БСП изглеждаше без глава, за разлика от големия опонент ГЕРБ, който използва на максимум личната харизма на лидера си Бойко Борисов. Ако в София това изглеждаше логично, особено на фона на факта, че Мая Манолова се опитва да се хареса на по-десните избиратели, липсата на Нинова от политическия хоризонт в другите големи населени места изглеждаше нелогична. 3. \"Демократична България\" и сблъсъкът с реалността В понеделник лидерите на обединението от партии се впуснаха да обясняват как ще станат третия полюс във властта у нас и как резултатът за София не е толкова лош, колкото изглежда. ДемБГ обаче пропусна шанс да се утвърди като реална политическа сила, оставяйки по-сериозен отпечатък. В София представянето им беше засенчено почти изцяло от независимия кандидат на групата \"Спаси София\" Борис Бонев, който без партийни структури зад гърба си успя да постигне идентичен резултат с този на кандидата на \"Демократична България\" Борислав Игнатов. От \"Демократична България\" трябва да си вземат ясен урок, ако искат да останат фактор в политиката - подготвяйте си кадрите отрано. Игнатов влезе в кампанията изненадващо и без някой да е чувал кой знае какво за него. Тоталната му неразпознаваемост (нещо, което се промени чак след скандала с публикуването на компроматни снимки на половинката му), както и цялостната му неподготвеност да бъде кандидат за София, дадоха своя резултат. Той така и не успя да докаже своята експертност, а невъзможността да постави ясни разграничителни линии с водещите си опоненти за бъдещо управление на София го постави в тежък за него самия контраст с Бонев. Вотът показа ясно, че избирателите извън твърдите периферии искат силни и компетентни личности, които да са нещо повече от аватар на партиите в коалицията. Тъй като и \"Демократична България\", и \"Спаси София\" се бяха насочили към приблизително идентичен тип гласоподаватели, сравненията и чисто математическите събирания и изваждания на електорати тук са неминуеми (макар и двете формации да се обявиха срещу това). Подобен начин на мислене обаче е откровено пожелателен за онази група, която условно означаваме като \"градската десница\". Хората просто искат да видят единна формация с подобен профил, която най-сетне да прави нещо повече от това да разочарова избирателите си. За поддръжниците на \"Демократична България\" остава фактът, че на много места в София имат шанс за районни кметове на балотаж. А ако се чудите защо при \"Демократична България\" се фокусираме само върху София, това се дължи на факта, че на повечето места из страната се представят повече от посредствено. 4. ВМРО - скромна победа Освен в Пловдив ВМРО/НФСБ нямат друг кандидат на балотаж в големите населени места. За сметка на това от централата декларират, че са удвоили броя на общинските си съветници и като цяло имат вече по-добро представяне в страната. Скромна победа за коалиция със скромни възможности, която сякаш изчерпа горивото на патриотичния вот по време на престоя си във властта. 5. На кого му пука за купуването на гласове? Въпреки широкоотразената акция на ГДБОП срещу купуването на гласове в Несебър, кандидатът, обвинен за това, е избран директно от първи тур. Междувременно всяка от големите телевизии беше подготвила свое разследване за търговия с вот, а периодично се излъчваха публични примери за това. Едва ли има място в България, където ако се отиде, няма да се намери брокер за купуване и продаване на гласове. Истината е, че гласуването срещу пари или друг вид облаги - хранителни пакети например - вече е неделима част от изборната традиция у нас. А акцията в Несебър, която изглеждаше като нещо извънредно, на практика не доведе до нищо особено - макар и от затвора, уличеният кандидат беше избран категорично. Докато няма реални действия и промяна в Наказателния кодекс, която да дава за подобни престъпления ефективни присъди, няма как да се преодолее този проблем. Освен това - за да бъде решен той, се изисква не само преследване на брокерите на гласове по селата и по махалите, но също така преследване и на хората в партиите, които се занимават с купуването на вот.  ", "date": "2019.10.30", "title": "Пет извода след първия тур на местните избори"}
{"url": "http://www.classa.bg/%D1%81%D0%B2%D1%8F%D1%82/item/401471-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B8%D0%B7%D0%B1%D0%B8%D1%80%D0%B0-%D0%BD%D0%BE%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82-%D0%BD%D0%B0-12-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "Великобритания ще гласува на предсрочни парламентарни избори на 12 декември (четвъртък). Решението за свикване на избори след около месец и половина беше взето от депутатите в Камарата на общините с мнозинство от 438 гласа \"за\" срещу 20 \"против\". Последният случай, в който британските гласоподаватели са гласували на декемврийски избори, датира от 1923 г. Премиерът Борис Джонсън, който настояваше за по-бързо разпускане на парламента, коментира, че очаква гласуването да помогне за реализиране на Brexit и фокусиране върху останалите решения, нужни за развитието на страната. Лидерът на Лейбъристката партия Джеръми Корбин, който досега поддържаше позиция срещу предсрочни избори, определи вота на 12 декември като \"уникален поколенчески шанс за трансформиране на страната\" и обеща радикална и амбициозна програма за промяна. По-малката опозиционна партия на Либералдемократите окачестви предстоящите избори като \"най-добрата възможност да изберем правителство, което да спре Brexit\". Гласуването в Камарата на общините беше първият успешен опит на Борис Джонсън да събере подкрепа за разпускане на парламента след три провалени предложения. Първоначално опозиционните партии искаха изтегляне на изборите с няколко дни по-рано - на 9 декември - за да гарантират, че Борис Джонсън няма да се опита да прокара споразумението за Brexit през парламента преди предсрочния край на мандата му. Предложението на Лейбъристите обаче не получи подкрепа. Във вторник стана ясно още, че ЕС официално е приел удължаване на срока по член 50 за напускането на Великобритания до 31 януари 2020 г.", "date": "2019.10.30", "title": "Великобритания избира нов парламент на 12 декември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401467-%D0%BA%D0%B0%D0%BA%D0%B2%D0%BE-%D1%81%D0%B5-%D0%BA%D1%80%D0%B8%D0%B5-%D0%B7%D0%B0%D0%B4-%D1%80%D0%B5%D0%B7%D0%BA%D0%B8%D1%82%D0%B5-%D0%B6%D0%B5%D1%81%D1%82%D0%BE%D0%B2%D0%B5-%D0%BD%D0%B0-%D1%81%D0%BE%D1%84%D0%B8%D1%8F-%D0%BA%D1%8A%D0%BC-%D1%80%D1%83%D1%81%D0%B8%D1%8F", "text": "Това е ясно: уличеният в шпионаж руски дипломат в София очевидно е престъпил червената линия. Но защо този сюжет се разиграва точно сега? И какво се крие зад зачестилите остри реакции  на София към Русия?         Всеки, който познава традициите и нравите на съветския и руския шпионаж, и ги съпостави със сегашното състояние на международната политика и изолацията на Москва, ще стигне до разумния извод, че въпросният първи секретар на руското посолство в София най-вероятно е престъпил червената линия. И то я е престъпил по руски: с широка, енергична и може би не толкова стабилна крачка. Кой и защо? Но други са въпросите, които възникват сега. Първо: кой е бил българският му източник, този високопоставен служител с достъп до класифицирана информация? В мига, когато научим това име, веднага ще отпадне и част от недоумението на тема „Защо точно сега?“. Понеже нали за всички е ясно колко удобно може да се използва един руски шпионин за надмогване на политическия противник - бил той вътрешно- или външно-партиен опонент, бил той  високопоставен политик или магистрат, бил той участник в настоящата изборна надпревара. Второ: когато държави-членки на НАТО и ЕС масово се солидаризираха с Великобритания след атентата срещу Скрипал и изгониха десетки руски дипломати, България се сниши по живковски. Тогава евроатлантическите партньори на София не останаха особено доволни, но трезво констатираха, че България е драматично разделена по отношение на нагласите към Русия и именно поради това (а и заради различните енергийни химери) не желае да прави резки антируски движения. Днес обаче София извърши тъкмо такова движение. Най-вероятно защото енергийните химери постепенно чезнат. А и защото водещата политическа сила в страната и нейният лидер вече трябва ясно да се позиционират като убедени евроатлантици, за да спечелят доверието на новата Еврокомисия и да подсетят Белия дом, че те са „the good guys“. И в крайна сметка защото между Запада и Москва очевидно настъпва онази толкова пъти изговорена нова Студена война, при която неутрални не може да има. И българските власти на няколко пъти през последните месеци дадоха знак, че техни съюзници са Брюксел и Вашингтон, а не Москва. Едва ли е  съвпадение Впрочем, скорошното посещение на главния прокурор и неговия наследник в САЩ едва ли е просто съвпадение по време с последните остри софийски реакции срещу руски посегателства. Атмосферата по оста Изток-Запад става все по-мразовита, а спомените от времето на Студената война всекидневно се явяват на сцената в актуални одежди: руски агенти в Англия и Холандия, опити за покушения и пробиви, гневни изявления на Лавров и Захарова, московски атаки и заплахи срещу чуждестранни медии. Но нека не се лъжем. През Студената война всички тези подмолни дейности, шпионажът и диверсията, пропагандата и инфилтрацията - всичко това не беше еднопосочна улица. Така е навярно и сега. И тогава, и днес за хората в демократично управляваните държави остава едно-единствено самоуспокоение: че техните политици и тайни служби са продукт на демократичната система и се контролират от нея. Докато в Москва никога не е било така.  ", "date": "2019.10.30", "title": "Какво се крие зад резките жестове на София към Русия?"}
{"url": "http://www.classa.bg/%D1%81%D0%B2%D1%8F%D1%82/item/401464-%D1%85%D0%B8%D0%BB%D0%B0%D1%80%D0%B8-%D0%BA%D0%BB%D0%B8%D0%BD%D1%82%D1%8A%D0%BD-%D0%B2%D1%8F%D1%80%D0%B2%D0%B0,-%D1%87%D0%B5-%D0%B1%D0%BE%D0%B3-%D1%8F-e-%D0%BF%D0%BE%D1%81%D1%82%D0%B0%D0%B2%D0%B8-%D0%BD%D0%B0-%D0%B7%D0%B5%D0%BC%D1%8F%D1%82%D0%B0-%D0%B7%D0%B0-%D0%B4%D0%B0-%D0%B1%D1%8A%D0%B4%D0%B5-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82", "text": "Въпреки поражението си на президентските избори през 2016 г. Хилари Клинтън може би иска да се включи в надпреварата и през 2020 г. Тя е убедена, че „Бог я постави на Земята за да бъде президент на Съединените щати\", заяви Дик Морис, екс-съветник на бившия президент Бил Клинтън. Говорейки с радиоводещия Джон Катсиматидис, Морис заяви, че основният въпрос около президентските избори през 2020 г. е дали „призракът на Хилари Клинтън ще влезе в изборите\". \"Усещането ми е, че иска\", каза бившият консултант. \"Тя се чувства в правото си да го направи. Чувства се задължена да го направи. Тя чувства, че Бог я е поставил на Земята да го направи\", обясни Морис, като уточни, че \"тя се съмнява, защото осъзнава, че моментът е лош\". Бившият съветник смята, че Хилари Клинтън наблюдава кампанията на Джо Байдън и чака бившият вицепрезидент да напусне състезанието, за да може да го замести като умерен кандидат и като алтернатива на левия сенатор демократ Елизабет Уорън. „Не се заблуждавайте. Тя го иска\", каза Морис и добави „но не само това - тя го планира и ще направи всичко възможно, за да го постигне\".", "date": "2019.10.30", "title": "Хилари Клинтън вярва, че \"Бог я e поставил на Земята за да бъде президент \""}
{"url": "http://www.classa.bg/%D1%81%D0%B2%D1%8F%D1%82/item/401465-%D1%81%D0%B0%D1%89-%D0%B7%D0%B0%D0%BF%D0%B0%D0%B7%D0%B2%D0%B0%D1%82-%D0%B2%D0%BE%D0%B9%D1%81%D0%BA%D0%B8%D1%82%D0%B5-%D1%81%D0%B8-%D0%B2-%D1%81%D0%B8%D1%80%D0%B8%D1%8F,-%D0%B7%D0%B0-%D0%B4%D0%B0-%D0%B7%D0%B0%D1%89%D0%B8%D1%82%D1%8F%D1%82-%D0%BF%D0%B5%D1%82%D1%80%D0%BE%D0%BB%D0%BD%D0%B8%D1%82%D0%B5-%D0%BD%D0%B0%D1%85%D0%BE%D0%B4%D0%B8%D1%89%D0%B0-%D0%BE%D1%82-%D0%B8%D0%B4", "text": "Министърът на отбраната на САЩ, Марк Еспер, обяви на пресконференция, че американските войски \"ще останат дислоцирани в сирийската провинция Дейр ез Зор за защита на местните нефтени находища\". Целта на Вашингтон, каза Еспер, е да предотврати достъпа на Ислямска държава (ИД) до тези ресурси. Въпреки че високопоставеният американски чиновник не уточни каква военна сила ще остане в този регион, той предупреди, че в случай на заплаха войските им ще отговорят \"с огромна военна сила\". \"Американските войски ще останат позиционирани в тази стратегическа област, за да предотвратят достъпа на ИД до тези жизненоважни ресурси и ние ще отговорим с огромна военна сила срещу всяка група, която заплашва сигурността на нашите сили там\", каза министърът на отбраната. Еспер каза, че „нефтените находища Дейр ез Зор са били използвани от ИД за финансиране на терора. Те също така предоставят критичен източник на средства за Сирийските демократични сили, за поддържане на лагерите за задържане на затворници на ИД и за продължаване на борбата срещу тази терористична група \". Изявлението на Вашингтон предизвика критики от руското министерство на отбраната, чийто говорител каза, че „превземането и поддържането на военен контрол над нефтените находища в източна Сирия е просто международен държавен бандитизъм\", информира Агенция РИА Новости. Ден по-късно същият този служител на руското Министерство на отбраната посочи, че има определени фактори, които водят до съмнение за елиминирането на лидера на ИД Абу Бакр ал Багдади от САЩ. По-специално той спомена факта, че страните, участващи в операцията, предоставят противоречиви подробности и че нито в деня на предполагаемата елиминация на Абу Бакр ал Багдади - 26 октомври - нито в следващите дни не е имало въздушна атака на САЩ в района.", "date": "2019.10.30", "title": "САЩ запазват войските си в Сирия, за да \"защитят петролните находища от ИД\""}
{"url": "http://www.classa.bg/%D1%81%D0%B2%D1%8F%D1%82/item/401468-%D0%BC%D0%B0%D1%84%D0%B8%D0%BE%D1%82-%D0%BF%D1%80%D0%B8%D0%B7%D0%BD%D0%B0,-%D1%87%D0%B5-%D0%B5-%D0%BF%D0%BE%D0%BC%D0%BE%D0%B3%D0%BD%D0%B0%D0%BB-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BF%D0%B0%D0%BF%D0%B0-%D0%B9%D0%BE%D0%B0%D0%BD-%D0%BF%D0%B0%D0%B2%D0%B5%D0%BB-i,-%D0%B7%D0%B0-%D0%B4%D0%B0-%D1%81%D0%B5-%D1%81%D0%BA%D1%80%D0%B8%D0%B5-%D0%BE%D0%B3%D1%80%D0%BE%D0%BC%D0%BD%D0%B0-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B0-%D0%B8%D0%B7%D0%BC%D0%B0%D0%BC%D0%B0", "text": "Пенсионираният гангстер Антъни Раймонди, от мафията в Коломбо, каза, че е помогнал за убийството на папа Йоан Павел I, за да се прикрият огромни финансови измами. Предполагаемо той е бил отровен с цианид само 33 дни, след като е бил провъзгласен за понтифик, според новата книга на Раймонди \"Когато куршумът удари костта\", съобщава \"Ню Йорк пост\". По време на интервю за медиите през уикенда, Раймонди сподели, че на 28-годишна възраст през 1978 г., заминава за Италия след като е вербуван за извършване на престъплението от своя  братовчед  кардинал Пол Марцинкус, който ръководи Ватиканската банка. Мисията му е била да запаметява навиците на папата и във  фаталната вечер да  наблюдава как той е бил седиран, изпивайки чаша чай, но с Валиум. Комбинацията с дрога влязла в действие незабавно и - според неговата версия - жертвата му изпаднала напълно в безсъзнание. „Знаех, че това ще ми купи еднопосочен билет за път към ада\", казва Раймонди. Докато чакал извън стаята, братовчед му приготвил доза цианид. \"Той постави капкомера в устата на папата и го стисна, после затвори вратата и се отдалечи от местопрестъплението \". След като папският помощник разбрал, че „папата умира\", Марцинкус и двама други кардинали, участващи в заговора, се втурнали с „изненада\", сякаш не знаели нищо. Малко след това ватиканският лекар постановил, че Йоан Павел I е починал. Според Раймонди, убийците са използвали валиум и цианид, за да убият понтифика без болка и по този начин да спечелят малко благосклонност в отвъдното. Причината за атентата срещу живота на папата е, защото той бе заплашил да разкрие мащабна финансова измама, извършена от ватикански служители, оценена на 1 милиард долара. Предполагаемо мафиотите са продавали фалшиви сертификати за акции на големи американски компании на наивни купувачи. Поради тази причина Йоан Павел I беше обещал да експулсира Марцинкус и „половината от кардиналите и епископите от Ватикана\", казва пенсионираният мафиот. Малко след това неговият наследник Йоан Павел II също изглеждал готов да предприеме действия срещу измамниците и човекът на мафията бил върнат обратно във Ватикана. Въпреки това, узнавайки, че животът му е в опасност, понтификът решил да не действа, разказва Раймонди. Той казва, че е напуснал живота на организираната престъпност и в момента се бори с рака, докато всички негови бивши сътрудници са в затвора или мъртви.", "date": "2019.10.30", "title": "Мафиот призна, че е помогнал за убийството на папа Йоан Павел I"}
{"url": "http://www.classa.bg/%D1%81%D0%B2%D1%8F%D1%82/item/401459-%D1%81%D0%B0%D1%89-%D0%BA%D0%BE%D0%BC%D0%BF%D0%B5%D0%BD%D1%81%D0%B8%D1%80%D0%B0%D1%85%D0%B0-%D1%81-20-%D0%BC%D0%B8%D0%BB%D0%B8%D0%BE%D0%BD%D0%B0-%D0%B4%D0%BE%D0%BB%D0%B0%D1%80%D0%B0-%D0%BF%D0%BE%D0%BB%D0%B8%D1%86%D0%B0%D0%B9,-%D1%81%D1%8A%D0%B2%D0%B5%D1%82%D0%B2%D0%B0%D0%BD-%D0%B4%D0%B0-%D1%81%D0%BC%D0%B5%D0%BA%D1%87%D0%B8-%D1%85%D0%BE%D0%BC%D0%BE%D1%81%D0%B5%D0%BA%D1%81%D1%83%D0%B0%D0%BB%D0%BD%D0%BE%D1%81%D1%82%D1%82%D0%B0-%D1%81%D0%B8", "text": "Полицейски служител в Сейнт Луис (Мисури, САЩ) на име Кийт Уайлдхабер ще бъде компенсиран с 20 милиона долара, със съдебно решение, след като шеф от службата на име Джон Сарачино през 2014 г. му препоръчал да смекчи хомосексуалността си, ако иска да получи повишение, съобщава The Washington Post. Преди 5 години Уайлдхабер поискал повишаването от сержант в поручик, но Сарачино, който тогава бил в съвета на полицейските комисари на този окръг, отправил гореспоменатата препоръка в своя ресторант. \"Командният персонал има проблем с вашата сексуалност\", му казал Сарачино, според самия Уайлдхабер. \"Ако някога искате да видите бяла риза [което означава промоция], трябва да смекчите хомосексуалността си\", добавил мъжът, който по-късно твърдял, че подобен разговор никога не се е състоял. Според Уайлдхабер, повишението не е било предоставено именно поради тази причина. Полицаят подал жалба до няколко инстанции, но след месец шефовете сменили следобедната му смяна с нощна, притова в местност, разположена на около 43 километра от мястото, където той живее. Тогава той повдигнал още една жалба срещу полицейския отдел за „незаконни репресии\", като декларирал, че е подложен на малтретиране, само защото „не спазва стереотипните норми за това, какъв трябва да бъде мъжът\". Три години по-късно, през 2017 г., Уайлдхабер изложил фактите, с твърдението, че е бил дискриминиран заради сексуалната си ориентация. След съдебното решение, властите на окръг Сан Луис са поискали от началниците на полицейското управление да подадат оставка и скоро ще се извърши назначаването на новите членове на полицейския съвет. „Промяната трябва да започне отгоре\", каза Сам Пейдж, изпълнителен директор на правителството на окръга. Огромната компенсация е изплатена на Уайлдхабер без забавяне.", "date": "2019.10.30", "title": "САЩ компенсираха с 20 милиона долара полицай, съветван \"да смекчи хомосексуалността си\""}
{"url": "http://www.classa.bg/%D1%81%D0%B2%D1%8F%D1%82/item/401460-%D0%BF%D0%BE-%D1%81%D0%BB%D0%B5%D0%B4%D0%B8%D1%82%D0%B5-%D0%BD%D0%B0-%D0%B8%D0%B7%D1%87%D0%B5%D0%B7%D0%BD%D0%B0%D0%BB%D0%B8%D1%82%D0%B5-%D1%82%D1%83%D1%80%D1%86%D0%B8", "text": "И шестимата били турски държавни служители. И шестимата изчезват безследно през февруари. От единия липсват следи и до днес. Другите петима се оказват в затвора. Близките им са убедени,  че полицията сама ги е отвлякла.       Точно 245 дни Сюмейе Йълмаз нямала никаква вест от своя съпруг Мустафа, който изчезнал безследно през февруари. Сюмейе вече нямала надежда, че отново ще го види, когато една нощ внезапно получила съобщение от полицията. Казали ѝ, че може да се срещне със съпруга си в Централното управление на полицията в Анкара, където бил задържан.     По време на срещата  жената забелязала колко силно е променен Мустафа: „беше много отслабнал, с бледо и изпито лице, а ръцете му бяха просто ледени\", разказва Сюмейе. Тя го попитала къде е бил през всичките тези 245 дни, но отговорът бил повече от лаконичен: „Заведоха ме на едно място\". Сюмейе Йълмаз смята, че мъжът ѝ е бил отвлечен. Тя твърди, че има дори видео, което доказва това: “Вижда се как му слагат торба върху главата и насила го вкарват в една кола”, казва жената. Властите така и не ѝ предоставили никаква информация. Правозащитникът Мехмет Мурат Атак от адвокатската камара в Анкара е запознат със случая. Той направил опит да говори със задържания, но полицията не му разрешила да го посети. Не става въпрос за изолиран случай Истории, като тази на Мустафа Йълмаз, понякога попадат и по страниците на турските вестници. След провалилия се опит за преврат през 2016 година стотици хиляди държавни служители бяха уволнени. По време на последвалата вълна от арести изчезнаха много хора. През февруари - заедно с Мустафа - от Анкара изчезват още петима други - Салим Зейбек, Еркан Ирмак, Ясин Уган, Йозгюр Кая и Гьокхан Тюркмен. Техните роднини, както и политици от опозицията, са убедени, че турските сили за сигурност са обявили шестимата за поддръжници на Гюлен. Президентът на Турция Реджеп Ердоган обвинява живеещия в САЩ проповедник и неговото движение за неуспешния опит за преврат. Подобно на семейство Йълмаз, и роднините на останалите четирима изчезнали в продължение на месеци нямат никаква информация за близките си. И така – до вечерта на 28 юли, когато полицията им съобщава, че те се намират в Службата за борба с тероризма. Къде обаче са били държани петимата през тези шест месеца, в които дирите им се губят, така и не става ясно. Причините за задържането им не са съобщени на семействата, а през юли - само 12 дни след като се появяват - те са отново пратени в затвора. От шестия безследно изчезнал - Гьокхан Тюркмен - и до днес няма никаква следа. Информациите за изтезания зачестяват Молбите на семействата за подкрепа и информация от институциите остават без отговор. Невим Йълмаз - майката на Мустафа - търси помощ във вътрешното и правосъдното министерство, но опитите ѝ остават без успех. Невим дори посещава парламента в Анкара, за да говори с депутатите от управляващата Партия на справедливостта и развитието (ПСР) на президента Ердоган, но удря на камък. Правозащитната организация \"Хюман райтс уоч\" е документирала многобройни случаи, в които се говори за това, че след 15 юли 2016 - т.е. след опита за преврат - в Турция е имало „отвличания и изтезания на хора\". Според организацията, „се увеличават доказателствата за изтезания на задържани\".", "date": "2019.10.30", "title": "По следите на изчезналите турци"}
{"url": "http://www.classa.bg/%D1%81%D0%B2%D1%8F%D1%82/item/401461-%D0%BF%D0%B8%D0%BD%D1%8C%D0%B5%D1%80%D0%B0-%D0%BE%D0%B1%D1%8F%D0%B2%D0%B8-%D0%BE%D1%81%D0%B5%D0%BC-%D0%BD%D0%BE%D0%B2%D0%B8-%D0%BC%D0%B8%D0%BD%D0%B8%D1%81%D1%82%D1%80%D0%B8", "text": "Президентът на Чили Себастиян Пиньера обяви в понеделник смяната на осем от правителствените си министри и потвърди на техните позиции още 16, в опит да ограничи протестите в тази страна.   Гонсало Блумел, който беше министър на генералния секретариат на председателството, ще бъде новият министър на вътрешните работи и заменя Андрес Чадуик, обект на силна критика при демонстрациите.   Икономистът и професор Игнасио Брионес ще ръководи портфейла на Министерството на финансите и замества Фелипе Ларайн, който също беше много критикуван.   Лукас Паласиос, бивш заместник-секретар на обществените работи, ще отговаря за икономиката и замества Хуан Андрес Фонтейн, противоречивия министър, който на 8 октомври след повишаването на цената на метрото в Сантяго в час пик, помоли чилийците да станат по-рано, за да платят по-евтин билет.   Фелипе Уорд, бивш министър на националните активи, ще ръководи генералния секретариат на председателството, Карла Рубилар ще бъде новият ръководител на Генералния секретариат на правителството, позиция, която досега заемаше Сесилия Перес, която поема портфолиото на спорта.   Мария Хосе Салдивар ще поеме портфолиото за труда и социалното осигуряване, а Хулио Исамит ще отговаря за Министерството на националните активи. \"Този екип ще има мисията да слуша и да отваря диалог към по-справедливо Чили\", заяви президентът чрез социалните мрежи.   Миналата събота Пиньера обяви промяна в кабинета и поиска оставката на всички свои министри в опит да облекчи социалната криза.   \"Помолих всички министри да предоставят своите оставки, за да мога да структурирам нов кабинет, да мога да се справя с тези нови искания и да се грижа за новото време\", заяви чилийският държавен глава, който в неделя вдигна извънредното положение в Чили   Чилийският президент предприе тези мерки след дни на масови протести, които приключиха на 25 октомври с „най-големия поход на Чили\" срещу неолибералните политики на правителството и в който участваха повече от един милион души.   Общо 19 души загинаха от насилие в Чили по време на антиправителствените протести, в които администрацията на Пиньера бе обвинена за прекомерната употреба на сила.", "date": "2019.10.30", "title": "Пиньера обяви  осем нови министри"}
{"url": "http://www.classa.bg/%D1%81%D0%B2%D1%8F%D1%82/item/401462-%D0%B3%D1%8A%D1%80%D1%86%D0%B8%D1%8F-%D1%82%D1%80%D1%8A%D0%B3%D0%B2%D0%B0-%D0%BD%D0%B0%D0%B3%D0%BE%D1%80%D0%B5", "text": "Положителни новини от Гърция: икономиката започва да се възстановява от дългата криза, приходите в хазната надминават очакванията, страната предсрочно погасява кредити към МВФ.       Докато в останалата част на Европа икономическата ситуация се влошава, гърците са изпълнени с оптимизъм. След продължителната депресия новото правителство на Кириакос Мицотакис работи последователно за извеждането на страната от дълбоката криза и вече е постигнало значително подобрение на икономическия климат. Печалбите от десетгодишните държавни облигации скочиха с 29% само в рамките на една година, стойността на гръцките акции се е увеличила с 45% от началото на 2019, посочва \"Франкфуртер Алгемайне Цайтунг\" (ФАЦ). Гърция пести бл изо 33 милиона евро от лихви Има и други положителни новини. Исканата от Гърция „зелена светлина\" за предсрочно погасяване на кредити от Международния валутен фонд (МВФ) бе дадена и сега страната ще икономиса близо 33 милиона евро от лихви. Общо в кризисните години от 2010 до 2014 Фондът отпусна на Гърция почти 32 милиарда евро, но по-голямата част от средствата вече са издължени - има да се връщат още само 8,4 милиарда евро, в срок до 2024 година, информира \"Ханделсблат\". В публикацията на ФАЦ се казва, че в момента има цяла поредица от добри икономически новини, които поддържат надеждата за възходящо развитие. „Новият премиер полага всички усилия, за да компенсира възможно най-бързо намаляването на доходите на населението, които през последните години се сринаха с 25%\", допълва изданието и цитира главния икономист на Националната банка на Гърция Николас Магинас, който изтъква, че Гърция в момента извлича ползи и от подобряването на икономическия климат в страната след избора на правителство, което се ангажира по-силно с пазарните реформи, и което има стабилно парламентарно мнозинство. Подобряването на рейтинга на страната от агенция \"Standart & Poor's\" до ниво \"ВВ-\" също е част от добрите новини, както и съобщението на правителството, че данъчните приходи далеч са надхвърлили очакванията. Тежките проблеми си остават Изданието обаче сочи, че от новото правителство няма как да се справи бързо с тежките проблеми на гръцката икономика - като се започне от тромавата и силно разклонена държавна администрация, та до бавното правосъдие. Според гръцките икономисти, съществува и рискът от ненеприятни изненади отвън - например от рецесия в еврозоната. Според „Ханделсблат\", измъкването на Гърция от блатото на дълговете ще е дълго и трудно. Гърците още десетилетия наред ще имат да връщат заеми. Чак през 2050 година нивото на дълговете ще спадне под 100%, пояснява изданието. Немалко ще зависи и от скоростта, с която се прилагат реформите в самата Гърция. От това ще зависи колко бързо страната ще се съвземе и отново ще си стъпи на краката.", "date": "2019.10.30", "title": "Гърция тръгва нагоре"}
{"url": "http://www.classa.bg/%D1%81%D0%B2%D1%8F%D1%82/item/401463-%D1%80%D1%83%D1%81%D0%B8%D1%8F-%D1%89%D0%B5-%D1%81%D1%8A%D0%B7%D0%B4%D0%B0%D0%B4%D0%B5-%D0%BF%D0%BB%D0%B0%D1%82%D0%B5%D0%B6%D0%BD%D0%B0-%D1%81%D0%B8%D1%81%D1%82%D0%B5%D0%BC%D0%B0-%D1%81-%D0%BA%D0%B8%D1%82%D0%B0%D0%B9-%D0%B8-%D0%B8%D0%BD%D0%B4%D0%B8%D1%8F,-%D0%B2-%D1%81%D0%BB%D1%83%D1%87%D0%B0%D0%B9-%D1%87%D0%B5-%D0%B1%D1%8A%D0%B4%D0%B5-%D0%B8%D0%B7%D0%BA%D0%BB%D1%8E%D1%87%D0%B5%D0%BD%D0%B0-%D0%BE%D1%82-swift", "text": "Русия, Китай и Индия разработват съвместна система за разплащане, която трябва да бъде подготвена за случай на изключване от международната система за банкови преводи SWIFT, информира вестник \"Известия\", позовавайки се на два източника, близки до Руската централна банка. Алтернативата съществува в Русия от години, известна с руския си акроним SPFS (Система за трансфер на финансови комуникации). Този механизъм е създаден от Централната банка на страната поради възможността за затягане на американските санкции, което би могло да доведе до прекъсване на SWIFT комуникациите с други национални банки, нещо, което вече се е случило с Иран. Според медията, се планира SPFS да бъде адаптиран към неговия китайски аналог CIPS (Трансгранична междубанкова платежна система) и към независим индийски проект, който се стреми да улесни междубанковите преводи, тъй като в момента Ню Делхи няма собствено национално решение за финансов обмен. Свързването на тези платежни системи ще бъде осъществено чрез шлюзове. Руските власти посочиха, че предприятията, опериращи в чужбина, вече могат да се свързват към SPFS от края на 2018 г. и твърдят, че алтернативата на SWIFT се обсъжда с и с всички членове на БРИКС. Директорът на отдела на националната платежна система на Централната банка на Русия, Ала Бакина, коментира пред медията, че SPFS вече е наличен както за чуждестранни банки, така и за юридически лица, и разкри, че днес вече има 400 потребители.", "date": "2019.10.30", "title": "Русия ще създаде платежна система с Китай и Индия, в случай че бъде изключена от SWIFT"}
{"url": "http://www.classa.bg/%D1%81%D0%B2%D1%8F%D1%82/item/401466-%D0%B4%D1%80%D0%B0%D0%BC%D0%B0%D1%82%D0%B0-%D0%BD%D0%B0-%D0%B1%D1%80%D0%B8%D1%82%D0%B0%D0%BD%D1%86%D0%B8%D1%82%D0%B5-%D1%81%D0%B5-%D0%B7%D0%B0%D0%BF%D0%BB%D0%B5%D1%82%D0%B5", "text": "Борис Джонсън стоически понася ударите, които се сипят по него един след друг. Въпреки това иска избори на всяка цена и разчита на неочаквани съюзници. Такива има, но мотивите им са съвсем различни от неговите.       \"Flextension\" (гъвкаво удължаване) гласи приетата от ЕС в понеделник нова формула за второто поред отлагане на срока за Брекзит. Тя дава на британците възможността да напуснат Общността и преди 31 януари 2020 година, когато е крайният срок за това, и по-точно - на всяко първо число от месеца веднага щом парламентът в Лондон приеме и ратифицира договора с Брюксел за излизане от ЕС. Засега остава неясно дали това решение ще окуражи премиера Борис Джонсън за нови дръзки действия, или ще му покаже, че се намира в безизходица. Макар търпението в Брюксел и в другите европейски столици вече да е почти изцяло изчерпано, европейците се намират в комфортната ситуация да наблюдават развитието на драмата, без да носят вина за крайния резултат. Междувременно Борис Джонсън претърпя още едно тежко поражение в Долната камара на парламента: депутатите-лейбъристи се въздържаха от глас, така че не беше постигнато необходимото мнозинство от 2/3, за да се свикат предсрочни парламентарни избори още преди Коледа. Не свърши никаква работа и атаката на премиера Джонсън срещу най-голямата опозиционна партия, че се страхувала от присъдата на избирателите, нито пък уверението му, че времето на този парламент било изтекло. Лейбъристкият лидер Джереми Корбин остана невъзмутим. Лейбъристката партия  –  в отчаяна ситуация С това си навлече гнева на премиера: Джонсън заяви, че е крайно време лидерът на опозицията \"да разкара ръждясалия си Трабант от кръстовището, за да не блокира повече прогреса\" - с което очевидно намекваше за предишните връзки на Корбин с Източна Европа. Британският премиер обаче явно не е знаел, че трабантите са от пластмаса, поради което не ръждясват. Факт е обаче, че Лейбъристката партия се намира в криза и от седмици насам нейната популярност се свлича – междувременно доверието към нея е с 10% по-ниско от това към торите. Лидерът Джереми Корбин също не може да се мери с рейтинга на Джонсън - въпреки неодобрението за премиера от страна на много британски избиратели. Лейбъристите, ръководени от Корбин, се намират в твърде отчаян ситуация, поради което се опитват да отложат новите избори колкото се може по-дълго. След поредното си поражение, премиерът Джонсън още днес (29.10) смята да предложи нов проектозакон, с чиято помощ би могъл да прокара предсрочни избори и с обикновено мнозинство. За приемането му той разчита на подкрепа от двете по-малки опозиционни партии - либералите и Шотландската национална партия (SNP), които също са за предсрочни избори. Заедно с гласовете на консерваторите това би могло да стигне за мнозинство. Мотивацията на двете партии обаче е диаметрално противоположна на тази на Джонсън: те искат законът за Брекзит да бъда изваден от дневния ред, за да са сигурни, че британският премиер няма да се изкара герой, който успешно е изпълнил поръчението, дадено от гласоподавателите. Либералите са проевропейски настроени и искат да предотвратят напускането на ЕС. По подобен начин стоят нещата и при шотландската SNP: на референдума през 2016 г. шотландците гласуваха срещу Брекзит, те искат да останат в ЕС и вече готвят нов референдум за независимост. Актуалните проучвания показват, че близо половината от населението на Шотландия би гласувало за напускане на Обединеното кралство. Джонсън обаче няма да получи безвъзмездно тази помощ от опозицията: SNP, например, иска на изборите да могат да участват също и 16- и 17-годишните избиратели, както и гражданите на другите държави от ЕС. А това би наклонило силно везните в посока към проевропейските партии. Как британският премиер ще излезе от тази задънена улица, засега не е ясно. Той би трябвало да направи достатъчно отстъпки, ако иска да насрочи нови избори още преди Коледа.  Предсрочни избори на всяка цена? Намерението на Джонсън да иска предсрочни избори на всяка цена крие за него и огромни рискове. Вярно е, че консерваторите водят в обществените нагласи, но социологическите проучвания неведнъж са допускали и сериозни грешки през последните години. Като цяло британската избирателна система прави прогнозите много трудни. А едно договаряне между лейбъристите и либералите в определени избиратели райони може допълнително да затрудни предвижданията. Отделно от това около половината от британските избиратели към момента изглежда още не са решили как да гласуват. И е трудно да се прецени дали те няма да накажат Борис Джонсън затова, че не изпълни обещанието си да изведе страната от ЕС най-късно на 31 октомври. Някаква роля могат да изиграят също така и предстоящите коледни празници: не е ясно дали британските избиратели няма да реагират гневно на това, че традиционното коледно спокойствие ще им бъде отнето и заменено с една отровна предизборна кампания.  ", "date": "2019.10.30", "title": "Драмата на британците се заплете"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401449-%D0%B1%D0%B5%D0%BB%D1%83%D1%87%D0%B8-%D1%81%D1%82%D1%80%D0%B5%D1%81%D0%BD%D0%B0-%D1%84%D0%B5%D0%BD%D0%BE%D0%B2%D0%B5%D1%82%D0%B5", "text": "И талианската актриса и модел Моника Белучи се появи на публично място без грим. Появата на 55-годишната звезда шокира нейните поклонници. Актрисата бе заснета от папараците, когато излизаше от апартамента си в Рим. Според потребители в мрежата, обикновено сияещата и изключително младолика Белучи, на кадъра изглежда зле и не се опитва да скрие промените, свързани с възрастта, отбелязва изданието Star Hit.      \"Тя изглежда сякаш се е състарила за един ден. Твърде много бръчки\" - отбелязва един от феновете на звездата. Друг изразява надежда, че \"това е фотошоп. Моника през всичките тези години внушаваше в мен надеждата, че можеш да останеш красива на всяка възраст\". Самата актриса наскоро публикува снимки за лъскаво списание, в което изглежда безупречно.", "date": "2019.10.30", "title": "Белучи стресна феновете"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401450-%D0%B5%D0%B9-%D1%82%D0%B0%D0%BA%D0%BE%D0%B2%D0%B0-%D1%87%D1%83%D0%B4%D0%BE-%D0%BD%D1%8F%D0%BC%D0%B0", "text": "Не двама, а трима кандидати ще се борят за кметския стол тази неделя в село Знаменосец, Раднево. Имената им са Иван Славов, Никола Пенев и Иван Даев, който управляваше общината и досега. Освен че са от радневското село Знаменосец – и тримата са кандидати да го управляват. Трима са, защото вторият и третият са с равен брой гласове – по 136. А първият има 163, според Централната избирателна комисия. Кандидатът за кмет Иван Славов заяви, че е решил да помогна с нещо на селото и затова се е кандидатирал.      „Аз очаквах, че ще спечеля от първия тур, защото бях три мандата кмет на това село и хората видяха какво направих\", коментира Иван Даев, кандидат за кмет от БСДП. „По 136 гласа имаме аз и Иван Даев, така са решили селото\", каза Никола Пенев пред БТВ. Макар да са опоненти за кметския стол и Иван Славов, и досегашният кмет Иван Даев варят ракията си на казана на Никола Пенев. И тримата са се разбрали за честна игра – без безплатни кебапчета, кюфтета или „огнена вода\".", "date": "2019.10.30", "title": "Ей такова чудо няма!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401451-%D0%BB%D1%8E%D1%81%D0%B8-%D0%B4%D1%8F%D0%BA%D0%BE%D0%B2%D1%81%D0%BA%D0%B0-%D1%81-%D0%BF%D1%80%D0%B8%D0%B7%D0%BD%D0%B0%D0%BD%D0%B8%D1%8F", "text": "Поп звездата Люси Дяковска влезе \"В час по интелектуална собственост\" в училище \"Панайот Пипков\" в родния си град Плевен, който е инкубатор за таланти в областта на музиката, народните танци и изборазителното изкуство.   На сцената в пръскащата се по шевовете реновирана концертна зала с тътен от аплодисменти бяха посрещнати музикалния продуцент Станислава Армутлиева, създател и основен посланик на образователният проект на Българска асоциация на музикалните продуценти (БАМП) и изпълнителния директор на дружеството, Ина Килева.     Лавирайки с усмивка между статута си на артист с европейски успех и момичето от квартала, Люси започна разговора за смисъла да печелиш от всичко, което създаваш с ума си, с призива: \"Бъдете в час с правата си, защото така многократно увеличавате шансовете си да превърнете своето изкуство в достойна професия, а не в хоби!\".   Часът започна със забавна презентация, чрез която ученици на възраст от 14 до 18 разбраха какво е авторското и сродните му права, колко дълго живеят те и кои са героите по веригата в създаването на една песен.     Като вдъхновител на идеята за създаване на цивилизована творческа среда у нас Саня бе в центъра на диалога и се обърна към учениците и като към носители на промяната. \"Всички вие трябва да мислите за бъдещето без невежество, за да развиете таланта си в кариера. Никой няма право да ползва творбата ви без вашето съгласие, а то обикновено струва.   За да имаме свободата да се занимаваме с творчество, трябва да обезпечим живота си по някакъв начин. Авторските права са това, което ще ви позволи, ако сте музикант, да сбъдвате мечтата си в студиото, вместо да работите в офис, за да оцелявате\", каза тя. Люси Дяковска даде пример за упражняване на морално право върху произведение с избор на песен за репертоара на No Angels.     \"Мениджърът ни влезе в преговори с Eurythmix за хита им There Must Be An Angel. Те се съгласиха да ни предоставят песента, само ако спазим наложената от тях матрица за звучене на кавъра. Като автори забраниха всякаква импровизация върху мелодията.\" Саня Армутлиева се включи с пример от собствената си практика като продуценти и лицензиант на големите мейджъри у нас. \"U2 никога не обвързват музиката си с брандове и кампании.   Но когато приятелка с множествена склероза реши да прави филм за болестта и поиска Beautiful Day за озвучаването му, изненадващо получихме разрешение за безвъзмездно ползване на песента, защото членовете на групата се оказаха чувствителни към проблема и решиха да са съпричастни с каузата.\"   Кампанията \"В час по интелектуална собственост\" продължава на 19 ноември в НУМТИ \"Добрин Петков\" и Националната гимназия за сценични и екранни изкуства в Пловдив. Посланик на образователния проект на БАМП ще бъдат момичетата от най-успешната банда в бг попа 4Magic.", "date": "2019.10.30", "title": "Люси Дяковска с признания"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401452-%D0%B4%D0%B6%D0%B5%D0%BD%D0%B0-%D1%81-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0%D1%82%D0%B5%D0%BB%D0%BD%D0%B0-%D0%BF%D0%BE%D0%B7%D0%B0", "text": "Джена предизвика вълна от коментари в социалната мрежа, а причината за нагорещените страсти е една нейна снимка.   На фотоса фолкпевицата е в предизвикателна поза и има повече от сексапилна визия. За часове изкусителната брюнетка се превърна в истинска притегателна сила за феновете си.     Оказа се, че кадърът е от предстоящия нов видеоклип на изпълнителката, който се очаква с огромно вълнение от меломаните.   \"Нямах търпение да ви съобщя хубавата новина #newsong COMING SOON… Не е много в мой стил да ви пускам кадър преди клип, но… нямам търпениееее\", написа Джена в социалните мрежи.     \"Супер, нямам търпение да чуя и видя новия хит”, \"Прекраснаааа, на хит ми мирише”, “Нещо, много яко ще е… Личи си от снимката, красива Джена“, \"С нетърпение очаквам новите ти хитове“, гласят само малка част от коментарите на последователите й.       Засега певицата не разкрива подробности за предстоящия си сингъл като единственото, с което разпали въображението, бе интригуващия кадър, заснет от фотографа Виктория Сиракова.", "date": "2019.10.30", "title": "Джена с предизвикателна поза"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401453-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-30-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "Не ви очакват кардинални промени в живота и това е отлично. Уморени сте нещо да решавате, да се местите и да променяте плановете си. Възможно е обостряне на хронично заболяване, навреме започнете лечението. Разходите по-добре сведете до минимум, а пазаруването отложете за друг ден. Успех чака тези, които заминават на бизнес пътуване. Днес ще се чувствате толкова уморени, че дори ще ви мързи да станете от леглото. Е, не е нужно да правите нещо, ако нямате спешна работа. Прекарайте този ден в релакс, разговаряйте с близките, гледайте любимите си филми. Вечерта е добре да се погрижите за тялото си, все пак предстоят празници. Време е, да се заемете изцяло с фигурата си! Днес следете за думите си и не давайте не реалистични обещания. Проблемите и грешките, ще бъдат много, затова се подсигурете финансово. В семейния живот са възможни радостни новини и пристигане на гости. От големи покупки е по-добре да се откажете, за да не изпитате криза в материалната сфера.   Трябва да избягвате гнева и избухванията при общуването с близките. Това може да повлияе неблагоприятно на личния ви живот, здраве и взаимоотношения. Водните процедури, медитацията и народните лекове, ще помогнат за укрепване на имунитета. Стабилни доходи са възможни за онези, които се занимават с ремонт на битова техника. Възможна е промяна в работата, но ако това е било планирано предварително. Никакви спонтанни решения и активност, няма да доведат до успех. Когато говорите с другите, отчитайте тяхната възраст и статус. В противен случай, може да възникне внезапно конфликт, който ще продължи дълго време. В любовта е възможна внезапна симпатия към някой и чувствата ще бъдат взаимни. Може да бъдете въвлечени в измама. Помнете, че ако приемете условията на нечестната игра, тогава ще се окажете в ръцете на измамници. Ентусиазмът и здравословното вълнение, ще бъдат необходими в творческите дела. В любовта разчитайте на интуицията, за да не пострадате отново. Здравни проблеми не се очакват, но следете за диетата си. Препоръчително е да гледате философски на всичко, с което се сблъсквате. Дори ако работата се окаже трудна и връзката с любимия, ви изкарва от равновесие. Не се ядосвайте, сдържайте се и тогава със сигурност, ще влезе нещо позитивно в живота ви. Но, решенията ще бъдат правилни и необходими в момента. Вечерта чакайте новини. Без страх може да промените работата си, да заминете в командировка и дори да се преместите в друга квартира. Всяка промяна, ще донесе много нови впечатления, радост и оптимизъм. В любовта, се откаже от хитростта и ласкателството, в противен случай ще паднете в същият капан. Повече мислете, а не действайте!   Очаква ви много работа, но не трябва да се притеснявате от това. Нали искахте да забогатеете? Ето получили сте това, което ще донесе значителна печалба. Скромността ще ви помогне, да привлечете към себе си интересни хора. Ако използвате това качество умерено, може да започнете красив роман. В битовата сфера без наличието на пари, е малко вероятно да се решат проблемите. Не трябва да поемате на себе си, проблемите на другите хора. От задължения, предназначени за други, също се откажете. Очаквайте финансово успешен ден, в който доходите ви, ще се увеличат значително. Възможни са скъпи подаръци от приятели или роднини и то без причина. Внимавайте при шофиране. Днес не се препоръчва да демонстрирате своите амбиции, желания и прищевки. Повярвайте, че днес такива методи няма да работят. Напротив, трябва да сте по-тихи от водата и по ниски от тревата, тогава ще имате късмет във всичко. Шефовете, могат да решат да проверят вашата работа, бъдете внимателни. В семейството и ежедневието, бъдете тактични, най-много може да си позволите дребни ремонти.   Финансовото ви състояние, ще бъде толкова несигурно, че ще искате да си намерите странична работа. Ще търсите в града, интернет, ще питате приятели, но това не е изходът. Необходимо е, да се анализира ситуацията и да се изготви план за действие. Настроението също, ще е нестабилно, което ще се отрази на любовните отношения.", "date": "2019.10.30", "title": "Дневен хороскоп 30 октомври"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401454-%D1%81%D1%8A%D0%B4%D0%B1%D0%B0%D1%82%D0%B0-%D0%BF%D0%BE%D0%B4%D0%BD%D0%B5%D1%81%D0%B5-%D0%BD%D0%B0-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%B7%D0%BB%D0%B0%D1%82%D0%B5%D0%BD-%D1%88%D0%B0%D0%BD%D1%81-%D0%BD%D0%BE-%D1%82%D1%8F-%D0%B3%D0%BE-%D0%BF%D1%80%D0%BE%D0%BF%D0%B8%D0%BB%D1%8F", "text": "Отдавна предричаната \"драма\" на т.нар. градска десница в София е в разгара си. Кипят съмнения и страсти, разменят се упреци и обвинения. А истинската драма е всъщност друга.         „Ще затворя очи и на втория тур ще ида да гласувам за ...“ Напоследък често чувам това изречение и в двата му варианта:  . Още по-често обаче чувам някой да казва, че не може да подкрепи нито едната, нито другата. И затова няма да гласува. Драмата Това е отдавна предричаната „драма“ на т.нар. градска десница, която на първия тур се раздели на две (между третия и четвъртия в класирането) или дори на три (доколкото мнозина подкрепиха Бонев за кмет и „Демократична България\" за общински съвет). Моето мнение винаги (и в други подобни случаи) е било, че тази драма е изкуствена - опит едни хора да бъдат примамени и вкарани да решават чужд мач. Но за други тя е реална - кипят съмнения и страсти, разменят се упреци и обвинения в изневяра и предателство. Неутралните също са „виновни“, понеже ако не гласуват на втория тур, фактически ще подкрепят водещата в класирането. Пътьом трябва да вметна, че доколкото съм част от тази общност, аз също съм раздвоен - между опита за обективен анализ и субективната си гледна точка. Тъй че оттук нататък те неизбежно ще се смесват. Ухажването Паралелно с драмата в момента тече ухажването, като и двете страни усилено се опитват да дърпат „тънките струни“ в душите на нужните им гласоподаватели. Едната им повтаря, че са десни (също като нея), че са демократи и че София никога не е била „червена“. За да им внуши да не си „слагат грях на душата“, като гласуват за „дългогодишното острие“ на „ретроградната социалистическа партия“. Другата пък им говори в първо лице множествено число за „нас, гражданите“ и ги призовава пред „диктата“, „силовата власт“ и „еднопартийния монопол“ да изберат демокрацията, като гласуват за „промяната“. Тоест, за нея. Защото „София означава мъдрост“. Какво ще стане Главният въпрос, естествено, е ще обърне ли тази драма резултата от първия тур. Струва ми се очевидно, че е малко вероятно това да се случи. Основният аргумент е чисто аритметически. Дистанцията между двете кандидатки е твърде голяма и едва ли може да бъде преодоляна с гласовете на онези, които (макар и с известно отвращение) ще решат да подкрепят изоставащата в класирането. А и тези гласове, както вече стана дума, ще бъдат балансирани от останалите. Има обаче и други, не по-маловажни аргументи. Първо, двете участнички в балотажа не са съвсем наясно (или така им е изгодно) с адресата на своите послания и въжделения. Самото определяне на тези хора като „градска десница“ (понеже в София може би има и „селска десница“) е опростенческо и невярно. Всъщност става дума за образовани, модерно и прагматично мислещи, истински европейски избиратели, които по принцип са отвратени и не гласуват за разните популистки, милиционерски, националистически, соцносталгични, проруски и всякакви други балкански имитации на дясно и ляво, доминиращи тукашната политическа сцена. За тях първостепенни ценности са свободата и върховенството на правото, а първостепенен обществен проблем - властващият модел на политико-олигархично-мафиотско завладяване на държавата. За тези хора ухажващите послания, които чуват, са слаби, а аргументите и обещанията - недостатъчни. Това е валидно и за двете кандидатки за кмет, но е особено важно за онази, която трябва да привлече гласове, за да навакса изоставането си. Още повече, че тя се представя като кандидат на промяната и алтернатива на модела. Рекламиращите я дори оприличаваха София на Шипка, откъдето ще започне освобождаването на цялата страна. Самата тя се извини с половин уста за 2013-та, Пеевски и Костинброд, но не направи нищо повече, за да влезе в ролята на „освободителка“. А съдбата ѝ поднесе идеална възможност за това -  . Възможно най-яркото и отвратително олицетворение на същността, инструментариума и изпълнителите, действащи в модела на завладяната държава. Тя обаче не намери сили и смелост да каже и дума за него. С което, поне според мен, дори да е имала някакви шансове да привлече по-широка подкрепа, окончателно ги пропиля. Можеше ли да е иначе Накрая няколко думи и по този въпрос: можеше ли драмата на тази общност от хора, за която говорим, да бъде спестена? И те да не се чудят как да постъпят на балотажа, а да гласуват за свой кандидат. Знам, че този въпрос е напълно хипотетичен и че допусканията на базата на механичен сбор на вече подадени гласове са безсмислени. Както е безсмислено да се търси вина. Но така или иначе е ясно, че проблем има. Израз на този проблем е и фактът, че след последните общи избори парламентът е населен само от партии, които в една или друга степен са част от споменатия по-горе модел. Причините могат да бъдат най-различни. Например: неподходящи кандидати или прекалена взискателност към тях, сякаш може да има някакви идеални хора. Причините може да се крият и в затвореността и високомерието на партиите - или пък в романтичната заблуда, че моделът може да се пребори без характерните за тях организация и дисциплина. От някакви независими хора, които хем твърдят, че не искат да са политици и да се обвързват с политиците, хем самите те правят политика. Така или иначе, вторачвайки се прекалено в детайлите, човек рискува да изпусне от поглед голямата картина. А каква е тя, бе нагледно демонстрирано от избора на главен прокурор и задаващото се с него още по-открито и агресивно мракобесие.  ", "date": "2019.10.30", "title": "Съдбата поднесе на Манолова златен шанс. Но тя го пропиля."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/401455-%D1%81%D0%B2-%D0%B0%D0%BF%D0%BE%D1%81%D1%82%D0%BE%D0%BB-%D0%BA%D0%BB%D0%B5%D0%BE%D0%BF%D0%B0-%D0%BE%D1%82-%D1%81%D0%B5%D0%B4%D0%B5%D0%BC%D0%B4%D0%B5%D1%81%D0%B5%D1%82%D1%82%D0%B5-%D0%B0%D0%BF%D0%BE%D1%81%D1%82%D0%BE%D0%BB%D0%B8", "text": "  Святой апостол Клеопа Клеопа был младший брат св. праведного Иосифа обручника Пресвятой Девы Марии; он был женат на дочери Иосифа (чрез пять лет по возвращении из Египта в Назарет) Mapии (Иоан. XIX, 25). С этою Mapиею особенно дружна была Пресвятая Дева Мария и они жили как родные сестры. Евангелист Иоанн пишет, что при кресте Иисуса стояла Матерь Его (Пресв. Дева) и сестра Матери Его (Mapия Клеопова). Эта Мария, как дочь прав. Иосифа, обрученного с св. Пресв. Девою – Mapиею – (Мф. I, 14–20) считалась (у жителей Иepyсалима) Ее сестрою (хотя не родною, а сводною).     Клеопа вместе с Лукой был спутником Воскресшего Спасителя в Еммаус. В повествовании о сем событии видно, что Клеопа принимал самое живое участие во всем, что ка­салось Господа Иисуса Христа, на которого возложены были надежды, что он, (Ис. Xр.) как пророк, сильный в деле и слове пред Богом и людьми, избавит Израиля (Лк. XXIV, 19), и что некоторые из наших жен (ст. 22) изумили вестью о воскресении Его из мертвых, а в числе жен приходивших на гроб Спасителя была и жена Клеопы – Мария. О последующей жизни св. Клеопы ничего неизвестно. Церковное предание сообщает, что он был убит иудеями за веру во Христа в Еммаусе и именно в том доме, в котором он вместе с евангелистом Лукой “познал” Господа в преломлении хлеба. О св. Клеопе существуют различный мнения; одни предполагают, что Клеопа – муж Марии (Ин. XIX, 25), лицо отдельное от Клеопы – Еммауского спутника (Лк. XXIV, 11) потому, что у евангелиста Иоанна Клеопа назван Klopas (греч.), а у ев. Луки Kleopas (греч.); но это одно и тоже имя только на разных языках (первое арамейско-еврейское, а второе – греческое).  Церк. историк Евсевий свидетельствует, что Клеопа был брать Иосифа (обручника Пресв. Девы) и жена его Мария Клеопова была сводная сестра Богоматери (дочь Иосифа праведнаго; кн. 3 XI). Другие – думают, что Клеопа и Алфей одно и тоже лице и что оба имени различаются только по неодинаковому произношению еврейского имени на греческом языке (см. А. Горский, Евангел. История, 5 стр.; противное сему мнение см. у Кибальчича – св. ап. Иаков). Если Клеопа одно и тоже лице с Алфеем, то он был бы отцом св. апостола Иакова из 12-ти, но это противоречить преданию православной церкви, которая считает Алфея, отца св. апостола Иакова за отдельное лицо от Клеопы (память св. Алфея—26 мая). Есть мнение, что Иосиф обручник пережил своего брата Клеопу и вступил в брак с его вдовой, как бездетной для восстановления семени брата своего и имел от нее четырех сыновей (Иакова, Иосию, Иуду и Симона и двух дочерей); но это мнение опровержено у св. Димитрия (см. Четьи Минеи 27 апр.).  ", "date": "2019.10.30", "title": "Св. апостол Клеопа от Седемдесетте апостоли"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/401456-30-%D0%BE%D0%BA%D1%82%D0%BE%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "701 г.  - Започва понтификатът на папа Йоан VI.     1470 г.  - Хенри VI става отново крал на Англия.     1905 г.  - Император Николай II обявява с указ първата конституция на Русия, с която се създава парламента, наречен Държавна дума.     1918 г.  - Първата световна война: Италианската армия удържа победа над Австрия в Битката при Венето, а Османската империя обявява капитулация.     1922 г.  - Бенито Мусолини става министър-председател на Италия и остава такъв чак до 1943, когато е освободен от поста малко преди края на Втората световна война.     1925 г.  - Във Великобритания е изграден първият телевизионен предавател.     1938 г.  - Американският радиоводещ Орсън Уелс предизвиква паника в САЩ с предаването Война на световете.     1941 г.  - Втората световна война: Президентът на САЩ Франклин Делано Рузвелт дава съгласието си за отпускане на 1 милиард долара на СССР по договора Заем-Наем.     1943 г.  - Подписана е Московската декларация от съюзниците в т.нар. антихитлеристка коалиция, по силата на която СССР се присъединява към атлантическата формулировка за \"безусловната капитулация\" на страните от Оста.     1947 г.  - В Женева е подписано Общото споразумение за митата и търговията (ГАТТ).     1961 г.  - Съветския съюз детонира водородната бомба Цар бомба на острова Нова Земя. Със своите 50 мегатона заряд, тя е най-голямото ядрено оръжие, някога детонирано.     1963 г.  - В Италия е произведен първият сериен автомобил от марката Ламборгини.     1974 г.  - Мохамед Али побеждава Джордж Форман и става световен шампион по бокс в тежката категория за професионалисти.     1975 г.  - Хуан Карлос I става крал на Испания след заболяване на генерал Франциско Франко.     1980 г.  - Салвадор и Хондурас подписват мирен договор, с който приключва така наречената Футболна война.     1981 г.  - СССР изстрелва космическия апарат Венера 13.     1983 г.  - В Аржентина се провеждат първите демократични избори след 7-годишен период на военна хунта.     1990 г.  - Китайската народна република обявява резултатите от преброяване, според което населението на страната е 1,13 милиарда души.     1990 г.  - На Лубянския площад в Москва е открит мемориал на жертвите на ГУЛАГ.     1995 г.  - Сепаратистите от френскоговорещата провинция на Канада Квебек губят минимално референдума за получаване на автономия на провинцията от Канада.     1998 г.  - Ураганът Мич минава над Хондурас и причинява смъртта на 5500 души.     2014 г.  - Кралство Швеция признава съществуването на Държава Палестина.    ", "date": "2019.10.30", "title": "30 октомври, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401457-%D0%BA%D0%B0%D0%BA%D0%B2%D0%BE-%D1%81%D0%B5-%D0%B7%D0%BD%D0%B0%D0%B5-%D0%B7%D0%B0-%D0%BD%D0%BE%D0%B2%D0%B8%D1%8F-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D0%BA-%D0%BD%D0%B0-%D0%B1%D1%82%D0%B2", "text": "Той е свръхбогат. И става собственик на българската бТВ. Какво се знае за потайния чешки милиардер Петр Келнер? Ето какво пише германската преса:       Империята му е на стойност 45 милиарда евро, пише \"Ханделсблат\" за чешкия милиардер Петр Келнер, който вече ще е собственик и на българската бТВ. Най-новата придобивка на Келнер е компанията CME (Central European Media Enterprises), а сделката за нейните медийни активи в общо пет европейски страни, сред които и България, е на стойност 2,1 милиарда долара. Тъй като първо трябва да бъде одобрена от акционерите, Европейската комисия и националните регулатори, сделката най-вероятно ще бъде финализирана в средата на 2020 година. Така чешкият предприемач ще стане собственик на общо 30 телевизии в България, Румъния, Словакия, Словения и Чехия, посочва \"Ханделсблат\", а \"Франкфуртер Алгемайне Цайтунг\" информира, че тези телевизии имат общо над 45 милиона зрители. \"Тесни контакти с политическата върхушка\" С покупката на CME Келнер разширява политическото си влияние в Централна и Източна Европа. Защото макар включените в пакета телевизии да залагат предимно на развлекателни програми, те определено играят важна роля за формирането на общественото мнение, отбелязва германският \"Ханделсблат\". \"Чрез сделката за придобиването на CME този важен телевизионен конгломерат попада в ръцете на един \"олигарх\", както Келнер бива наричан от критиците си\", добавя германското издание и твърди, че 55-годишният предприемач открай време поддържа тесни връзки с политическата върхушка в Чехия и в други страни. Петр Келнер притежава фирми на обща стойност 45 милиарда евро. Благодарение на отличните си контакти с правителства в източноевропейски и източноазиатски държави, Келнер успя да създаде една наистина огромна империя, пише още \"Ханделсблат\" и отбелязва, че в списъка с най-богатите хора на списание \"Форбс\" чешкият предприемач заема 78-мо място. Как започва всичко Легендарният възход на Келнер започва след падането на Желязната завеса - покрай приватизацията, извършена от демократичното правителство в Прага. В началото на 1990-те Келнер става съосновател на чешкия Пръв приватизационен фонд, а застрахователното дело се превръща във фундамент на неговия бизнес. Келнер, който страни от медиите и живее уединено, е изградил сам управляваната от него бизнес империя. Завършил е икономика в Прага, посочва \"Ханделсблат\" и заключава: \"Късметът му е в това, че три години след дипломирането му пада Желязната завеса\".", "date": "2019.10.30", "title": "Какво се знае за новия собственик на бТВ?"}
{"url": "http://www.classa.bg/%D1%81%D0%B2%D1%8F%D1%82/item/401458-%D0%BA%D0%B0%D0%BA-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%81%D1%82%D1%80%D0%BE%D1%8F%D1%82-%D0%B0%D0%B2%D1%82%D0%BE%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B8", "text": "Германия е известна в цял свят със своите магистрали, а мнозина дори ѝ завиждат за тях. Но знаете ли как се строят скоростните пътища? Тук открехваме малко завесата:       Германия с право е смятана за една от страните с най-високо качество на  . В класацията на Световния икономически форум Федералната република изпреварва страни като Швеция, Испания, Великобритания и Канада. Планирането на пътищата Строителството на пътищата, както и на всеки друг инженерен обект, започва с планирането. В Германия това е най-важният и по правило - бавна фаза. За пътното планиране на магистрала, например, съществуват специални указания как да бъде трасиран обектът: трябва да се отчетат допустимите наклон и радиуси, ширината на платното, броят и ширината на лентите, банкетът. И обичайно това е продължителен процес. \"Днес за строителството на магистралите в Германия се използват и асфалт, и бетон. Дискусията по въпроса кой материал е по-добър, продължава и до ден-днешен. Има и ограничения за определени трасета - например по отношение на шума. В този случай се използва т.нар. шумопоглъщащ асфалт - силно порест асфалт, който позволява да се намали шумът от преминаващите автомобили\", посочва професор Маркус Фридрих от Щутгартския университет. Председателят на Института по пътно дело професор Михаил Вистуба на свой ред казва, че в 75 процента от случаите се използва асфалт. Тази настилка се състои от три слоя с различна смес: базов и свързващ слой от асфалтобетон плюс покритие. Самовъзстановяващ се асфалт Пътностроителните фирми в Германия използват няколко метода за полагане на пътната настилка. Изборът им зависи от обекта. \"При строежа на аутобани нашата фирма най-често използва технологията за нанасяне на гореща асфалтова смес върху платното и уплътняването ѝ с валяк. На участъците с по-голяма натовареност обичайно се използва технологията на летия асфалт. Сместа се разпределя и се \"стяга\", за да се получи плоска повърхност. Посипването със ситен чакъл позволява да се създаде такава структура на най-горния слой, че той дълго време да остане грапав\", разказва Кристоф Дрьоге от отдел \"Пътна инфраструктура\" в Северен Рейн-Вестфалия. Важен елемент от работата по изграждането на пътната инфраструктура в Германия е внедряването на иновативни технологии. В тази сфера се прилага федералната изследователска програма \"Пътища в 21 век\", сред чийто приоритети са енергоспестяващите, екологичните и трайни пътища. Специално за изпробването на най-новите технологии преди две години в провинция Северен Рейн-Вестфалия е построен   с дължина от около два километра.     Там, например, са направени тестове на т.нар. \"самовъзстановяващ се\" асфалт. Тази технология позволява да се увеличи трайността на повърхностния слой на пътната настилка за сметка на индукционната енергия. Към асфалтовата смес се добавят магнитни елементи, които при рязко нагряване със специална машина дават възможност за стягане на цепнатините. \"Основната технология вече е разработена достатъчно добре. Следващите изследвания ще бъдат свързани с индукционната енергия, а по-точно - с машината за генериране на тази енергия\", казва говорителят на Федералния институт по пътно строителство Кристофер Герхард. По неговите думи, \"самовъзстановяващият се\" асфалт е най-целесъобразно да се използва на неголеми участъци - там, където затварянето на магистралата за ремонт може да доведе до  .   Технологии против задръстванията и \"умен\" мост В един участък между Нюрнберг и Мюнхен от 2017-а година насам се тества технологията, наречена \"умен\" мост. Нейната цел е да се получат данни за състоянието на този вид обект в допълнение към извършваните планови изследвания. На двулентова конструкция на детелината са поставени сензорни устройства, които дават информация за основните ѝ параметри. Функционалната способност на цялата \"умна\" система и на отделните компоненти ще бъдат анализирани в продължение на пет години. Но най-важният въпрос, над който работят и пътните инженери и изследователите, си остава възможността за намаляване на  . Времето за извършването им може да се съкрати, например, чрез т.нар. \"компактен асфалт\" (едновременно полагане на два слоя) и поставянето на покритие със специална машина, която пръска основата и същевременно полага горния слой. \"Доброто качество е нужно, за да може да се удължи максимално срокът на експлоатация. Именно така могат да се увеличат интервалите между ремонтните работи. Колкото повече са ремонтите по автомагистралната мрежа, толкова по-голям е рискът от големи задръствания. Затова този фактор е много важен в опитите за предотвратяване на задръствания\", обяснява Кристоф Дрьоге. Както казват специалистите, качеството на германските пътища се гарантира чрез щателния подбор и смесване на строителните материали, чрез системния многостепенен контрол на качеството и стриктното придържане към указанията за планиране и строителство на съоръженията. Наред с това има и ясно разделение на отговорностите: кой отговаря за строителството и кой - за поддръжката на трасето.", "date": "2019.10.30", "title": "Как в Германия строят автомагистрали"}
