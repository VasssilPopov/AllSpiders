{"url": "http://www.classa.bg/%D1%81%D0%B2%D1%8F%D1%82/item/399900-%D1%87%D1%80%D0%B5%D0%B7-%D1%84%D0%B8%D0%BB%D0%BC%D0%B8-%D0%B8-%D1%81%D0%BE%D1%86%D0%B8%D0%B0%D0%BB%D0%BD%D0%B8-%D0%BC%D1%80%D0%B5%D0%B6%D0%B8-%D0%BA%D0%B8%D1%82%D0%B0%D0%B9-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0-%E2%80%9E%D0%BC%D0%B5%D0%BA%D0%B0%D1%82%D0%B0-%D1%81%D0%B8-%D1%81%D0%B8%D0%BB%D0%B0%E2%80%9C-%D0%B2-%D0%BF%D0%B0%D0%BA%D0%B8%D1%81%D1%82%D0%B0%D0%BD", "text": "В един малък офис в централата на Пакистанската телевизионна корпорация (ПТВ) в Исламабад продуценти подготвят за излъчване видео с интервю на пакистанец и неговата китайска булка. Жената, облечена в традиционни пакистански дрехи, седи до съпруга си, който разговаря с нея на добър мандарин [водещият китайски диалект]. Така се засилва посланието за транснационалната любов, надделяла над различията в езика, религията и културата. Видеото е поредният знак за все по-големите усилия на Китай да изгради културна „мека сила“ в допълнение към Китайско-пакистанския икономически коридор (КПИК) – инфраструктурна програма за 60 милиарда долара, стартирала като част от мащабния проект на азиатския гигант „Един пояс, един път“.     През изминалата година Китай е изпратил безплатно до държавната ПТВ и други търговски телевизионни канали документални поредици, драми и други телевизионни програми, казаха за Ройтерс експерти от ПТВ. Според тях Китай активизира опитите си да спечели сърцата и умовете на гражданите на страните от „Един пояс, един път“ чрез езикова и медийна кампания, както и чрез социалните мрежи, повтаряйки културното настъпление от миналото, при което западните страни използваха всякакви средства – от езикови центрове до Холивуд и джинсите – за да установят глобално влияние. Китай засилва преподаването на мандарин чрез държавната езикова и културна организация Институт „Конфуций“ (в Пакистан има вече четири и предстои откриването на още два такива центъра) и разпространява своето изкуство и медийно съдържание в опит да стигне до обикновените пакистанци. По-рано тази година „ПТВ Свят“ излъчи първия си китайски анимационен сериал, озаглавен „Три капки кръв“, чиято премиера се състоя в държавния Пакистански национален център на изкуствата, където под наем се помещава Китайският културен център. Скорошните инвестиции в телевизия и филми бяха предшествани от китайски интерес към печатните медии. През 2017 г. започва да излиза „Хуашан“, първият вестник на китайски език в Пакистан, който сега се хвали, че има над 60 хиляди читатели седмично. При наличието на около 25 хиляди пакистанци, изучаващи китайски у дома, и други 22 хиляди пакистански студенти в Китай предстои да се направи още много, преди мандарин да стане конкурент на английския в Пакистан, където наследството от британското колониално управление е навсякъде. Но признаците за китайско присъствие стават все по-видими – от емигрирали инженери и техните семейства, пазаруващи в градските центрове, до нарастващия брой на китайските туристи, които посещават внушителните планински зъбери в пакистанския север. Местни жители разказват за засилено желание културните и езикови контакти да се използват понякога с мисъл за бизнес. Всекидневните културни контакти все още са ограничени, но се разширяват, макар че понякога неизбежно имат и тъмна страна, особено с периодичните скандали за трафик на хора, при които пакистански момичета биват изпращани в Китай да се омъжат за мъже, които не могат да си намерят съпруга в родината. Китайската мека сила понякога става по-твърда. Особено когато се реагира на критиките срещу инициативата „Един пояс, един път“ като неоколониална и прокарваща вредни за околната среда проекти, от които по-голяма изгода имат китайските компании, а не Пакистан. Представители на медии и мозъчни тръстове от двете държави планират да създадат „сИстема за бързо реагиране“, която да противодейства на негативни възприятия и да спира „лъжливите новини“ за китайско-пакистански проекти, някои от които будят все по-голям скептицизъм, става ли дума за икономически ползи и високата им екологичната цена. През август Чжао Лицзян, тогава заместник-посланик в Пакистан, препрати в „Туитър“ следният пост: „КПИК е мъртъв. Някой да каже на Пекин“. „Поздравления, това съобщение печели наградата за шега на деня“, написа той в социалната мрежа и добави: „Написаното е пълна безсмислица, лъжлива новина, безпочвена спекулация. Тази публикация стана повод за много смях в Китай и Пакистан“.  ", "date": "2019.09.18", "title": "Чрез филми и социални мрежи Китай увеличава „меката си сила“ в Пакистан"}
{"url": "http://www.classa.bg/%D1%81%D0%B2%D1%8F%D1%82/item/399901-%D1%81%D0%BF%D0%BE%D1%80%D0%B5%D0%B4-%D1%82%D1%80%D1%8A%D0%BC%D0%BF-%E2%80%9E%D0%BE%D1%80%D1%8A%D0%B6%D0%B8%D0%B5%D1%82%D0%BE-%D0%BD%D0%B8-%D0%B5-%D0%B7%D0%B0%D1%80%D0%B5%D0%B4%D0%B5%D0%BD%D0%BE-%D0%B8-%D0%B3%D0%BE%D1%82%D0%BE%D0%B2%D0%BE-%D0%B7%D0%B0-%D1%81%D1%82%D1%80%D0%B5%D0%BB%D0%B1%D0%B0%E2%80%9C,-%D0%BD%D0%BE-%D0%BF%D0%BE-%D0%BA%D0%B0%D0%BA%D0%B2%D0%BE", "text": "Президентът на САЩ Доналд Тръмп обмисля ответни мерки след нападението срещу саудитски петролни съоръжения. Той обаче има само няколко варианта за действие и още по-малко съюзници. Независимо дали са извършени от бунтовниците хуси в Йемен, шиитските бунтовници в Ирак или от самия Иран, нападенията с дронове срещу саудитски петролни съоръжения рано в събота представляват остра провокация срещу Съединените щати. И в този опасен момент президентът Тръмп разполага само с няколко варианта, с малцина съюзници, намален екип по националната сигурност и с малък рейтинг на доверие. За момента остана неясно защо Иран или някое от неговите протежета очевидно се е стремял към толкова голяма ескалация на регионалното напрежение в този момент. Имаше някакви спекулации, че хардлайнерите в Иран може да се опитват да торпилират всяка възможност за среща между Тръмп и президента Хасан Рохани. Който и да е бил непосредственият причинител, атаката срещу основен енергиен източник в глобален мащаб е най-опасният развой на нещата, откакто миналата година Тръмп се отрече от ядреното споразумение с Иран от 2015 г. и започна да възстановява икономическите санкции срещу Иран. Въпреки че мишената беше Саудитска Арабия, ръкавицата беше хвърлена в краката на Тръмп и непосредственият въпрос беше как ще отговори той. До нападението президентът на САЩ изглеждаше заинтригуван от възможността да се срещне с Рохани на Общото събрание на ООН – този вид срещи на четири очи с противник като севернокорееца Ким Чен-ун предизвикват обилното медийно внимание, което носи удоволствие на Тръмп. Тръмп запази мълчание през по-голямата част от уикенда след атаката, а отговорът му в неделя вечерта беше забележителен туит, че оръжието на Съединените щати „е заредено и готово за стрелба“, но че той изчаквал да разбере от Саудитска Арабия как да постъпи. Междувременно държавният секретар на САЩ Майк Помпейо сочеше обвинително с пръст направо към Иран заради „безпрецедентното нападение срещу световните енергийни доставки“, а Техеран отричаше неговите „непонятни и безсмислени“ обвинения. Това че Тръмп ще обуслови отговора си според предпочитанията на саудитския престолонаследник Мохамед бин Салман – същият властелин, който въвлече кралството си и САЩ в изключително разрушителната гражданска война в Йемен и нареди убийството и разчленяването на журналист дисидент – е доста тревожно, когато на карта са поставени възможността за избухване на война и световните доставки на петрол. Президентът обаче си остави само няколко други заслужаващи доверие съветници. Той редовно отхвърляше докладите на разузнавателните служби; уволни третия си съветник по националната сигурност Джон Болтън и още не е назначил нов; министърът на отбраната Марк Еспър е на поста само от месец; успешно отчужди големите си съюзници – макар че някои, включително Великобритания и Германия, осъдиха съботните нападения; изчерпа почти всички възможности за допълнителен финансов натиск върху Иран; а подкрепата му за саудитската война с бомбардировки в Йемен беше критикувана дори от конгресмени републиканци. Когато трябва да реши сам как да действа, Тръмп обикновено предпочита да избягва конфликт. След като през юни Иран свали американски дрон, той отхвърли доводите на Болтън за ответен военен удар. В понеделник изрази същата неохота, посочвайки, че дипломацията „никога не е изчерпана до последните 12 секунди“. Това е разумно и Тръмп трябва наистина да проучи всяка възможност за дипломатическа развръзка, преди да заповяда военни действия или да остави Саудитска Арабия да реагира. САЩ в момента са изправени пред сериозна криза, за която нямаше друга действителна причина, освен непреодолимото желание на Тръмп да заличи наследството на президента Барак Обама, изоставяйки ядрената сделка, която има широка международна подкрепа. Оттеглянето не беше придружено от нова стратегия, с изключение на „работа с нашите съюзници“, сведени главно до Саудитска Арабия и Израел, и надежда, че иранското правителство ще бъде тласнато към нова сделка под натиска на възобновените санкции. В същото време Тръмп устоя на натиска на Конгреса да прекрати напълно американската подкрепа за катастрофалната саудитска кампания в Йемен. Окончателният резултат е, че Иран сега очевидно увеличи залога, предизвиквайки Белия дом с нагла атака срещу съюзник, който е един от най-важните световни производители на петрол. Дойде моментът Тръмп да се консултира с Конгреса, с водещи индустриални държави, които зависят от близкоизточния петрол, и с военните и разузнавателните анализатори извън вътрешния си кръг.    ", "date": "2019.09.18", "title": "Според Тръмп „оръжието ни е заредено и готово за стрелба“, но по какво?"}
{"url": "http://www.classa.bg/%D1%81%D0%B2%D1%8F%D1%82/item/399902-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8%D0%B7%D0%BC%D1%8A%D1%82,-%D1%86%D1%8A%D1%80%D0%BA%D0%B2%D0%B0%D1%82%D0%B0-%D0%B8-%D0%B5%D0%B2%D1%80%D0%BE%D0%BF%D0%B0", "text": "В момент, когато възраждането на национализма поставя в риск нормалното сътрудничество между страните и оспорва ползата от колективните формати за управление, скорошното осъждане на „етнофилетизма“ (придаването на национален характер на поместните църкви) от Вселенския патриарх Вартоломей ни напомня, че тази толкова актуална тема занимава Православната църква от дълго време. Може ли всеобхватността и универсалността на Църквата да устои на националистическите спорове и разколи? За Църквата въпросът е съществен, защото днес Вселенската патриаршия е изправена пред тотална офанзива от Руската църква, нещо, което стана явно на Всеправославния събор в Крит през 2016 г. и което ескалира със създаването на независима Украинска църква тази година. Образуването на национални държави е занимавало Църквата и в случая с независима Гърция, а по-късно и в случая с България на Цариградския събор през 1872 г. „Светата Христова Велика църква никога не е служила на национализма, на отнемането на съзнанието за универсалността на Църквата и на отмяната на принципа на съборността в нея“, заяви (вселенският патриарх) Вартоломей на откриването на конгрес на тема „Проблемът на етнофилетизма в Православната църква: от българската схизма до днес“, проведен в четвъртък и петък в семинарията в Халки. „В живота на Църквата етнофилетизмът представлява фактическа „подмяна на ценностите“. Вместо нацията да служи на християнската истина, (тя) оценява и съди Църквата според критерия за полезността и службата й на държавата“. На международната сцена напрежението между националния и колективния интерес се наблюдава поне от 1648 г., когато Вестфалският мирен договор поставя край на общоевропейската Трийсетгодишна война и определя, че държавите имат суверенитет върху територията си, имат юридическа равнопоставеност и нямат право да се намесват във вътрешните работи на която и да било друга държава. Революциите и освободителните войни през следващите два века довеждат до създаването на все повече национални държави и до разпадането на империи. Идеята на американския президент Удроу Уилсън за „самоопределение на народите“, заедно с другите елементи на един планиран либерален международен ред, се превръща в апогей на това виждане. Възходът на националните държави отговаря на нуждите на народите, които се освобождават от различни империи (като Османската, Австро-унгарската), като им дава идентичност и самочувствие. Това обаче съдържа в себе си семето на непрекъснатата война, защото границите не съвпадат винаги с различните етноси, а съществуването на малцинства става повод за непрекъснати търкания. Втората световна война е трагичният резултат. Международната система за политическо и икономическо управление, създадена след тази война, имаше за цел избягването на грешките, които следват войната от 1914 – 18 г., когато самите Съединени щати подкопават системата за сътрудничество, предложена от президента Уилсън. Днес системите, които осигуряват мира и стабилността, са поставени под съмнение. Появяват се нови сили, докато старите -предимно САЩ и Великобритания – са явно объркани по отношение на идентичността си и мястото си в света. От време на време историци напомнят, че в мултикултурните империи на миналото заедно са живеели много народи, като подценяват честите кланета на малцинства и общата несправедливост, която са понасяли онези, които не са принадлежали към доминиращата народност или управляващата класа. В този свят може би Православната църква и Европейският съюз, колкото и различни да са помежду си, колкото и различна да е историята им, успяха да постигнат най-доброто съчетание между различните нации и колективното им мирно съществуване. Може би не е случайно, че единството и на двете общности е заплашено от страни, които се смятат за по-висши от другите, без да се замислят за последствията от своето високомерие.    ", "date": "2019.09.18", "title": "Национализмът, Църквата и Европа"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/399903-%D1%80%D0%BE%D0%B7%D0%BC%D0%B0%D1%80%D0%B8-%D1%81%D1%82%D0%B0%D1%82%D0%B5%D0%BB%D0%BE%D0%B2%D0%B0-%D0%B7%D0%B0-%D0%BC%D0%B5%D0%B4%D0%B0-%D0%B8-%D0%B6%D0%B8%D0%BB%D0%BE%D1%82%D0%BE-%D0%BD%D0%B0-%D1%81%D0%BE%D1%86-%D0%B5%D1%81%D1%82%D1%80%D0%B0%D0%B4%D0%B0%D1%82%D0%B0", "text": "„Бях необикновено шокиран. Обикалях по репетиции и констатирах, че всички оркестранти, певци и певици свиреха и пееха предимно чужди песни на чужд език… Когато ги питах защо не свирят и не пеят творби на наши композитори, отговаряха ми, че са малко и не струват” – създателят на фестивала „Златният Орфей” Генко Генов за ситуацията през 1965 г. И се решава на проверена технология – конкурс: „Започнах да уговарям един по един нашите композитори и в края на май от 50 предоставени песни одобрихме 14”. Обаче певците отказват: „Да не сме луди?”. Генов се обръща към началството: „Имам една идея, но трябва да разрешите да я приложа. Ами ще им кажа, че който не иска да пее една от новите песни, през лятото няма да пее по Черноморието”. Началството разрешило „и така с добро и с лошо намерихме изпълнители”. Композиторът Стефан Димитров припомня: „Голям празник беше „Златният Орфей”. Началото на лятото, море, музика. Всички тръгвахме с чувството, че нещо хубаво ни очаква. И така си беше”.     Розмари Стателова ги цитира в „Естрада и социализъм: проблясъци” (изд. „Рива”). История на жанра през соца. Фестивалът тръгва като „Песни за българското Черноморие”. Художникът Дечко Узунов измислил името на наградата „Златен Орфей”, статуетката направил Величко Минеков. Това около фабулата, която е винаги желаният вестникарски текст. Стателова я възпроизвежда с цитати и със завидно малкословие. Нейната сила е друга: разбирането и премислянето на музиколога. Тя преживяла и меда, и жилото на соц естрадата и го може. Читателят трябва да се оглежда твърде дълго за друго толкова издълбоко осмисляне на соц явление.  Да се попържа соца отвисоко е като да се прехвалва отвисоко. Проста работа и изисква нулева компетентност. Но е позиция, за която никой няма де те упрекне и добрият медиен тон. Соца обясняват юнаци, дето на 10 ноември минаваха прави под масата, развявайки червено байраче. Стателова сега се занимава с малцинствена музика, какво друго да прави.", "date": "2019.09.18", "title": "Розмари Стателова за меда и жилото на соц естрадата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/399904-%D0%B1%D0%BE%D1%80%D0%B8%D1%81%D0%BE%D0%B2-%D1%81%D0%B0%D0%BC%D0%BE-%D0%BD%D0%B0%D0%B9-%D0%B3%D0%BB%D1%83%D0%BF%D0%B0%D0%B2%D0%B8%D1%82%D0%B5-%D1%85%D0%B0%D0%BA%D0%B5%D1%80%D0%B8-%D1%80%D0%B0%D0%B1%D0%BE%D1%82%D1%8F%D1%82-%D0%B2-%D0%B1%D0%BE%D0%BF-%D0%B0", "text": "„Трябва да има обществена нетърпимост и така, както мразим крадците, така да мразим и хакерите”, заяви премиерът Бойко Борисов, който откри дискусия на тема Стратегическата роля на публично-частното партньорство за противодействие на кибер заплахи. Той припомни, че хакерите продължават да атакуват банки, застрахователи и да ги поставят под риск.  Борисов обясни още, че в държавната администрация има таван на заплатите и в БОП получават 1500 лв. , а „тези млади хора от първия ред тук в залата – над 10 000”. И разказа, че когато се обяви конкурс, идват стотици кандидати и „като чуят заплатите си отиват, остава само най-глупавия”. „ Кой млад човек би се съгласил да си остави заплатата и да дойде в БОП-а”, попита риторично Борисов. Според него България има предложения от други държави за защита от кибер атаки, но офертите са за стотици милиони долари.     19MIN. BG", "date": "2019.09.18", "title": "Борисов: Само най-глупавите хакери работят в БОП-а"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/399905-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D1%81%D1%8A%D0%B7%D0%B4%D0%B0%D0%B4%D0%B5-%E2%80%9C%D0%BC%D0%BE%D0%B7%D1%8A%D1%87%D0%B5%D0%BD-%D1%82%D1%80%D1%8A%D1%81%D1%82%E2%80%9D-%E2%80%9E%D0%B5%D0%B2%D1%80%D0%BE-%D0%B0%D1%82%D0%BB%D0%B0%D0%BD%D1%82%D0%B8%D1%87%D0%B5%D1%81%D0%BA%D0%B8-%D1%86%D0%B5%D0%BD%D1%82%D1%8A%D1%80-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82%E2%80%9C", "text": "  При създаването на екипа, водещи бяха два принципа – заложихме на хора с реален опит и знания и с ясна евро-атлантическа позиция“, уточни Цветан Цветанов. Сред първите членове на Центъра са журналистът Христо Христов, проф. Румен Кънчев, проф. Евелина Келбечева, психологът Росен Йорданов, адв. Борис Велев, Борислав Велков, анализаторът Кристиян Шкварек, д-р Виктор Серафимов, Евгения Стоянова, Екатерина Борисова, Стоян Георгиев, Драгомир Младенов, Петър Матов и София Цветкова. Това съобщава сайтът novini.bg, който неофициално се издържа от Цветан Цветанов. Публикуваме целия текст.   „Евро-атлантическият център за сигурност“, учреден на 16-ти септември 2019г., е независима неправителствена организация, включваща експерти и професионалисти в различни сфери на сигурността, независимо от партийната им принадлежност, обединени от общите евро-атлантически ценности и идеята за задълбочаване на сътрудничеството в сектор сигурност в региона и транс-атлантическото пространство, съобщиха от центъра. . Те трябва да са в основата на общото дефиниране на заплахите и предизвикателствата пред сигурността, както и на съответните мерки за противодействието им, защото само така имаме шанс да съхраним доверието и единната принципна позиция на съюзниците и партньорите в евро-атлантическото пространство. В осъществяването на своите цели, центърът ще работи с всички институции, политически партии и граждански организации в България, които споделят евро-атлантическите ценности и ще се стреми да разширява обществената подкрепа за тях. „Мисията ни като Евро-атлантически център е да предоставяме качествени професионални анализи, да генерираме идеи, да даваме решения и да търсим възможност за чуваемост на различни гледни точки като стимулираме дебат по темите от сектор сигурност,” заяви Цветан Цветанов, председател на Управителния съвет на центъра. „Тъкмо поради факта, че темата е строго експертна и в повечето случай понятието сигурност се свързва със секретност, е необходимо да има организации като нашата, създадени с идеална цел, които професионално и експертно да осигурят достъп на гражданите до тази така чувствителна и важна за обществото ни информация“, продължи г-н Цветанов. Подготовката за създаването включва множество срещи и разговори на най-високо ниво, за да се осигури предварително солидна международна подкрепа, която е в основата на успеха на мисията на центъра.  на посланик  , дипломат с 40-годишен опит и старши директор на Съвета за национална сигурност при президентите  , Фиона Хил, специален сътрудник на президента   и старши директор по въпросите за Европа и Русия към Националния съвет за сигурност на САЩ (2017-2019), в момента старши изследовател и директор на Центъра за САЩ и Европа в института “Брукингс”, , специален съветник на президента на Израел и бивш вицепрезидент на Световния еврейски конгрес,  , главен изпълнителен директор на Американския еврейски комитет в Ню Йорк, Юрген Хайке, член на Ландтага на Бавария (1994-2018) и държавен секретар в баварското Министерство на вътрешните работи (2007-2008), Николас Льобел, член на немския Бундестаг от ХДС/ХСС, Агустин Диаз де Мера, бивш евродепутат, депутат в парламента на Кралство Испания и директор на полицията на Испания,  , бивш директор по глобалните въпроси на Международната Асоциация на полицейските началници (IACP) и  , депутат и бивш министър на отбраната на Албания (2005-2008). „Разбира се, ключова роля имат и българските експерти и професионалисти, които участват в дейността на центъра, защото на тях се пада основната работа по изграждане на доверие към нас от страна на институции и граждани, както и реалните ползи за обществото от дейността ни.  “, уточни г-н Цветанов. Сред първите членове на Центъра са  . „Включвам се в центъра като дълбоко убеден човек, че България трябва да заеме мястото, което й се полага сред нашите партньори в евро-атлантическото пространство,“ заяви Росен Йорданов. „Стартирането на центъра е изключително навременно в контекста стратегическото съперничество към настоящия момент в глобален план,“ подчерта проф. Кънчев. „Важно е и приветствам разпознаването на културата и образованието като част от националната сигурност,“ поясни проф. Келбечева по повод проектните области за бъдещите дейности на центъра. Първите инициативи на центъра ще бъдат свързани с темите за дезинформация и фалшиви новини, борбата с трафика на хора, етническия мир и толерантност, както и създаването на култура на спомнянето за периода на комунистическия режим в България.  подчерта Цветанов. Повече информация за целите, дейностите и екипа на Евро-атлантическия център за сигурност може да откриете на:   ", "date": "2019.09.18", "title": "Цветанов създаде “мозъчен тръст”: „Евро-атлантически център за сигурност“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/399906-%D0%B7%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0%D1%82%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%B2-%D1%8F%D0%B4%D1%80%D0%B5%D0%BD%D0%B8%D1%8F-%D0%B2%D0%B5%D0%BA,-%D1%85%D0%B8%D0%BF%D0%B5%D1%80%D0%B7%D0%B2%D1%83%D0%BA%D0%BE%D0%B2%D0%B0%D1%82%D0%B0-%D1%81%D0%BA%D0%BE%D1%80%D0%BE%D1%81%D1%82-%D0%B8-%D0%B8%D0%B7%D0%BA%D1%83%D1%81%D1%82%D0%B2%D0%B5%D0%BD%D0%B8%D1%8F-%D0%B8%D0%BD%D1%82%D0%B5%D0%BB%D0%B5%D0%BA%D1%82", "text": "Стратезите от всички велики сили, независимо от различните си национални доктрини, са съгласни в оценката си, че в един мащабен ядрен удар, разменен между великите сили, не може да има победител, просто защото той гарантира края на човешката цивилизация. От най-първостепенна важност за всяка от страните е да разубеди противната страна от възможноста за осъществяване на превантивен удар, лишаващ противника от мащабен ядрен отговор. В изпълнение на това, особенно значение придобиват противоракетните отбранителни системи. Тяхното развитие се основава на скоростта и растящия периметър на засичане на заплахата. Преценката на тази заплаха трябва да се извършва с голяма сигурност и за все по-малко време при условията на растящите хиперзвукови скорости на нападащите ракети. Това вече не е по силите на човека, колкото и да е подготвен. Ето защо, решенията за ответните действия все повече ще се възлагат на дигитални системи от ранга на „Искуствен ителект“(ИИ). Когато това касае работата на ПВО системата, евентуалният пропуск на ИИ може да бъде компенсиран от дублиране и триплиране на ПВО. Когато, обаче, се касае за взимане на решение за задействане на системите за стратегическия ответен ядрен удар, тогава ИИ трябва да подаде предложение на главнокомандващия, отчитайки за броени секунди огромно число данни от космически и наземни наблюдения, като ги интерпретира абсолютно безпогрешно поради фаталното значение за решението. Въпросът от екзистенционално значение е:  На този етап нито софтуерното, нито хардуерното осигуряване на ИИ може да претендира за 100% безпогрешност и това се отчита в централите на всяка от великите сили. Тогава как може да се отрази тази констатация на военните доктрини на противостоящите сили? Един вероятен отговор на този доктринален супер проблем е допускането на частичен ядрен разменен удар на трета територия, като изпитание на волята и готовността на противника, след което да се стигне до масата на преговори от позициите на резултатите от това премерване на силите. Това поставя в нова светлина въпроса за сигурността на периферните страни в стратегическото противопоставяне, каквато е нашата страна. Вероятността една такава „периферна територия“ да стане обект на такава ядрена обмяна на удари е толкова по-голяма, колкото по-значимо е наличието на ядрено оръжие на нейната територия. Това е суровата действителност. Тази действителност поставя пред политическите лидери и цялата общественост на нашата страна императива за   Ето защо провеждането на референдум за обявяване на страната ни за зона без ядрено оръжие е единствено сигурната гаранция, че който и да е на власт, няма да има право да ангажира страната в приемане на наша територия на ядрени оръжия. Динамиката на развитие на геополитическите процеси и военно-техническите средства налагат с консенсус между политическите сили да се вземе решение за провеждане без отлагане на такъв референдум. Резултатът от такъв референдум ще даде устойчивост на управляващата политическа сила, която и да е тя, да устоява на натиска отвън в рамките на членството ни в НАТО. Логично е, президентът Румен Радев, човек много добре запознат с военностратегическите проблеми на съвремието ни, да постави въпроса за такъв референдум пред Консултативния съвет за национална сигурност.  ", "date": "2019.09.18", "title": "За националната сигурност в ядрения век, хиперзвуковата скорост и изкуствения интелект"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/399907-%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%81%D0%BE%D1%84%D0%B8%D1%8F-%D0%B5-%D0%B7%D0%B0%D0%B4%D0%BA%D1%83%D0%BB%D0%B8%D1%81%D0%BD%D0%BE-%D0%B8-%D0%BE%D0%B1%D1%80%D0%B0%D1%81%D0%BB%D0%BE-%D1%81-%D0%BA%D0%BE%D1%80%D1%83%D0%BF%D1%86%D0%B8%D1%8F", "text": "Битката ще бъде много трудна, управлението се е окопало сериозно през последните 14 години, така че подкрепата на всеки един гражданин ще е много важна. Това каза в предаването \"Лице в лице\" по БТВ независимият кандидат за кмет на София Мая Манолова.     Приемам съвсем сериозно подкрепата на БСП, добави тя, като добави, че не е имала разговори за подкрепа с нито една партийна централа. Управлението на София не е ляво или дясно, то е задкулисно, то е обрасло с корупция. Тези, които харчат парите ни, го правят по начин, който обижда с безразличието си. Макар всички да плащат данъци, хората в кварталите са забравени от управляващите. В центъра пък постоянно се прави ремонт на ремонта, обществени поръчки за огромни суми са в полза на приятелския кръг на управляващите. Това е, което хората искат да се промени – искат зелена София, искат тротоари, по които могат да се движат хорта, а не да са пълни с коли, искат детски площадки, искат чист въздух, подчерта Манолова. Ако стана кмет, всеки ще може да проследи в реално време как се харчи всеки един лев публични пари. Досега прозрачността и публичността беше абсолютно пренебрегната от Столична община. Нагласените обществени поръчки се виждат буквално върху плочките на тротоара, както и в междублоковите пространства, добави тя. Ако стана кмет, ще бъдат поставени станции за измерване на чистотата на въздуха във възловите места, където наистина има проблем, а не в парковете. Трябва да бъде стимулирано използването на градския транспорт, използването на електрически превозни средства, заяви независимият кандидат за кмет на София. Благодарение на правителството, от една година нямам служебен автомобил и се сблъсках с всички предимства и недостатъци на градския транспорт. Той може да се подобри, но трябва да се подходи умно и смело, посочи Мая Манолова. Според нея част от парите от синята и зелената зона трябва да отидат за изграждане на паркинги. Тя коментира и изказване на премиера Борисов, в което той заяви, че е помагал много на Манолова, докато тя бе омбудсман. Борисов се опита да представи отпускането на средства за каузи, които защитавам, все едно дава лично на мен пари. Това е много жалко, това е един много неадекватен начин на мислене, когато става въпрос за разпределяне на обществени пари, заяви Манолова. Самохвалството на премиера е в повече, защото получих 129 гласа \"за\" и не е премиерът, който избира омбудсмана. Премиерът каза, че няма да гласува за мен. Допускам, че някои от колегите от ГЕРБ са гласували за мен. Благодаря на всички гласували за мен за подкрепата, коментира Мая Манолова. В момента, в който стана ясно, че властта ще блокира всяко действие срещу мен, всяка една от каузите, зад които стоя, няма да има положителен завършек, реших да се кандидатирам за кмет на София. Аз не се боря за власт, искам да помагам на хората и понеже повече не мога да го правя като омбудсман, се кандидатирах за кмет, заяви Манолова, като съобщи, че понеделник ще представи управленската си програма.    ", "date": "2019.09.18", "title": "Мая Манолова: Управлението на София е задкулисно и обрасло с корупция"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/399908-%D1%88%D0%B5%D1%84%D1%8A%D1%82-%D0%BD%D0%B0-%D0%B1%D0%BD%D1%80,-%D0%BA%D0%BE%D0%B9%D1%82%D0%BE-%D0%BD%D0%B5-%D0%B7%D0%BD%D0%B0%D0%B5-%D0%B7%D0%B0%D1%89%D0%BE-%D1%81%D0%BF%D1%80%D1%8F-%D1%80%D0%B0%D0%B4%D0%B8%D0%BE%D1%82%D0%BE,-%D0%B5-%D1%81%D1%8A%D1%81-%D0%B7%D0%B0%D0%BF%D0%BB%D0%B0%D1%82%D0%B0-%D0%BF%D0%BE-%D0%B3%D0%BE%D0%BB%D1%8F%D0%BC%D0%B0-%D0%BE%D1%82-%D0%BF%D1%80%D0%B5%D0%BC%D0%B8%D0%B5%D1%80%D0%B0-%D0%B8-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0", "text": "Светослав Костов е получил през август заплата от 8209 лева, а през юли заплащането му е било малко по-скромно - 7800 лева, съобщава \"24 часа\". Оказва се, че генералният директор на Българско национално радио, който зае поста на 2 юли тази година, и който не можа да обясни защо радоито спрая преди два дни, на практика е по-високо платен от министър-председателя и президента на България.         Данните бяха предоставени на медията неофициално от източници от парламента. По закон, гласуван от депутатите, генералният директор на БНР трябва да получава колкото председател на комисия. С днешна дата тя е близо 5000 лв. Бойко Борисов получава 5900 лв., заплатата на президента надхвърля 7600 лв.  Според договора, който Костов сключва със СЕМ за възлагане на управление на БНР, той има право и на допълнително месечно възнаграждение, не по-голямо от 40% от основната му заплата. Тази надбавка си я пише той самият като генерален директор. Ако решението на Управителния съвет на БНР от понеделник сутрин за 25% увеличение на заплатите касае и ръководния екип, то Светослав Костов ще се радва на заплата от 10 261 лв. Шефът на радиото така и не успя да обясни пред Съвета за електронни медии кой е виновен за спирането на “Хоризонт” в петък от 6 ч до 11 ч сутринта. Проблем с оптичния кабел, който пренася данни, е довел до замлъкването на програмата, каза той вчера. На изслушването му пред СЕМ бяха поканени и представители на Комисията за регулиране на съобщенията (КРС). “На 11 септември заради множество констатирани от директора на дирекция “Техника” проблеми в БНР за осигуряване на нормалното приемане не само на “Хоризонт”, но и на различните програми, се реши да бъде извършена профилактика в БНР”, обясни Костов пред съвета. По думите му планови профилактики се залагат в началото на годината. Проверка показала, че такива не са правени от години. “И може би всичко това е довело до проблемите. Но е ясно, че има чисто технически проблем”, уточни Костов. “Има информация за профилактика на предавателите в същия ден на три места на обекти на НУРТС - в Белоградчик, Тръщеник и Ивайловград. Всички материали, които са събрани след проверката, предоставихме на прокуратурата”, каза шефът на КРС Иван Димитров. “Дължим корекция - говорим за спиране на сигнала, подаван от БНР към предавателите. Никой не е спирал предавателите”, допълни Константин Тилев, член на КРС. “Как така се случи, че един вътрешен за радиото човек на 70-ия ден от своето управление предизвика протест не за какво да е, не за заплати, а за защита свободата на словото\", попита председателката на СЕМ София Владимирова. “Значи остава загадка кой взе решението за безпрецедентното спиране на програма “Хоризонт”, каза тя. СЕМ ще представи своето становище за спирането на “Хоризонт” най-вероятно в сряда, а вчера прати отговор на прокуратурата, която в края на миналата седмица изиска проверка от съвета в срок от три дни. Заместник-главният прокурор Иван Гешев увери, че до края на седмицата ще има резултати. От вчера сутринта “Хоризонт” има и нов временно изпълняваш длъжността програмен директор - дългогодишният кореспондент на БНР в Скопие Мартин Минков.  ", "date": "2019.09.18", "title": "Шефът на БНР, който не знае защо спря радиото, е със заплата по-голяма от премиера и президента"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/399909-%D1%80%D1%83%D1%81%D0%B8%D1%8F-%D0%BF%D0%BB%D0%B0%D0%BD%D0%B8%D1%80%D0%B0-%D0%BD%D0%B0-1-%D1%8F%D0%BD%D1%83%D0%B0%D1%80%D0%B8-%D0%B4%D0%B0-%D0%BF%D1%83%D1%81%D0%BD%D0%B5-%D0%B3%D0%B0%D0%B7%D0%B0-%D0%BF%D0%BE-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D1%83%D1%87%D0%B0%D1%81%D1%82%D1%8A%D0%BA-%D0%BE%D1%82-%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA", "text": "Русия се надява от 1 януари догодина по газопровода „Турски поток“ през България да тръгнат първите доставки на газ. Това обяви на българо-руски форум във Варна министърът на промишлеността и търговията на Руската федерация Денис Мантуров.       Сътрудничеството между Република България и Руската федерация е дългогодишно и се базира на конструктивния диалог. Страните ще работят за увеличаване на стокообмена между тях, както и във всички области от взаимен интерес. Около това се обединиха енергийният министър Теменужка Петкова и министърът на промишлеността и търговията Денис Мантуров при провелото се във Варна XVII-то заседание на Междуправителствената българо-руска комисия за икономическо и научно-техническо сътрудничество. В свое съобщение пресцентърът на Министерство на енергетиката цитира Теменужка Петкова да констатира, че 6% от външноикономическият оборот на страната ни е с Русия. Като перспективни за инвеститорите, както от българска, така и от руска страна бяха очертани области като енергетика, промишленост, селско стопанство, оборудване и технологии за хранителната промишленост, туризъм, инфраструктурни проекти и други. Ще е готов ли новият газопровод навреме България и Русия потвърдиха готовността си за по-нататъшно укрепване и развитие на взаимоизгодните отношения в областта на енергетиката при стриктно спазване на енергийното законодателство, се казва още в съобщението. Страните констатираха, че продължава работата по подписаната през 2017 г. Пътна карта за разширение на газопреносната инфраструктура от турско-българска до българо-сръбска граница. Теменужка Петкова бе категорична, че българската страна полага всички необходими усилия за реализация на проекта в заложените срокове. Руският министър на промишлеността и търговията Денис Мантуров отбеляза, че перспективите за изграждането на газопровода \"Турски поток\" и достигането му до границата между България и Сърбия са това да се случи до 1 януари 2020 г., така че да тръгнат първите доставки на газ. По-рано \"Газпром\" обяви, че на 31 декември спира транзита през Украйна за Турция. Какво е сътрудничеството в ядрената енергетика Теменужка Петкова заяви също така, че се очаква до няколко седмици Агенцията за ядрено регулиране да издаде лицензия за продължаване живота на 6-ти блок на АЕЦ \"Козлодуй\". По този начин се гарантира ефективната работа и на двата енергоблока в рамките на допълнителния срок на експлоатация. Така в началото на октомври ще бъде удължен животът на 6-и блок на АЕЦ \"Козлодуй\" с още 10 години. Във връзка с процедурата за избор на стратегически инвеститор за АЕЦ \"Белене\" страните подчертаха важността на участието на конструктора и производител на оборудването \"Росатом\" в реализацията на проекта. Министър Петкова каза, че към реализацията на този проект са заявили интерес водещи компании от ядрената енергетика от Русия, Китай, Франция, Корея, САЩ. \"Ние категорично сме заявили в процедурата за избор на стратегически инвеститор, че конструктор на проекта са партньорите от \"Росатом\" и на практика проектът не би могъл да се реализира без участието на тази компания\", посочи Петкова. По думите й с това условие е запозната и ЕК, предаде БТА. Ще се отрази ли някак шпионският скандал В отговор на журналистически въпрос за това дали шпионският скандал ще се отрази на отношенията в сферата на енергетиката между двете страни, двамата министри коментираха, че темата не е обсъждана на срещата и по никакъв начин няма да рефлектира върху сътрудничеството. Министър Мантуров бе категоричен, че това няма да повлияе върху деловите отношения между двете страни.    ", "date": "2019.09.18", "title": "Русия планира на 1 януари да пусне газа по българския участък от \"Турски поток\""}
{"url": "http://www.classa.bg/%D1%81%D0%B2%D1%8F%D1%82/item/399899-%E2%80%9C%D1%80%D0%B0%D0%B7%D0%BF%D0%B0%D0%BB%D0%B2%D0%B0%D0%B9%D1%82%D0%B5-%D0%B2%D1%81%D1%8F%D0%BA%D0%B0%D0%BA%D0%B2%D0%B8-%D0%B2%D0%BE%D0%B9%D0%BD%D0%B8,-%D0%BD%D0%BE-%D0%BD%D0%B8%D0%BA%D0%BE%D0%B3%D0%B0-%D0%BD%D0%B5-%D0%B4%D0%BE%D0%BA%D0%BE%D1%81%D0%B2%D0%B0%D0%B9%D1%82%D0%B5-%D1%80%D1%83%D1%81%D0%BD%D0%B0%D1%86%D0%B8%D1%82%D0%B5%E2%80%9D", "text": "В Санкт Петербург на Английската крайбрежна улица има възхитително имение, наподобяващо флорентинско палацо. Барон Александър Щиглиц го построява за себе си и живее в него. В Русия през XIX век баронът е най-мощният финансист, първият управител на Държавната банка на Руската империя. В онези дни той e наричан „руският Ротшилд“... Главата на финансовия клан Майер Ротшилд има петима синове и всички контролират най-големите банки в Европа - тези в Берлин, Лондон, Виена, Неапол и Франкфурт на Майн. А на барон Щиглиц, родом от Германия и “надзираващ” Русия, Ротшилд дават контрол върху финансите на Санкт Петербург. Именно чрез Щиглиц царското правителство получава всички заеми от Ротшилд, именно Ротшилд са основните финансисти на династията Романови. Виктор Ротшилд и Ким Филби Първата световна война и революцията в Русия нанасят сериозен удар по силата на Ротшилд. Контролът над нефтените находища в Баку е загубен, банковият клан е изолиран от природните ресурси на Съветския съюз. Въпреки това, през 50-те години на XX век Ротшилд получават правото на операции със златото на СССР. Виктор Ротшилд, един от наследниците на петимата братя, е близък приятел на съветския разузнавач Ким Филби.     Нов живот за надеждите на Ротшилд да си завърнат изгубената земя дава разпадът на Съветския съюз. Февруарската революция в Украйна през 2014 г., която прерасна в политически хаос в тази страна, позволи на Ротшилд да получат контрол над украинската система за транспортиране на газ. През 2014 г. Rothschild&Cie управлява продажбата на активи на украинския президент Порошенко. Rothschild&Co също участва в множество големи сделки на руски компании; представителите на това семейство работят в тясно сътрудничество с фондацията на Ходорковски. Всичко това си струва да припомним, за да разберем причините, поради които френският президент Еманюел Макрон на фона на преобладаващите западни настроения предприе стъпка, която изглежда неочаквана за мнозина - срещна се с Владимир Путин и направи изявления, които отдавна не се чуват от устата на европейските политици. Общи идеали? Какво е това? „Знам, че Русия е европейска страна и вярваме в Европа от Лисабон до Владивосток“, каза Макрон на среща с руския президент на срещата през август във Форт Брегансон. Френският президент иска Русия да се “слее\" (?!) с европейския свят. Като каза, че Москва има „общи идеали“ (?!) с Париж, Макрон дори цитира Достоевски. Настоящият френски президент не е първият, който обявява за Европа пространството до Владивосток. Ентусиастите обаче не обясняват как искат да поставят Сибир в Европа. И тук е време да се припомни, че младежът Еманюел Макрон влезе в политиката като „човек на Ротшилд“. Следователно, неговото изказване за Русия като „европейска държава“, за вярата му в „Европа от Лисабон до Владивосток“ се разглежда по-добре в контекста на стремежа на клана Ротшилд отново с помощта на Русия да укрепи позициите си в света в борбата срещу клана Рокфелер... „ Скоро трябва да намерим път към Русия“ Разбира се, не само това принуди Макрон да направи словесен завой в посока Русия. Анализирайки срещата в Брегансон, френската преса отбеляза, че „обратът“ е причинен от геополитически промени, разбирането, че без Русия ще бъде трудно за Европа да се справи с предизвикателствата в лицето на Китай и Съединените щати на Доналд Тръмп. “ коментира “Льо Фигаро”. Друго парижко издание “Ла Трибюн” отбелязва с тревога: „ Така гласи статията под заглавие  Макрон се стреми да укрепи авторитета на Франция на международната арена и защото все още не се виждат успехи вътре в страната. Непрекъснатите протести на „жълтите жилетки“, стачката на парижките транспортни работници, протестиращи срещу пенсионната реформа, проблемите на имиграцията, икономическата стагнация (до края на 2018 г. френският БВП добави само 1,5% срещу 2,3% през 2017 г.) - всичко това го кара да търси компенсация на чужда арена. Завещанието на Бисмарк Нека се върнем за момент в Петербург. Спомнете си, че точно до двореца на „руския Ротшилд“, барон Щиглиц - символ на близките финансови връзки в миналото между Русия и Европа - има имение, в което е живял посланикът на Прусия Ото фон Бисмарк, бъдещ канцлер на Германия. Това е друг символ. Друг тип отношение на европейците към Русия. Бисмарк предупреждава, че с Русия, с която той не е изобщо никакъв приятел, е по-добре да не бъдеш във вражда, а да се разбирате: „Сключвайте съюзи с когото и да било, разгръщайте всякакви войни, но никога не докосвайте руснаците.“ А от другата страна на Нева, срещу къщите на Щиглиц и Бисмарк, през XIX век е живял американският посланик Джеймс Бюканън, бъдещият 15-ти президент на Съединените щати. И въпреки че той нарича царуването на Николай I „тишина на деспотизма“, той е човекът, който подписва през 1832 година с Русия първия договор, даващ на страните статут на най-облагодетелствани нации в търговията. Да не би да се оказва, че френският президент е прав да вярва, че не може да се размине без Русия? Най-голямата страна в света, разположена на два континента, служи за поддържаща структура на световния ред. Само че как един европеец може да намери “пътя към Русия”, ако не се откаже от примамливите мечти за Европа “достигаща до Владивосток”.    ", "date": "2019.09.18", "title": "“Разпалвайте всякакви войни, но никога не докосвайте руснаците”"}
{"url": "http://www.classa.bg/%D1%81%D0%B2%D1%8F%D1%82/item/399889-%D1%88%D0%B5%D1%81%D1%82-%D0%BC%D0%BE%D0%B4%D0%B5%D1%80%D0%BD%D0%B8-%D1%84%D1%83%D0%BD%D0%BA%D1%86%D0%B8%D0%B8,-%D0%BA%D0%BE%D0%B8%D1%82%D0%BE-%D0%BB%D0%B8%D0%BF%D1%81%D0%B2%D0%B0%D1%82-%D0%B2-%D0%BD%D0%BE%D0%B2%D0%B8%D1%8F-iphone-11,-%D0%B0-%D0%B4%D1%80%D1%83%D0%B3%D0%B8%D1%82%D0%B5-%D0%B8%D0%BC%D0%B0%D1%82", "text": "След представянето на iPhone 11 миналата седмица, порталът Business Insider изброи шест модерни функции, които в новото устройство на Apple липсват, докато други смартфони, налични на пазара, вече имат. Последната версия на iPhone няма универсален USB-C порт, който в момента се счита за стандартния модел при свързване и зареждане на устройства. Почти всички устройства с Android имат един, както и лаптопите iPad Pro и MacBook Pro. Вместо това той има портове Lightning, които изискват специален кабел. Моделите „Pro\" обаче имат бързо зарядно устройство, което ви позволява да свържете телефона към MacBook Pro, без да използвате адаптер. IPhone 11 има екран с 60 херца вместо 90, които имат телефоните OnePlus, Razer и Asus, което го прави не толкова бърз и фин. Порталът отбелязва, че един по-добър екран консумира повече батерия, така че Apple е избрал да не подобрява тази част. От друга страна, възможно е новият модел iPhone да продължи да има слота в горната предна част на устройството за селфи и разпознаване на лицето. Други телефони като OnePlus 7 Pro вече са заменили това „изрязване\" с камера, която стърчи от устройството, когато искаме да се снимаме. Няма сензор за пръстови отпечатъци, вграден в екрана на телефона, като Samsung Galaxy S10 или Note 10. Това би послужило за отключване на устройството или удостоверяване на покупките на Apple Play, вместо да се използва Face ID. Новият модел на Apple също не включва очакваната функция за обратно безжично зареждане, която вече е налична в телефоните на Huawei и Galaxy S10 и Note 10. Това би позволило на потребителя да зарежда други устройства като смарт часовници или безжични слушалки от iPhone 11. И накрая, той не е съвместим с 5G технологията.", "date": "2019.09.18", "title": "Шест модерни функции, които липсват в новия iPhone 11, а другите имат"}
{"url": "http://www.classa.bg/%D1%81%D0%B2%D1%8F%D1%82/item/399890-%D1%80%D1%83%D1%81%D0%BA%D0%B0-%D1%8F%D0%B4%D1%80%D0%B5%D0%BD%D0%B0-%D0%BF%D0%BE%D0%B4%D0%B2%D0%BE%D0%B4%D0%BD%D0%B8%D1%86%D0%B0-%D0%B8%D0%B7%D1%81%D1%82%D1%80%D0%B5%D0%BB%D1%8F-%D1%80%D0%B0%D0%BA%D0%B5%D1%82%D0%B0-%D0%B8-%D1%83%D0%BD%D0%B8%D1%89%D0%BE%D0%B6%D0%B8-%D0%BA%D0%BE%D1%80%D0%B0%D0%B1-%D0%BF%D1%80%D0%B8-%D1%82%D0%B5%D1%81%D1%82-%D0%B2-%D1%82%D0%B8%D1%85%D0%B8%D1%8F-%D0%BE%D0%BA%D0%B5%D0%B0%D0%BD", "text": "Руският флот публикува информация и видео, в което ядрената атакуваща подводница Омск, от Тихоокеанския флот, унищожава набелязаната цел - кораб, който симулира военен кораб на потенциален противник. Белият кораб, който се представя за вражески военен кораб, е бил на 350 километра от Омск, когато е бил ударен от противокорабната ракета \"Гранит\", информира Николай Воскресенски, ръководител на пресслужбата на Тихоокеанския флот, един от четирите флота в руската Армада. В района на ученията са се намирали руски военни и спомагателни кораби, както и изтребители противо-подводници и прехващачи МиГ-31 от флотската военноморска авиация.", "date": "2019.09.18", "title": "Руска ядрена подводница изстреля ракета и унищожи кораб при тест в Тихия океан"}
{"url": "http://www.classa.bg/%D1%81%D0%B2%D1%8F%D1%82/item/399891-%D0%B2%D0%B5%D0%BD%D0%B5%D1%86%D1%83%D0%B5%D0%BB%D1%81%D0%BA%D0%BE%D1%82%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%B8-%D0%BE%D0%BF%D0%BE%D0%B7%D0%B8%D1%86%D0%B8%D1%8F%D1%82%D0%B0-%D0%BF%D0%BE%D0%B4%D0%BF%D0%B8%D1%81%D0%B0%D1%85%D0%B0-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5", "text": "Венецуелското правителство и умереният сектор на опозицията подписаха споразумение в понеделник като част от „Националната маса за диалог за мир\", в която те работят от няколко месеца. Сред първите \"частични споразумения\" между страните са: Парламентарната фракция на управляващата Обединена социалистическа партия на Венецуела (PSUV) и съюзническите движения незабавно се реинтегрират в Националното събрание. Новата конформация на Националния избирателен съвет (CNE) и изборните гаранции за процеса на гласуване ще се реализират незабавно. Системата на правосъдието ще бъде призована чрез Комисията за истината да постигне съгласие относно мерките за разрешаване на лишаването от свобода в случаите, когато правната система позволява това. Предложението за обмен на петрол за храна, лекарства и консумативи ще бъде подкрепено в съответствие с механизмите на Организацията на обединените нации (ООН). Потвърждаване и защита на правата на Венецуела над Гвиана Есекиба чрез политически преговори. Отхвърляне на санкциите и изискване за незабавното им отстраняване. За правителството на Венецуела документа подписа вицепрезидентката Делси Родригес; министърът на комуникацията и информацията Хорхе Родригес и външният министър Хорхе Ареаза. Опозиционната делегация беше представена от лидери на Движението за социализъм (MAS), Прогресивен напредък (AP), Решения и промяна и други личности. Президентът Николас Мадуро изрази задоволството си от подписването на споразуменията и счита, че те са \"крачка към постигане на съвместно съществуване и мир\". \"Всички врати за диалог ще останат отворени за спокойствието на всички венецуелци\", написа той в профила си в Twitter. В тази среща, която се проведе в Жълтата къща, седалището на външното министерство на Венецуела, присъства и дипломатическият корпус, акредитиран във Венецуела. Министърът на съобщенията каза, че в изпълнителната власт са „наясно с трудностите\" и че „оставят различията встрани\", за да „търсят реални решения за хората от Венецуела\".", "date": "2019.09.18", "title": "Венецуелското правителство и опозицията подписаха споразумение"}
{"url": "http://www.classa.bg/%D1%81%D0%B2%D1%8F%D1%82/item/399892-%D0%BF%D1%83%D1%82%D0%B8%D0%BD-%D1%86%D0%B8%D1%82%D0%B8%D1%80%D0%B0-%D0%BA%D0%BE%D1%80%D0%B0%D0%BD%D0%B0-%D0%B8-%D0%BD%D0%B0%D1%81%D1%8A%D1%80%D1%87%D0%B8-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D0%B4%D0%B0-%D0%BF%D1%80%D0%B8%D0%B4%D0%BE%D0%B1%D0%B8%D0%B5-%D1%80%D1%83%D1%81%D0%BA%D0%B8-%D1%81%D0%B8%D1%81%D1%82%D0%B5%D0%BC%D0%B8-%D0%B7%D0%B0-%D0%BF%D0%B2%D0%BE", "text": "В края на тристранната среща за Сирия, проведена в понеделник с неговите турски и ирански колеги, руският президент Владимир Путин заяви, че страната му е готова да предостави „адекватна помощ на Саудитска Арабия\" под формата на руски противовъздушни системи тип С-300 или С-400 на руските въоръжени сили, предоставени вече на Техеран и Анкара. „По отношение на помощта за Саудитска Арабия, между другото, в самия свещен Коран се говори за неприемливия характер на какъвто и да е вид насилие, освен за защита на своя народ. За да се защитят хората му , за вашата страна ние сме готови да предоставим адекватна помощ на Саудитска Арабия \", каза руският президент на пресконференцията след срещата. Путин подчерта, че ако приеме предложението на Москва, политическото ръководство на Арабското кралство ще вземе „разумно правителствено решение\" и даде примера за придобиването на противоракетните ракетни системи С-300 Фаворит от Иран и системите С-400 Триумф от Турция. Този понеделник турската столица Истанбул беше домакин на петата тристранна среща за Сирия между лидерите на Русия, Турция и Иран. В допълнение към съвместните стъпки за разрешаване на ситуацията в Сирия, по време на разговорите беше подчертана и общата позиция на Москва и Техеран по отношение на запазването на международното ядрено споразумение (JCPOA).", "date": "2019.09.18", "title": "Путин цитира Корана и насърчи Саудитска Арабия да придобие руски системи за ПВО"}
{"url": "http://www.classa.bg/%D1%81%D0%B2%D1%8F%D1%82/item/399894-%D0%BB%D0%B8%D1%81%D0%B0%D0%B1%D0%BE%D0%BD%D1%81%D0%BA%D0%B8%D1%8F%D1%82-%D0%B4%D0%BE%D0%B3%D0%BE%D0%B2%D0%BE%D1%80-%D0%B5-%D0%B4%D1%8A%D1%80%D0%B6%D0%B0%D0%B2%D0%B5%D0%BD-%D0%BF%D1%80%D0%B5%D0%B2%D1%80%D0%B0%D1%82-%D1%81-%D0%BE%D1%82%D0%BD%D0%B5%D0%BC%D0%B0%D0%BD%D0%B5-%D0%BD%D0%B0-%D1%81%D1%83%D0%B2%D0%B5%D1%80%D0%B5%D0%BD%D0%B8%D1%82%D0%B5%D1%82", "text": "Скритите факти от Лисабонския договор   · Подписан е тайно в Лисабон на 13.12.2007 зад гърба на европейските народи, БЕЗ ДА Е БИЛ ПОДЛАГАН ЗА ОДОБРЕНИЕ от тях; · ПО-СИЛЕН Е ОТ НАЦИОНАЛНИТЕ КОНСТИТУЦИИ и закони, парламенти и държавни глави; · ПАРЛАМЕНТЪТ С ЕВРОДЕПУТАТИТЕ НЯМА НИКАКВА ВЛАСТ ДА СЪЗДАВА И ГЛАСУВА ЗАКОНИ, може само да ги обсъжда, ако получи абсолютно мнозинство от евродепутатите. · ЕК НИКОЙ НЕ Я ИЗБИРА, НО ТЯ ПРАВИ ЗАКОНИТЕ. В ЕК има 3000 комисии евробюрократи, пишещи закони, без да сме ги избирали. ЕК предава законите в Съвета на ЕС и той принципно ги гласува без обсъждане, Парламент няма! · Президентът на Съвета на ЕС не е избран от никого, но може да подписва задължаващи международни договори.   · „Въздържането“ при гласуване е забранено, разрешено е само „конструктивното въздържане“, т.е. „за“ JJJ.   · Съдът на ЕС е съставен от съдии, които се избират от бюрократите и политиците, поради което „независимостта“ му е смехотворна. Той е по-силен от всеки конституционен съд, касационен съд, върховен съд   · Стачките са забранени. · Държавите нямат право да решават какво да строят и как да развиват икономиката си – само по проекти на ЕК.   Извадка от договора, касаеща банките: “Националните централни банки нямат “право да искат или да приемат указания от… правителството… или от някой друг орган. Правителствата на държавите-членки на ЕС се задължават да спазват този принцип и да не се стремят да оказват влияние върху членовете на органите за вземане на решения на националните централни банки.”   “Всяка държава-членка гарантира, че националното й законодателство, включително уставът на централната й банка, е в съответствие с разпоред-бите на Договора и Устава на ЕЦБ.”     Сега България съжалява, че не се осъществи Южен поток. Какво загуби България? Загубиха три милиарда долара инвестиции, хиляди нови високоплатени работни места и 400 милиона долара транзитни приходи годишно. И защо това се случи, мисля, че на всички е ясно. Нека си го кажем: в западната интеграционна система има определени ограничения и неизгоди, както казахте. Това се дължи на ограниченията на суверенитета.  Между другото, не виждаме това в ЕврАзЕС, можем да спорим и да се ругаем, но всичко се приема единодушно, само единодушно или изобщо не. В Европейския съюз не е така.  Вече казах много пъти и искам да го повторя отново: днес Европейският парламент приема задължителни за изпълнение на цялата територия на ЕС решения повече отколкото Върховният съвет на СССР приемаше решения по отношение съюзните републики.  ", "date": "2019.09.18", "title": "Лисабонският договор е държавен преврат с отнемане на суверенитет"}
{"url": "http://www.classa.bg/%D1%81%D0%B2%D1%8F%D1%82/item/399895-%D0%B3%D1%8E%D1%80%D1%83%D0%BB%D1%82%D0%B8%D1%8F,-%D0%B7%D0%BB%D0%B0%D1%82%D0%BE-%D0%B8-%D0%B8%D0%B7%D1%86%D0%B5%D0%BF%D0%BA%D0%B8-%D1%82%D1%83%D1%80%D1%81%D0%BA%D0%B8%D1%82%D0%B5-%D1%81%D0%B2%D0%B0%D1%82%D0%B1%D0%B8-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "Изстрели, пукотевица, блокирани магистрали и мостове: в Германия зачестяват инцидентите по време на турски сватби. Само през последните месеци полицията се намесва стотици пъти.  Ето как се прави турска сватба в Германия:         „Когато турските сватби ескалират\", „Стрелба на турска сватба\", „Бурните сватби се превръщат в проблем\", „Защо полицията не забрани сватбената пукотевица?\" - това само няколко заглавия от германски вестници през последните седмици. Повод за тази тревога дават зачестилите инциденти, свързани с турски сватби в Германия. Само в края на миналата седмица полицията беше принудена на три пъти да се намесва заради празнични стрелби (отчасти много интензивни) по време на сватби, съобщава вестник „Ди Велт\". \"Не толерираме присвояването на улици или цели квартали\" Според списание „Шпигел\", анадолските сватби постепенно се превръщат едва ли не в политически проблем. Списанието припомня, че турските сватбари често пъти образуват големи автомобилни кавалкади, които блокират цялото движение по улици и дори по магистрали. Някои особено сърцати сватбари изпълняват с автомобилите си истински номера на пътя, а това не само пречи на движението, но и създава сериозна опасност. „Шпигел\" дава пример с един автомобилен „джигит\", който с открития си „Мустанг\" въртял с пушещи гуми осморки по асфалта на магистрала №3, докато другите сватбари блокирали движението. През последните седмици полицията трябваше да се намесва по сигнали на граждани в градовете Кил, Хамбург, Мьорс и Лудвигсбург. Хората се оплаквали, че сватбарите гърмят със сигнални оръжия и пречат на движението. „Шпигел\" припомня, че наскоро сватбена кавалкада блокира един от най-важните мостове над Рейн в Кьолн, за да могат младоженците и техните гости да си направят снимки на съответния живописен фон. А на магистрала 45 край Хаген сватбарската кавалкада с включени мигачи и натиснати клаксони принудила всички други участници в движението да карат с 30 километра в час.     „Само от април насам полицията в Северен Рейн-Вестфалия се е намесвала 278 пъти на сватбени тържества, които прекрачват границата на допустимото. Преброени са 119 сватбарски автомобилни шествия, в 32 случая е имало стрелба със сигнални пистолети, а в 30 случая е била използвана пиротехника. В специален план за действие на Вътрешното министерство се казва, че полицията не толерира „присвояването на улици или цели квартали\". В бъдеще автомобилните кавалкади при нужда ще бъдат контролирани дори с хеликоптери\", пише \"Шпигел\".   Сватбено автомобилно шествие в Берлин   Впрочем, много сватбари прекаляват не само на турските сватби. Автомобилни кавалкади, фойерверки и масови фото-инсценировки край популярни пейзажи можете да видите и на руски, албански или ливански сватби в Германия. Но сватбарите от турски произход сякаш най-силно се набиват на очи. Защо? Как се прави турска сватба Отговор на този въпрос търси турската журналистка Алев Доган, която на страниците на вестниците „Генерал Анцайгер\" и „Райнише Пост\" предлага едно много интересно описание на турската сватба. Авторката обяснява, че турската сватба по много белези напомня на типичната европейска венчавка: булчинска рокля и воал, шаферки, официални костюми. В същото време обаче тя е и подмолно надцакване между двете семейства: кой ще даде повече, кой ще надмине другите по щедрост и любезност, кой ще направи най-силно впечатление. Защото турската сватба свързва не само младоженците, но и целите им фамилии - а това си е истинско минно поле, пише Алев Доган. По-нататък журналистката разказва за традиционните церемонии, на които е подложена булката в навечерието на сватбата, както и за жестовете, които се очакват от младоженеца. Той трябва например да „почерпи\" бъдещата си тъща, сестрите, братовчедките и приятелките на булката с посещение в салон за красота. В самия ден на сватбата, заедно с верни другари, всички качени на скъпи автомобили, женихът взима булката от дома ѝ, като трябва да плати нещо като входна такса, достигаща до 500 евро. Всичко това се случва с музикален съпровод от тъпан и зурни. За разлика от германските сватби, където има маса за подаръци, на турската сватба булката се кичи с гердани от пари и злато, пише Алев Доган. В края на церемонията булката като нищо може да се окаже накичена с банкноти и благородни метали за 20 000 евро, научаваме от статията. Всичко това изглежда отчасти архаично и кичозно, но е в реда нещата. Проблемите започват, когато се стигне до нарушаване на обществения ред: стрелби и неразрешени фойерверки, блокиране на движението, опасни маневри по пътя. Министерството на вътрешните работи на провинция Северен Рейн-Вестфалия вече е издало специална брошура, където са посочени и мерките, които се взимат в такива случаи - чак до конфискация на автомобили и присъди лишаване от свобода. „Шпигел\" пише, че депутатите в провинциалния парламент подкрепяли строгите санкции. \"Повечето турски сватби преминават съвсем миролюбиво\" „Спор няма, че полицията трябва да възпира онези, които блокират цялата магистрала, само за да заснемат за Ютюб някое смайващо видео. Или пък когато плашат минувачите с огнестрелно оръжие. Но дали сватбарите наистина се държат толкова диво, че да създават и опасност?\" - пита списанието и цитира ръководителя на Центъра за турски изследвания в Есен Хаджи-Халил Узлуджан. Той апелира да се проявява повече търпимост и обяснява, че изцепките на сватбарите не са нито провокация срещу германското общество, нито някаква демонстрация на сила: „Онези, които по такъв начин дават воля на радостта си, не го вършат непременно за да навредят на другите\", обяснява той и припомня, че повечето турски сватби преминават съвсем миролюбиво.  ", "date": "2019.09.18", "title": "Гюрултия, злато и изцепки: турските сватби в Германия"}
{"url": "http://www.classa.bg/%D1%81%D0%B2%D1%8F%D1%82/item/399896-%D0%BF%D1%80%D0%B5%D0%B4%D0%B8%D0%B7%D0%B1%D0%BE%D1%80%D0%BD%D0%B8%D1%8F%D1%82-%D0%BF%D1%80%D0%BE%D0%B1%D0%BB%D0%B5%D0%BC-%D0%BD%D0%B0-%D0%B4%D0%B6%D1%8A%D1%81%D1%82%D0%B8%D0%BD-%D1%82%D1%80%D1%8E%D0%B4%D0%BE", "text": "  Преди 4 години Джъстин Трюдо спечели изборите в Канада с изненадващ обрат и обещание за историческа \"истинска промяна\". Световните медии обсъждаха както личната му харизма, така и решението му да формира правителството си в полово-балансиран състав. Когато го попитаха защо е избрал равен брой мъже и жени за министри, Трюдо отговори: \"Защото е 2015 година\", с лека усмивка. Още тогава той знаеше, че думите му ще провокират шумен позитивен отзвук по целия свят. Така започна медения месец на Трюдо. Барак Обама си правеше селфита с премиера на Канада, а Vogue му посвети пространен репортаж със заглавието \"Новото младо лице на канадската политика\". По-късно, когато Доналд Тръмп беше избран за президент на САЩ, списание Rolling Stone публикува брой, в който обсъждаше дали той не е \"най-добрата надежда на свободния свят\" - интернационален контрапункт на американския президент, със силна позиция по темата за климатичните промени, проимигрантски настроения и прогресивни възгледи по социалните проблеми. Сега обаче е 2019 г., а избирателите в Канада вече не възприемат Либералите както преди 4 години. И това е проблем, който потенциално може да доведе до щети за Трюдо на изборите на 21 октомври. Възходът на Трюдо всъщност съвпадна с края на десетилетното управление на Консервативната партия на Стивън Харпър - период, в който повечето гласоподаватели бяха готови за сериозна промяна. Първата национална предизборна кампания на Джъстин Трюдо бе съпътствана със смели обещания: легализиране на канабиса за рекреационни цели, приемането на 25 000 сирийски бежанци в рамките на няколко седмици, реформа на избирателната система в Канада и др.     Избирателите реагираха на позитивните му послания, които се оказаха в рязък контраст с тези на Харпър. Сега настроението изглежда променено: по време на първата си реч при откриването на кампанията премиерът на Канада предупреди симпатизантите си, че загубата му може да доведе до \"връщане на годините на Харпър\", които той оценява като \"десетилетие на провалени консервативни политики\". \"Канадците избраха нов екип, готов да инвестира в хората и общностите, екип, който разбира, че дори да живеем в най-добрата държава на света, винаги има възможност да я подобрим. И макар че ни остава много работа, посветихме последните 4 години на това да подобрим положението и можем да го докажем с резултати\", каза той. Резултатите са видими, но за разлика от похвалния тон на Трюдо - не всичко постигнато в мандата му е повод за гордост. е един от скандалите, които засегнаха рейтинга на премиера. Преди месец Комисарят по етика към канадския парламент излезе с решение, че Джъстин Трюдо е нарушил правилата за конфликт на интереси, след като е опитал да повлияе на бивш министър на правосъдието по дело срещу канадската строителна компания SNC-Lavalin. През август Институтът \"Ангъс Рийд\" измери, че Трюдо разчита на около 30 процента одобрение от канадските граждани, докато 60 на сто изразяват недоволство от работата на премиера. Подкрепата за Либералите се срина в разгара на аферата SNC-Lavalin през пролетта на 2019 г., но въпреки всичко част от разочарованите симпатизанти бяха върнати, а сега партията е с изравнени сили с Консерваторите. Вторият проблем на Джъстин Трюдо е свързан със защитата на някои решения, които предизвикаха гняв сред прогресивните избиратели в Канада. Природозащитни организации го критикуват за подкрепата и финансирането на проекта за т.нар. Транспланински петролопровод. Канада все още не отговаря и на своите цели, заложени в Парижкото споразумение, за намаляване на емисиите парникови газове с 30% от нивото им през 2005 г. Обещанието за избирателната реформа бързо отпадна от дневния ред, което възмути избирателите, желаещи замяна на мажоритарната система с пропорционален модел. Критики бяха отправени и след решението му да не прекрати спорния договор за износ на оръжия в Саудитска Арабия. Опонентите от левицата обвиняват Джъстин Трюдо в управление с \"красиви приказки и празни обещания\". Все пак някои от предизборните ангажименти на либералите са факт: канабисът е легален, законът за защита на човешките права гарантира закрила срещу дискриминация по полов признак, равенството между половете се налага с концентрирани усилия. Колкото до икономиката: Канада предоговори Северноамериканското споразумение за свободна търговия (т.нар. NAFTA) с Мексико и САЩ въпреки протекционизма и \"непредсказуемостта\" на южните съседи. Безработицата е на исторически ниски нива. Но неочакваните събития преди изборите могат да променят хода на историята. Стратегията на Джъстин Трюдо е да привлече гласоподаватели от алтернативните партии под либералното знаме и да мобилизира собствените си избиратели за висока активност в деня на изборите на 21 октомври. Ако ляво-либералният вот се пропука, Консервативната партия ще е големият победтел. Трюдо все пак има известна преднина пред опозицията. Въпреки напредъка на Консерваторите в национален мащаб, Либералите все пак водят в най-гъсто населените провинции като Квебек и Онтарио, които излъчват 199 от 338 мандата в Камарата на общините. Канадците рядко свалят еднопартийни правителства от власт само след един мандат. Предизборните кампании също имат значение, а Джъстин Трюдо има отличен инстинкт в имиджово отношение. Въпросът е дали той ще може да възпламени отново някогашния ентусиазъм, който обедини левите и прогресивни избиратели около него и Либералите преди 4 години. Ако тогава той беше \"свежото лице\" на канадската политика, сега това предимство не съществува.  ", "date": "2019.09.18", "title": "Предизборният проблем на Джъстин Трюдо"}
{"url": "http://www.classa.bg/%D1%81%D0%B2%D1%8F%D1%82/item/399897-%D1%81%D0%B0%D1%89-%D0%BF%D1%80%D0%B5%D0%B4%D1%80%D0%B5%D0%BA%D0%BE%D1%85%D0%B0-%D0%BD%D0%B0-%D0%BA%D1%80%D0%B8%D0%BC-%D1%83%D1%87%D0%B0%D1%81%D1%82%D1%82%D0%B0-%D0%BD%D0%B0-%D0%BF%D1%80%D0%B8%D0%B1%D0%B0%D0%BB%D1%82%D0%B8%D0%BA%D0%B0", "text": "Крим рано или късно ще се върне в Украйна, точно както стана с възстановяването на независимостта на прибалтийските страни, заяви специалният представител на Държавния департамент на САЩ за Украйна Кърт Волкър. Такива думи най-добре характеризират неразбирането от американците както на руската политика, така и на руската история. И това ги лишава от способността за стратегическо прогнозиране. “Санкциите срещу Крим ще останат, докато Русия продължава да окупира Крим\", заяви в интервю за украински телевизионен канал “1 + 1” Кърт Волкър, специален представител на Държавния департамент на САЩ за Украйна. Съединените щати никога няма да признаят Крим за руски и ще работят съвместно с Европейския съюз, така че санкциите да останат в сила, „докато окупацията на полуострова не бъде напълно прекратена”, заяви Волкър. Непризнаването на Крим като част от Русия в крайна сметка ще доведе до връщането му в Украйна, отбеляза американският дипломат, утвърдително отговаряйки на въпроса дали вярва, че Крим ще се върне в състава на Украйна: “     Когато Волкър беше помолен да изясни дали това ще се случи скоро, той каза, че не може да си представи колко време ще отнеме: „Основното е, че сме заели правилната позиция и се придържаме към нея.“ Ясно е, че Волкър изразява мнението на по-голямата част от американските политици, въпреки факта, че президентът Тръмп често говори за съвсем различни неща. Крим не е сериозна спънка за Тръмп, например, той многократно предлага да върне Русия в “Г-8”, докато привържениците на санкциите настояват, че това е невъзможно, докато „Русия окупира Крим“. Същият Волкър, дори след последните изявления на Тръмп, предложи Русия да върне Крим в Украйна в замяна на завръщането на страната в “Г-7”. Но все пак Тръмп е президент на САЩ, а Волкър е обикновен служител на Държавния департамент. Но позицията му и неговите аргументи са интересни от гледна точка на разбирането на възгледите на американския елит, неговите идеи за Русия и политиките, които САЩ трябва да спазват по отношение на страната. Следователно, сравнението на Крим с балтийските държави не е случайно, а напълно типично за американски дипломат. САЩ наистина не признаха влизането на балтийските държави в СССР през 1940 г., дори „правителствата“ в изгнание на Литва, Латвия и Естония живееха в Америка, имаше и техни „посолства“. Ясно е, че САЩ не са въвеждали никакви санкции срещу СССР за балтийските държави. И с подписването на Хелзинкския акт на Конференцията за сътрудничество и сигурност в Европа през 1975 г. Америка всъщност призна тогавашните граници на СССР. Прибалтийските държави напуснаха СССР в резултат на разпада на Съветския съюз, а не заради американската подкрепа за идеята за независимост на трите републики. Но Волкър казва, че “СССР върна независимостта им след 40 години окупация”, - ясно е, че така е по-удобно. Но в действителност няма нито окупация, нито завръщане на независимостта. На първо място, през 1940 г. СССР си върна това, което поне два века е било част от Русия - дори при Петър Велики балтийските държави са изкупени от шведите, да не говорим за факта, че част от балтийските земи са били част от Русия много преди това. Прибалтийските републики придобиват независимост през 1920 г. след разпадането на Руската империя и гражданската война в Русия. Две от тях никога не са били независими държави в историята си и единствено Литва има славен, но отдавна изживяван опит на независимо съществуване. През 1940 г. присъединяването към СССР, разбира се, не е напълно доброволно, но в същото време разчита на значителна част от местните жители, които са просъветски и прокомунистически. А и Прибалтика тогава има малък избор - да се окаже под немска власт или да се върне в състава на Русия. През 1991 г. СССР не върна независимостта на прибалтийците, въпреки че настроението за раздяла е силно и в трите републики, но тогава то е такова в резултат от кризата, в която СССР се намира заради процеса на реформите на Горбачов и се отделят. А самообявената независимост не е призната нито от Москва, нито от САЩ, които не искат да се карат със СССР за трите малки републики. Ако СССР не се беше разпаднал, тогава нямаше да има независима Прибалтика. Така че паралелите с Крим са неподходящи дори по тази причина. Крим може да се върне към Украйна само в случай на крах на Русия. И не само разпад на Русия, но и запазването в същото време на независима Украйна. Но дори откровено русофобските анализатори на ЦРУ вече не разглеждат такъв сценарий. Разбира се, всичко в живота е възможно - но в обозрима историческа перспектива шансовете за разпад на САЩ изглеждат много по-големи. И най-важното - Крим, подобно на Украйна, е част от руския свят, руската цивилизация, руските исторически земи. Опит за откъсване на Украйна от Русия, както и създаване на антируски плацдарм от нея, заедно с интеграцията ѝ в НАТО и Европейския съюз, неизбежно ще се провали. В един момент президентът на САЩ - Тръмп или вече неговият наследник - просто ще затвори темата за Крим, за да възстанови отношенията с Русия. Няма значение дали това ще стане чрез официално признаване на Крим като руски или не - основното е, че темата за връщането на Крим в Украйна ще отпадне дори от реториката на американските дипломати.  ", "date": "2019.09.18", "title": "САЩ предрекоха на Крим участта на Прибалтика"}
{"url": "http://www.classa.bg/%D1%81%D0%B2%D1%8F%D1%82/item/399898-%D1%82%D0%B5%D0%BC%D0%BF%D1%8A%D1%82-%D0%BD%D0%B0-%D0%B7%D0%B5%D0%BB%D0%B5%D0%BD%D1%81%D0%BA%D0%B8-%D0%BF%D0%BE-%D0%B2%D1%8A%D0%BF%D1%80%D0%BE%D1%81%D0%B0-%D0%B7%D0%B0-%D0%B4%D0%BE%D0%BD%D0%B1%D0%B0%D1%81-%D0%BD%D0%B5-%D1%83%D1%81%D1%82%D1%80%D0%BE%D0%B9%D0%B2%D0%B0-%D0%BC%D0%BE%D1%81%D0%BA%D0%B2%D0%B0-%D0%B8-%D0%BD%D0%B0%D0%BF%D0%BB%D0%B0%D1%88%D0%B8-%D0%BA%D0%B8%D0%B5%D0%B2", "text": "Украинският лидер се стреми колкото може по-бързо да проведе преговорите в нормандския формат с руския президент Владимир Путин, пише Der Spiegel. \"Темпът на Зеленски\" обаче не одобряват не само в Москва, но и в самия Киев, отбелязва немското издание. След  , украинският президент Владимир Зеленски се стреми да проведе преговори в нормандския формат с ръководителя на Кремъл Владимир Путин и то възможно най-скоро, пише немското издание Der Spiegel. Онзи ден обаче Москва   и по този начин   украинския лидер, отбелязва авторът на статията Кристиан Аш.     Зеленски   и настоява за провеждане на разговори този месец. Кремъл даде да се разбере, че най-ранно Русия възнамерява да участва в срещата на   през октомври, съобщава журналистът на Der Spiegel. Президентът на Украйна предложи нова размяна на пленници, продължава Аш. И по този въпрос Москва  . Според прессекретаря на президента на Руската федерация Дмитрий Песков такъв обмен ще изисква  . Авторът на статията обаче подчертава, че   не одобряват не само в Москва, но и в самия Киев. , обяснява журналистът на немското издание. В същото време, според Аш, Украйна вече   за размяната на пленници през септември, докато Русия трябваше да направи само  . Освен това украинският лидер трябва да разбере, че преговорите за Донбас в нормандския формат са   от размяната на пленници, посочва авторът. „ , заключава журналистът на Der Spiegel.    ", "date": "2019.09.18", "title": "Темпът на Зеленски по въпроса за Донбас не устройва Москва и наплаши Киев"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/399893-18-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "96 г. - След убийството на Домициан за римски император е определен Нерва - първият от Петимата добри императори.     1502 г. - Христофор Колумб достига бреговете на Коста Рика, при последната си, 4-та експедиция до Новия свят.   1759 г. - Канадската провинция Квебек окончателно попада под английски контрол.   1793 г. - Президентът Джордж Вашингтон прави първата копка на сградата на Конгреса на САЩ - Капитолия.   1810 г. - В Чили е формирано първото военно правителство на страната - начало на борбата за получаване на независимост от Испания.   1851 г. - Започва да излиза американският ежедневник Ню Йорк Таймс.   1885 г. - Съединението на България: Извършен е военен преврат, подкрепен от българския княз Александър I Батенберг. (нов стил)   1906 г. - Тайфун, придружен с цунами, стават причина за смъртта на около 10 000 души в Хонконг.   1910 г. - Съставено е тридесет и първото правителство на България, начело с Александър Малинов.   1922 г. - Унгария е приета в Обществото на народите.   1923 г. - Правителството на професор Александър Цанков иска и получава разрешение от Междусъюзническата военнотехническа комисия за свикване на 3000 наборници за потушаване на комунистическите бунтове.   1925 г. - Основан е град Аймореш в Бразилия.   1928 г. - За първи път е направен полет над Ламанша с автожира \"С-8\", пилотиран от конструктора Хуан де Ла Сиерва.   1934 г. - СССР е приет в Обществото на народите.   1961 г. - Генералният секретар на ООН Даг Хамаршелд загива в самолетна катастрофа над Конго.   1962 г. - Руанда, Бурунди и Ямайка са приети за членове на ООН.   1970 г. - Джими Хендрикс е намерен мъртъв в Лондон.   1973 г. - Двете Германии - ФРГ и ГДР са приети за членки на ООН.   1976 г. - В Пекин се състои погребалната церемония на лидера на Китай Мао Дзъдун.   1981 г. - Премахнато е смъртното наказание във Франция.   1998 г. - Създадена е неправителствената организация ICANN, която отговаря за поддържането на системата от домейни и IP-адреси в Интернет.   2008 г. - 40 Народно събрание на България приема Пражката декларация за европейската съвест и комунизма , която осъжда нацистките и комунистическите тоталитарни режими.   2008 г. - Американският рапър Snoop Dogg изнася концерт в Зимния дворец на културата  ", "date": "2019.09.18", "title": "18 септември, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/399887-%D0%BE%D1%82%D0%BA%D1%80%D0%B8%D1%85%D0%B0-%D0%BD%D0%B0%D0%B9-%D0%BC%D0%B0%D1%81%D0%B8%D0%B2%D0%BD%D0%B0%D1%82%D0%B0-%D0%BD%D0%B5%D1%83%D1%82%D1%80%D0%BE%D0%BD%D0%BD%D0%B0-%D0%B7%D0%B2%D0%B5%D0%B7%D0%B4%D0%B0-%D0%B2%D1%8A%D0%B2-%D0%B2%D1%81%D0%B5%D0%BB%D0%B5%D0%BD%D0%B0%D1%82%D0%B0", "text": "Екип от американски астрономи е идентифицирал най-масивната неутронна звезда, регистрирана някога. Според тяхното изследване, публикувано в списанието Nature Astronomy, звездата, кръстена като J0740 + 6620, е б ила открита на около 4600 светлинни години от Земята. Масата й е 2,14 пъти по-голяма от тази на Слънцето, но е концентрирана в сфера с диаметър около 25 километра. Тези измерения биха могли да дадат представа за това колко масивен и едновременно - компактен може да стане един обект, без да се превърне в черна дупка, според учените. Неутронните звезди се образуват, когато големи звезди избухнат и се сринат до малки сфери. Тези обекти са най-плътните звездни останки, които познаваме, след черните дупки. J0740 + 6620 е пулсар, специален вид неутронна звезда, който излъчва светлинни лъчи на радиация от своите магнитни полюси. Тъй като тези полюси са ориентирани към Земята, учените могат редовно да наблюдават звездата като космически „маяк\", въпреки огромното разстояние, което я отделя от нашата планета. Пулсарът има другарска звезда, за която учените смятат, че е бяло джудже, друг вид звезден остатък, който не е толкова плътен като неутронните звезди или черните дупки. Екипът от астрономи наблюдава тази бинарна система от 2014 до 2019 г., използвайки телескопа Green Bank в Западна Вирджиния (САЩ). Изследователите успяха да изчислят масата на пулсара поради взаимодействията му с неговия спътник - бяло джудже. Тъй като двата обекта обикалят около себе си, тяхната огромна гравитация деформира пространството около тях, което изкривява лъчевите импулси, излъчвани от J0740 + 6620. Светлината на пулсара пътува малко по-далеч в резултат на това изкривяване, което е феномен, наречен „Закъснение на Шапиро\", кръстен на астрофизика Ъруин Шапиро, който го описал за първи път през 1964г. Екипът използва това фино забавяне във времето, за да оцени масата на бялото джудже, което от своя страна им позволи да изчислят масата на пулсара, разкривайки, че J0740 + 6620 е най-голямата неутронна звезда, досега известна на учените.", "date": "2019.09.18", "title": "Откриха най-масивната неутронна звезда във Вселената"}
{"url": "http://www.classa.bg/%D1%81%D0%B2%D1%8F%D1%82/item/399888-%D1%81%D0%BD%D0%BE%D1%83%D0%B4%D1%8A%D0%BD-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0-%D0%B7%D0%B0-%D0%BE%D0%BF%D0%B0%D1%81%D0%BD%D0%BE%D1%81%D1%82%D1%82%D0%B0-%D0%BE%D1%82-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D0%BD%D0%B5-%D0%BD%D0%B0-whatsapp-%D0%B8-telegram", "text": "Използването на WhatsApp и Telegram излага на риск неприкосновеността на съдържанието, обменяно от държавни служители и представители на правителството, предупреждава Едуард Сноудън в скорошно интервю за France Inter.   \"Всяка от тези две програми е по-добра от SMS или некодиран телефон. Но ако сте премиер, използването на тези две системи е много рисковано. Ако някой в правителството използва WhatsApp, това е опасна грешка\", каза бившият изпълнител от Американската агенция за национална сигурност (НСА) и ЦРУ. Сноудън припомни, че WhatsApp принадлежи на Facebook, която той обвини, че премахва защитите на приложението „слой по слой\": „От Facebook обещават, че няма да слушат разговорите, защото са криптирани, но се опитват да го направят по съображения за национална сигурност \". Той също нарече WhatsApp и Telegram „програми за наблюдение\" и каза, че „никога не са служили на обществената безопасност\". Според него „става дума само за сила, влияние и как да променим хода на световните събития в посоката, желана от тези, които ръководят тези програми\". Именно поради тези причини, Сноудън съветва да не използваме WhatsApp и Telegram, освен ако няма алтернатива. Според него би било по-безопасно да се използват приложенията за незабавни съобщения Signal или Wire, които са достъпни безплатно.", "date": "2019.09.18", "title": "Сноудън предупреждава за опасността от използване на WhatsApp и Telegram"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399880-%D0%B3%D0%B0%D0%B2%D1%80%D0%B0-%D1%81-%D0%BB%D0%B8%D0%BB%D0%B8-%D0%B8%D0%B2%D0%B0%D0%BD%D0%BE%D0%B2%D0%B0", "text": "Няма сезон на роден музикален формат, в който примата на родната поп музика Лили Иванова да не бъде поне веднъж имитирана.   В последния сезон на \"Като две капки вода\" преди няколко месеца удобно в кожата на голямата певица се намести Милко Калайджиев.     И щеше да бъде допустимо, ако превъплъщението на фолкпевеца бе останало само в рамките на шоуто, но тъй като то излезе извън пределите му, вече спокойно можем да говорим за откровено неуважение към таланта на голямата певица.     Наскоро Милко Калайджиев отново се премени с руса перука, черна рокля и високи токчета, а причината бе покана от Димитър Рачков да участва в представлението му в Стара Загора.     Вместо с дежурните аплодисменти и одобрителни погледи обаче, проявата на фолкпевеца, който изпя един от емблематичните хитове на Лили Иванова - \"Стари мой приятелю\", бе изтълкувана като подигравка от голяма част от публиката в залата.   Нищо че след изпълнението на приятеля си, Димитър Рачков го поздрави подобаващо, някои зрители хвърлиха голяма доза отрицание!       Очаквано часове след това социалните мрежи прегряха от възмутителни коментари по адрес и на Милко Калайджиев, и на Димитър Рачков.", "date": "2019.09.18", "title": "Гавра с Лили Иванова"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399881-%D0%B3%D1%80%D0%B8%D1%88%D0%BE-%D1%81%D0%B5-%D0%BF%D0%BE%D0%BA%D0%B0%D0%B7%D0%B0-%D1%81-%D0%B1%D0%BB%D0%BE%D0%BD%D0%B4%D0%B8%D0%BD%D0%BA%D0%B0", "text": "Тенис звездата ни Григор Димитров предизвика вълна от коментари в социалните мрежи с последния си пост. Българинът се щракна със сърф в ръка със седемкратната шампионка Стефани Гилмор и се определи като неин фен. 31-годишната блондинка и Гришо изглеждаха видимо доволни един до друг, а някои фенове започнаха да се съмняват дали това няма да е новата любов на нашенеца.     \"Гореща двойка\", \"надявам се да ти е само приятелка\", \"само фен ли си й\" и \"толкова сте сладки заедно\" са част от коментарите под фотосите на Григор. От друга страна Гилмор също явно е фен на тениса, тъй като на профила й в Инстаграм има снимка не с друг, а с кумира на Григор - Роджър Федерер.", "date": "2019.09.18", "title": "Гришо се показа с блондинка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399882-%D0%B2%D0%B0%D0%BD%D0%B3%D0%B0-%D1%81%D1%8A%D1%81-%D0%B7%D0%BB%D0%BE%D0%B2%D0%B5%D1%89%D0%BE-%D0%BF%D1%80%D0%BE%D1%80%D0%BE%D1%87%D0%B5%D1%81%D1%82%D0%B2%D0%BE", "text": "Британските таблоиди редовно публикуват все нови и нови пророчества на Ванга. Конкуренция им правят и руските, в които тези дни се появи поредната серия предсказания, приписвани на Ванга. Ето част от тях. След Третата световна война, която ще бъде запалена покрай военния конфликт в Сирия, държавите на стария континент щели да спрат да съществуват. По този начин Ванга е предсказала изчезването на Европа от лицето на Земята. Световноизвестната гадателка пророкувала, че Китай ще стане световна сила. Тя предсказала и появата на нов вид въздушен транспорт. Според нея Русия ще има икономически проблеми, но руски владетел щял да спаси света. Ванга казала, че петролът ще бъде заменен с друг продукт и това ще омиротвори света. Някои от пророчествата й са толкова изумителни, че е изключително трудно човек да повярва, че наистина ще се случат.", "date": "2019.09.18", "title": "Ванга със зловещо пророчество"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399883-%D1%81%D0%B5%D0%BA%D1%81%D0%B8-%D0%B1%D1%8A%D0%BB%D0%B3%D0%B0%D1%80%D0%BA%D0%B0-%D0%BF%D0%BE%D0%BB%D1%83%D0%B4%D1%8F%D0%B2%D0%B0-%D0%BC%D1%8A%D0%B6%D0%B5%D1%82%D0%B5", "text": "  Една от най-красивите български спортистки - Юлия Стаматова, не спира да радва мъжкото око. Тенисистката публикува поредната порция провокативни снимки в социалната мрежа, приковавайки вниманието.   Бившата приятелка на една от звездите на Лудогорец - Абел Анисе, която в момента е без гадже, е доста активна в социалните мрежи. Там тя се радва на сериозен интерес и комплименти от феновете, които постоянно коментират снимките й, показвайки колко много й се радват.  Преди дни Стаматова беше на излет из Витоша, където с кеф се разходи няколко километра, любувайки се на красивата ни природа. Юлия публикува кадри и от това си приключение:                      ", "date": "2019.09.18", "title": "Секси българка полудява мъжете"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399884-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-18-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "Очакват ви светли промени в живота, но спокойствие от този ден не чакайте. Необходимо е внимание при работа с документи. Възможни са скрити капани, затова се опитайте да ги намерите преди колегите. Лечението на хронични заболявания, ще бъде ефективно. Особено ако използвате доказани методи. Може да решите стари проблеми, който отдавна ви тежат. Не разчитайте на големи печалби, задоволявайте се с това което заработвате. Неприятна ситуация, е възможна на работното място. Ако обърнете внимание на незначителните проблеми, ще постигнете заветните си цели. След бурята в семейството, чакайте затишие. Възможни са пререкания с колеги. Въпреки, че много от тях, напротив, ще се държат с вас отстъпчиво и внимателно. Дяволът не е толкова черен, чували ли сте тази фраза? Така че, не е необходимо да устройвате драма, там където такава не може да съществува. В любовта, може не само да признаете чувствата си на любимия човек, но също така и да направите дългоочаквано предложение.   Може многократно да чуете критики от страна на шефа. Е, и какво страшно има в това? Главното е, да го гледате в очите и да не го прекъсвате. Ако даде конструктивни предложения, ще трябва активно да ги реализирате в работата. Трябва да сте по-предпазливи, по пътя и в битовата сфера. Възможни са проблеми, които значително да променят хода на текущите събития. Дори няма да разберете, как нещата ще тръгнат в различна посока. Финансова печалба, може да дойде от най-неочаквана страна. В любовта, не трябва да правите планове за бъдещето. Всички те, ще се провалят поради собствената ви неувереност във вашите възможности. Днес, е възможно да направите успешна покупка. Само не се опитвайте, да вършите всичко наведнъж, иначе грешките ще бъдат много тежки. В областта на любовта, ще трябва да вземете решение за себе си и избраника. Но бъдете емоционално сдържани и разсъждавайте спокойно. Ако планирате пътуване, то ще бъде незабравимо. Възможен е успех в различни области на знанието. Ако имате опит, споделете го с колеги. В никакъв случай не трябва да мързелувате, а да действате със сила и ентусиазъм. Физическата ви активност, може да не бъде на нужното ниво. Особено, ако не се чувствате добре по отношение на здравето. Пазете се от настинки. Очакват ви академични постижения, професионално развитие и много нова информация. Ако сте упорити, ще се справите успешно с изпитите, които ще ви предостави съдбата. Има шанс да си намерите работа, която в бъдеще ще донесе много перспективи. Семейните, трябва да изключат егоизма и да станат по-меки в общуването с близките.   Трябва да бъдете по-амбициозни, ако въпросът касае нова позиция. Никой няма да ви съди, само ще увеличите авторитета си милион пъти. От опасни моменти, свързани със закона, ще ви избави близък приятел. Но ако продължите да се държите грубо и действате необмислено, ще имате проблеми. Между другото и финансови. Може спокойно да смените професията си и да преминете от думи към действия, вместо да чакате подходящото време. В противен случай, ще останете без изгодни предложения и финансови ползи. Не спорете с тези, които са по-възрастни и по-мъдри от вас. Вечерта, ще трябва да се грижите за близките си, повече, отколкото за себе си. Но това е благородна кауза. Не преувеличавайте проблемите, които може да решите без външна намеса. По принцип те, ще са от личен характер, което може да доведе до конфликт с избраника. Ако се чувствате морално уморени, по-добре си починете. Желателно е, далеч от дома, сред природата или на вилата. Вечерта, е възможна среща със стар приятел.   Може да прибегнете до авантюри и рискове, за да се постигнете успех. Колкото и да е странно, това ще е единственият начин да се докажете в живота. Успешно ще се развиват сделки, преговори и кореспонденция в интернет. Вечерта е по-добре да прекарате у дома със семейството. Особено, ако имате битови проблеми и неотложни ремонти, които отдавна ви напрягат.", "date": "2019.09.18", "title": "Дневен хороскоп 18 септември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/399885-%D0%BA%D0%B0%D0%BA%D0%B2%D0%BE-%D0%BC%D0%B8-%D1%80%D0%B0%D0%B7%D0%BA%D0%B0%D0%B7%D0%B0-%D0%B5%D0%B4%D0%B8%D0%BD-%D0%B3%D0%B5%D1%80%D0%BC%D0%B0%D0%BD%D0%B5%D1%86-%D0%B2-%D0%BA%D1%80%D0%B0%D0%BD%D0%B5%D0%B2%D0%BE", "text": "Германецът Андреас Позур смята да се засели в България. Не само заради ниските разходи за живот. Пред ДВ той разказва какво го е накарало да се насочи към България – и какво му липсва в страната.         Преди 28 години тук, в Кранево, се запознах с жена си по време на една кратка почивка в \"Албена\", когато се готвех за изпити в Германия. Както се разхождах по плажа, срещнах жената на своя живот.  Аз съм природолечител, специалист в областта на древната наука за здраве Аюрведа. Обучавах се по Аюрведа-медицина в Индия, където живях 9 години. После в продължение на 20 години имах кабинет за лечение по методите на Аюрведа в Инголщад. Тази година навърших 60 и си зададох класическия въпрос \"Има ли живот извън работата?\", макар че иначе ужасно обичам това, което правя.      Но да работиш по 60 часа седмично в продължение на 20 години! Реших, че ми стига. Разбира се, можех да намаля натоварването, но тогава пък нямаше да ми стигат парите, защото с моята професия в Бавария не се печели толкова много. Не само поради това. Тук природата е много красива, хората са страшно мили, пък и жена ми изпитваше носталгия по България. Тя има по-различно отношение към родината си от мен. Аз много съм обикалял по света и не смятам, че родината непременно е онова място, което е отбелязано в паспорта ми. И сега си казах: Защо пък не, нека да отидем да живеем в нейната родина. Не е лесно… Едно предимство веднага се набива в очи: съвсем различно ниво на разходите. Грубо казано, тук можеш да живееш два пъти по-евтино, отколкото в Германия. При това говоря за крайбрежието, което е туристическа дестинация. Ако решиш да се заселиш във вътрешността на страната, тогава става още по-изгодно. Но не са само парите. Аз и в някое село в Източна Германия бих могъл да живея по-евтино, отколкото в Бавария. Просто България е много хубава страна. Но на никого не бих препоръчал да се заселва в България само защото разходите тук са по-ниски.  Да. Защото ако не познаваш страната, ако не познаваш манталитета - да не говорим пък за езика, който си е допълнителна трудност - трябва сериозно да се замислиш дали да се заселваш тук. На онзи, който се интересува, бих препоръчал най-напред да дойде за една по-дълга отпуска в България, за да се ориентира. Тук се запознах с неколцина германци, пристигнали доста наивно - без да знаят езика, без да познават манталитета и страната, които са си представяли, че като сложат 2 евро на масата - и всички ще паднат в краката им. А то не е съвсем така… Тук нещата бързо се променят. Недвижимите имоти, например, през последните 10 години рязко поскъпнаха. Вярно, че все още са много по-евтини, отколкото в Германия, но ръстът е факт. Освен това, ако не познаваш тукашните нрави и тръгнеш да си купуваш недвижим имот с помощта на някой съмнителен посредник или някой така наречен \"съветник\" за чужденци, можеш ужасно да си изпатиш. Е, може да имаш и късмет, разбира се. За мен главният недостатък е свързан пак с нравите: тукашната бюрокрация. Аз десетилетия наред ругая германската бюрокрация, но сега вече горещо я обичам, понеже опознах българската. Тук всичко трае ужасно дълго, винаги ти трябват връзки, трябва да познаваш разни хора. Без връзки, без роднини, без приятели всичко тук е ужасно тегаво. Другият вариант е да го компенсираш с пари, но както казах - две евро не стигат. Тук с пари можеш да уредиш почти всичко. Но само със сериозни пари. Това e трудна работа. Жена ми гледа много телевизия, но никак не е лесно да намериш телевизионен канал, който не обслужва определени интереси. Същото е положението и с вестниците. За съжаление тук е възникнал нещо като монопол, медиите се намират в ръцете на хора, които преследват свои собствени интереси, ако трябва да се изразя съвсем предпазливо. В България ми липсва и още нещо. У много хора сякаш го няма съзнанието, че могат да упражняват влияние, за да променят нещата. Явно трябва повече време. В Германия това съзнание беше много силно, напоследък обаче отслабва. А тук тепърва и бавно възниква. Говоря за осъзнаването на демокрацията: че аз, със своя глас и със своите действия, мога да упражнявам влияние. Вярно, не голямо, но все пак мога да направя нещо. Това тук още го няма, но веднага трябва да кажа, че хората си имат съвсем други проблеми, в сравнение с германците. Всекидневието не е леко: трябват пари, за да имаш покрив над главата си и да си напазаруваш храна. Цените тук растат и нещата не са толкова лесни. А когато човек трябва да се грижи за оцеляването, изглежда малко като излишен лукс да се грижиш за дългосрочните обществени или екологически проблеми. Независимо от това раздвижване има. Ами когато преди години съм поставял въпроса за доброволчески дейности например, моите български приятели ме гледаха с недоумение. Междувременно обаче нещата се промениха, особено в екологическата сфера. Виждам вече хора, които тук, по плажовете си събират боклука. Аз съм пушач и всеки ден на плажа събирам поне десет пъти повече угарки от своите собствени. Част от хората ме гледат доста неразбиращо и аз обикновено им казвам: \"Хора, какво става? Ето го пепелника, прикрепен е към чадъра ви. С удоволствие ще ви разясня концепцията за пепелника, ама си мисля, че и сами можете да се досетите.\" Защо не го правят? Защо си хвърлят найлоновите торбички където им падне? В България вече има добра система за сметопреработване. Е, разделянето на боклука все още звучи като чуждица, но то и в Германия се водят дискусии дали в крайна сметка разделянето на боклука носи някаква полза, освен човек да има чиста съвест. Та с две думи: липсва ми малко гражданското чувство, съзнанието, че можеш да поемеш отговорност за другите. А не просто да чакаш някой голям човек, някой политик или олигарх да оправи нещата. Тази тенденция я има вече навсякъде, дори в Германия: хората вярват, че проблемите могат лесно да бъдат решени. Тези проблеми обаче са толкова комплексни, че няма бързи решения. Сещам се за един афоризъм: Всеки сложен проблем има лесно решение - и то винаги е погрешно. Това е важният урок за тази страна: комплексните проблеми се нуждаят от комплексни отговори, които при демокрацията възникват бавно. Трябва повече време.    ", "date": "2019.09.18", "title": "Какво ми разказа един германец в Кранево"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/399886-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D0%B5%D0%B2%D0%BC%D0%B5%D0%BD%D0%B8%D0%B9,-%D0%B5%D0%BF%D0%B8%D1%81%D0%BA%D0%BE%D0%BF-%D0%B3%D0%BE%D1%80%D1%82%D0%B8%D0%BD%D1%81%D0%BA%D0%B8,-%D1%87%D1%83%D0%B4%D0%BE%D1%82%D0%B2%D0%BE%D1%80%D0%B5%D1%86", "text": "  Св. Евмений, епископ Гортински, живял в седмия век. От млади години почувствал влечение към монашеския живот. Зажаднял за духовни подвизи, той раздал цялото си имущество на бедните и се отдалечил в манастир. Нежната му душа се откликвала на всички нещастия на ближните. Бил баща на сираци, опора на бедни и слаби, утеха на скърбящи, целител на страдащи.     Главните му добродетели били състраданието и смиреномъдрието. Бил проникнат от истинско миролюбие. Следвал в живота си заветите за любов и всеопрощение. Прославил се и с дар на чудотворство. Заради мъдростта и благочестието си бил поставен за епископ на Гортин – град на остров Крит. В негово време светата Църква била вълнувана от нечестивата ерес, наречена монотелитство. Еретиците монотелители учели, че Богочовекът Господ Иисус имал само божеска, но не и човешка воля. Верен пастир на Христовото стадо, светителят Евмений се стремял да запази мира в Църквата. Твърд противник на ереста, той употребил много усилия отечески да убеди еретиците да се откажат от лъжеучението си и да се върнат в лоното на Църквата. Враговете му го наклеветили пред властта. Бил заточен в Тиваидската пустиня, гдето и починал. Тялото му било пренесено в Гортин и там погребано с чест.", "date": "2019.09.18", "title": "Св. преподобни Евмений, епископ Гортински, Чудотворец"}
