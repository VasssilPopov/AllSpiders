{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/382464-%D0%B3%D0%B0%D0%B7%D0%BF%D1%80%D0%BE%D0%BC-%D0%BF%D0%BE%D0%B4%D0%BF%D0%B8%D1%81%D0%B0-%D0%B7%D0%B0-%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA", "text": "Газпром\" подписа с Турция протокол за сухопътния участък на транзитната линия на газопровода „Турски поток\" за доставка на руски газ за Европа, съобщи БНР. В съобщението на руската компания за подписаните в събота в Санкт Петербург документи се посочва, че „Газпром\" и турската компания „Боташ\" са сключили споразумение за основните условия и параметри на строителството на този участък. Не се споменава маршрутът на сухопътния участък. Първоначалните планове на „Газпром\" бяха той да отива от Турция в Гърция, но от известно време не се споменава точна крайна крайната дестинация, а се посочва „до границата на Турция със съседни страни\". Подписването на документите позволява да се премине към практическо изпълнение на проекта. Строителството на сухопътния участък на газопровода ще се извършва от съвместната проектна компания TurkAkim Gaz Tasima A.S., която ще бъде създадена на паритетна база, посочва „Газпром\". Компанията започна строителството на морския участък на газопровода „Турски поток\" през май 2017 г., като неотдавна бе съобщено, че е приключило изграждането на дълбоководната част в Черно море на първата тръба с капацитет 15,75 млрд. куб. м газ годишно. Тя е предназначена да доставя газ за турския пазар. Планираната втора тръба със същия капацитет е за пазарите в Южна и Югоизточна Европа. Руската компания съобщи още, че между „Газпром\" и „Боташ\" са подписани документи за извънсъдебно споразумение по арбитражния спор, свързан с условията за доставка на руски газ в Турция. Турският президент Реджеп Ердоган съобщи в събота, че е договорена отстъпка от 10,25% за доставения газ през 2015-2016 г., която означавало, че на Турция трябва да бъдат върнати $1 млрд., платени за руски газ.", "date": "2018.05.28", "title": "Газпром подписа за Турски поток"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382465-%D1%82%D1%8A%D1%80%D0%BA%D0%B0%D1%87%D0%B8-%D0%BD%D0%B0-%D1%81%D0%B8%D0%BB%D0%BD%D0%B8-%D1%83%D1%81%D0%B5%D1%89%D0%B0%D0%BD%D0%B8%D1%8F", "text": "Вървя по тесен тротоар, насреща ми – мечтател на средна възраст, в дочени дрехи и каска – работник от строеж. Мечтае в крачка, прехапал език, премрежил очи. Със стотинка търка талон толкова отнесено, че за малко да отнесе и мен. Отскачам настрани, изобщо не ме вижда. Пред себе си вижда печалба от милион, лъскави жени и коли, синя лагуна и палми на Малдивите. Но стълбът до мен как да отскочи? Срещат се челно мечтател и бетон. Каска чатка, кратка схватка, дълга ругатня... После търкането продължава с нова ярост – зомби-танц на човек с талон, мечтател в транс. Трансът, обхванал нацията, трансът Национална лотария. Национална идея нямаме, но пък си имаме Национална лотария. Лотария – България. Преди десетина години попаднах в салон за бинго. Вкара ме един познат с думите: „Виждал ли си дивото куче бинго?\". Часът десет сутринта, а залата – пълна. Около масите седяха чиновник и клошар, бачкатор и костюмар, домакиня по пеньоар и нощна балерина от бар. Циганка с метла в елек на „Чистотата\", униформена контрольорка от транспорта, белокоса пенсионерка, до нея – пълна лелка. Млади безделници, стари мошеници, почтени граждани на средна възраст... Поетът би рекъл: „И всякоя възраст, класа, раса, пол, занятие взимаха участие в това предприятие\"... Играчите, сбутани нагъсто, рамо до рамо, крило до крило, гледаха втренчено талоните в ръцете си, а един напевен глас, като в сеанс на Кашпировски (имаше и такъв телевизионен психотерапевт), им редеше числа: „Единайсет, осемнайсет, нанайсет...\". И докарваше хората до транс – бинго-транс. Днес на залата има катинар, бингото е история, замени го талонът от Националната лотария. За нея зала не е нужна – страната ни, по европейски доходи взела-дала, цялата е зала. България стана игрален салон, пълен с мечтатели – търка баба, търка внуче, търка стар и млад. Зомби-търкачи на силни усещания. Казват, че в резултат на всенародното търкане неимоверно се повишило нивото на фините прахови частици във въздуха. Талонът е достъпен навсякъде – до вестника в лавката, до шоколада в будката. Има го в супера и в кафенето, край шосето, в планината и на морето, в бензино- и в пощенската станция. Талоните са до училището и до гишето с пенсиите – така монетите за закуски и пенсионерските левчета влизат право в джоба на хазартните босове... От малкия екран предупреждават възрастните хора и по-младите наивници да не си хвърлят парите от балкона на телефонни измамници. А от същия екран телевизионни измамници, всяка вечер в най-гледаното време, ни зоват да си хвърляме парите на вятъра, наречен Национална лотария. С какво телевизионните измамници са по-морални от телефонните? С какво актьорът – рекламно лице на лотарията, е по-честен от ало-мошеника? Само с това, че е завършил театрална академия и има роли в театъра и киното? А ролята му в националната измама? Точно той, с таланта си, е подправката – зрънцето бахар, която прави шашмата да изглежда по-достоверна за наивниците. Сега същото това бахарено захарче се вгорчило от намерението да се забрани рекламата на лотарийните измами. И реди жални думи от екрана, че се отнемали мечтите на хората. Представяте ли си в такава роля някой истински актьор? Дъстин Хофман да рекламира ротативки? А Робърт де Ниро – покер? Ал Пачино – „Блек Джек\"? А нашето бахарено захарче толкова си харесва ролята и хонорара за нея, че искрено плаче да не му я отнемат. Жална гледка. Няма да го гледам – нито на малкия, нито на големия екран. Също и в театъра. За мен този актьор се изтърка като празен лотариен талон. А за вас? Михаил Вешим", "date": "2018.05.28", "title": "Търкачи на силни усещания"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382466-%D0%BF%D1%8A%D1%82%D1%83%D0%B2%D0%B0%D0%B9-%D1%85%D0%B8%D1%82%D1%80%D0%BE", "text": "Случвало ли ви се е да направите справка за цената на самолетните билети за някое предпочитано място пет месеца преди планираното пътуване и да установите, че дори нискотарифните авиокомпании, чиито билети трябва да са евтини, всъщност возят значително по-скъпо от очакваното. Не бързайте да се разочаровате. „Лоу кост\" полетите все още ги има и дори не са поскъпнали като цяло. Увеличението е в пиковите периоди заради големия наплив, а това поведение на авиокомпаниите се нарича skimming, или „обиране на каймака\". И въпреки че дори бюджетните авиопревозвачи вдигат цените, техните билети остават в пъти по-евтини от тези на традиционните компании. Ако обаче искате да сте сигурни, че получавате най-добрата сделка, добре е да имате предвид следните 6 правила: 1. Ако не пътувате за конкретно събитие, билетите извън традиционния туристически сезон са по-евтини. Регионални празници, сезони на намаленията в търговските центрове, както и очакването за добро време са все фактори, които покачват цената. Например от юни до втората седмица на септември полетите от и до Англия са двойно по-скъпи в сравнение с тези извън сезона. Причината за това лесно може да се обясни с доброто време и дългия ден, който прави Острова особено привлекателен за посeщения именно в това време на годината. 2. Двупосочен билет или два еднопосочни. Невинаги, но се случва двупосочният билет да струва по-скъпо, отколкото покупката на два еднопосочни за същите дати, от една и съща авиокомпания, съветва сайтът skyscanner.com. Дори и това да не се потвърди във вашия случай, проверката отнема секунди и ако трикът проработи, със сигурност ще останете много удовлетворени. 3. Правете базови резервации и ъпгрейдвайте впоследствие. Приоритетно настаняване, избор на седалка, допълнителен багаж, гъвкаво чекиране и възможност за промяна на датата на полета. Всички тези и още много други опции оскъпяват базовата резервация на билет, без да е сигурно дали ще са необходими. Авиокомпаниите обаче винаги дават възможност да доплатите за която и да е от изброените услуги, което излиза по-евтино от пакетното поръчване на всички, което се предлага при първоначалната резервация. 4. Възползвайте се от клубните карти. Всеки превозвач търси начин да задържи клиентите си за по-дълго. Затова и се правят отстъпки за лоялните клиенти. При нискотарифните линии може да се закупи правото всички следващи полети да се ползват с известна отбивка спрямо общоизвестните цени. При транзиционните превозвачи клиентите могат да ползват дори кредитни карти, издавани от превозвачите, които носят още по-сериозно намаление. 5. Следете новините на авиокомпаниите. Няма нищо по-досадно от периодичен бюлетин, който никога не отваряме. Не така стоят нещата обаче по отношение на съобщенията от авиокомпаниите. Често те съдържат информация за отстъпки и намаления, които могат сериозно да облекчат нечий бюджет. 6. Резервирайте поне 7 седмици предварително. Ако билетът е бил купен поне 49 дни преди датата на полета, то е много вероятно цената да не зависи от пътническия интерес. Това е така, защото най-често пътниците резервират предварително местата си два месеца преди полет и едва тогава компаниите получават реална представа за това колко активни са поръчките.", "date": "2018.05.28", "title": "Пътувай хитро"}
{"url": "http://www.classa.bg/%D1%81%D0%B2%D1%8F%D1%82/item/382457-%D0%B7%D0%B0%D1%81%D1%82%D1%80%D0%B5%D0%BB%D1%8F%D1%85%D0%B0-%D0%B2-%D1%81%D0%B0%D1%89-%D0%BD%D0%B5%D0%B8%D0%B7%D0%B2%D0%B5%D1%81%D1%82%D0%BD%D0%BE-%D0%B6%D0%B8%D0%B2%D0%BE%D1%82%D0%BD%D0%BE,-%D0%BD%D0%B0%D0%BF%D0%B0%D0%B4%D0%B0%D0%BB%D0%BE-%D0%B4%D0%BE%D0%B1%D0%B8%D1%82%D1%8A%D0%BA%D0%B0", "text": "Властите в Монтана, САЩ, поръчаха ДНК тест, за да определят кое животно отговаря на създанието, застреляно в селски район на щата. Експертите са съгласни, че е \"подобно на вълк\", но отхвърлят, че е образец от този вид.   Според съобщенията, служители, отговарящи за дивата природа, се отзовали на призива на фермер, който твърди, че е застрелял вълк, нападал добитъка му на 16 май. Експертите анализирали снимките на животното и \"колективно се усъмнили\", че това е истински вълк.   \"Кучешките зъби са твърде кратки, предните крака, твърде малки, и съответните нокти, твърде дълги\", гласи изявление от Администрацията на паркове, диви животни и риби в Монтана (PVSPM).   След като снимките на създанието бяха споделени в мрежата, интернавтите бързо изразиха разнообразни преценки. Някои споменават за митичния chupacabra, докато други изключват тази възможност, защото \"се движел много на север\". И все пак, тъй като в социалните мрежи бързо се разпространиха множество странни твърдения за животното, PVSPM официално се намеси и призова обществеността да се изчакат резултатите от генетичните тестове, които ще бъдат готови през следващите седмици.", "date": "2018.05.28", "title": "Застреляха в САЩ неизвестно животно, нападало добитъка"}
{"url": "http://www.classa.bg/%D1%81%D0%B2%D1%8F%D1%82/item/382458-%D0%BC%D1%8A%D0%B6-%D0%BF%D0%BE%D1%80%D1%83%D0%B3%D0%B0-%D1%81%D1%8A%D1%81-%D1%81%D0%B2%D0%B0%D1%81%D1%82%D0%B8%D0%BA%D0%B8-%D0%BD%D0%B0%D0%B4-200-%D0%BD%D0%B0%D0%B4%D0%B3%D1%80%D0%BE%D0%B1%D0%BD%D0%B8-%D0%BF%D0%BB%D0%BE%D1%87%D0%B8-%D0%B2-%D1%81%D0%B0%D1%89", "text": "34-годишен мъж е бил арестуван в Илинойс, САЩ, по подозрение, че е поругал със свастики повече от 200 надгробни паметници в гробището. Инцидентът се случил в град Едуардсвил късно вечерта в петък, съобщава KSDK.   Според местната полиция, освен гробището Sunset Hills, няколко съседни резиденции и автомобили също се събудили в събота с нацистки символи, направени със спрей.   Марк Джонсън, надзирател на гробището, заяви, че за понеделник, по повод Деня на загиналите във войните, на гробищата е било планирано да се отдаде почит на повече от 1300 ветерани, които почиват там.", "date": "2018.05.28", "title": "Мъж поруга със свастики над 200 надгробни плочи в САЩ"}
{"url": "http://www.classa.bg/%D1%81%D0%B2%D1%8F%D1%82/item/382459-%D1%81%D1%8A%D0%B3%D0%BB%D0%B0%D1%81%D0%B8-%D1%81%D0%B5-%D0%BD%D0%B0-%D0%BF%D1%80%D0%BE%D1%89%D0%B0%D0%BB%D0%BD%D0%B0-%D1%86%D0%B5%D0%BB%D1%83%D0%B2%D0%BA%D0%B0-%D0%B8-%D1%81%D1%82%D0%B0%D0%BD%D0%B0-%D0%B6%D0%B5%D1%80%D1%82%D0%B2%D0%B0-%D0%BD%D0%B0-%D0%B1%D1%80%D1%83%D1%82%D0%B0%D0%BB%D0%BD%D0%BE-%D0%BE%D1%82%D0%BC%D1%8A%D1%89%D0%B5%D0%BD%D0%B8%D0%B5", "text": "Инцидентът се случил в неделя в Кианшан (провинция Анхуей, Китай) и бил заснет от минувачи, съобщава Daily Mail. Според свидетели младежът казал на приятелката си, че връзката им е приключила. След това, той се съгласил да целуне вече бившата си за сбогом, но младата жена захапала доскорошния си приятел на улицата и отказала да го пусне. Наложило се полицията да се намеси и да я напръска с лют пипер. След инцидента, мъжът се озовал в болница, въпреки че не е пострадал сериозно. Родителите на младата жена, са споделили, че преди това дъщеря им е получавала психиатрично лечение в продължение на 5 години, докато успее да се възстанови. Но наскоро психичното й здраве се влошило след измами при пазаруване онлайн.", "date": "2018.05.28", "title": "Съгласи се на прощална целувка и стана жертва на брутално отмъщение"}
{"url": "http://www.classa.bg/%D1%81%D0%B2%D1%8F%D1%82/item/382460-%D0%BA%D0%B0%D1%82%D0%B0%D1%80-%D0%B7%D0%B0%D0%B1%D1%80%D0%B0%D0%BD%D0%B8-%D0%BF%D1%80%D0%BE%D0%B4%D1%83%D0%BA%D1%82%D0%B8%D1%82%D0%B5-%D0%BD%D0%B0-%D0%B0%D1%80%D0%B0%D0%B1%D1%81%D0%BA%D0%B8%D1%82%D0%B5-%D1%81%D0%B8-%D0%BF%D1%80%D0%BE%D1%82%D0%B8%D0%B2%D0%BD%D0%B8%D1%86%D0%B8-%D1%81%D0%BB%D0%B5%D0%B4-%D0%B3%D0%BE%D0%B4%D0%B8%D0%BD%D0%B0-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8%D1%87%D0%B5%D1%81%D0%BA%D0%B0-%D0%BA%D1%80%D0%B8%D0%B7%D0%B0", "text": "Катар се отървава от продукти, които идват от съперничещи държави, участващи в продължение на почти една година в дипломатически спор с Доха. Стоките, внесени от Саудитска Арабия, Обединените арабски емирства, Бахрейн и Египет, са забранени. Министерството на икономиката препоръча на супермаркетите да премахнат внесените от тези четири страни стоки.   \"Продуктите с произход от блокираните държави, в резултат на блокажа не може да преминат на митническата територия на Съвета за сътрудничество в Персийския залив, трябва да се подложат на вносни проверки и на съответните митнически процедури\", заяви Службата на правителството на Катар в изявление, цитирано от АФП. Тази стъпка е предназначена да \"защитава безопасността на потребителите\".   Освен това правителството ще се опита да предотврати навлизането на саудитски продукти в Катар чрез трета държава. \"Катар осъществява своята търговска политика в съответствие с всичките си многостранни и двустранни споразумения\", заявиха властите. През юни миналата година, Саудитска Арабия, ОАЕ, Бахрейн и Египет наложиха търговско ембарго на Катар и прекъснаха връзки с държавата, което предизвика най-лошата дипломатическа криза в Персийския залив през последните години. Страните оправдаха мерките с твърдението, че Катар подкрепя и финансира терористични организации, нещо, което катарските власти отхвърлят.", "date": "2018.05.28", "title": "Катар забрани продуктите на арабските си противници след година дипломатическа криза"}
{"url": "http://www.classa.bg/%D1%81%D0%B2%D1%8F%D1%82/item/382461-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%BE%D1%81%D1%8A%D0%B6%D0%B4%D0%B0-%D0%B0%D0%BB%D0%B8%D0%B0%D0%BD%D1%81%D0%B0-%D0%BD%D0%B0-%D0%BA%D0%BE%D0%BB%D1%83%D0%BC%D0%B1%D0%B8%D1%8F-%D1%81-%D0%BD%D0%B0%D1%82%D0%BE", "text": "Правителството на Венецуела заяви своето категорично отхвърляне на изявлението на Колумбия, която официално ще влезе в Организацията на Северноатлантическия договор НАТО. След като колумбийският президент, Хуан Мануел Сантос, обяви, че ще отиде в Белгия през следващата седмица, за да финализира присъединяването на страната му като \"глобален партньор\" на НАТО, венецуелското външно министерство излезе с изявление, в което описва решението като \"представляващо заплаха за регионалния мир и стабилност. \" За администрацията на президента Николас Мадуро, Колумбия се поддава да се въведе в региона \"външен военен съюз с ядрен капацитет\", което по негово мнение застрашава \"историческото положение на Латинска Америка и Карибския басейн да заемат правилното отстояние от войнолюбивите политики и действия, извършвани от НАТО или всяка друга военна сила, за да наложи и гарантира хегемонията на определен политически и икономически модел.\" Поради тази причина, Каракас, призова Богота, да \"изпълни международните си задължения, произтичащи от подписването на споразумения с регионални организации като Съюза на южноамериканските нации (UNASUR) и Общността на латиноамериканските и карибските държави (CELAC), които осигуряват механизми за гарантиране на мира и мирно уреждане на споровете.\" Изявлението подчертава, че Колумбия е подписала разпоредбите на Договора от Тлателолко за забрана на ядреното оръжие в Латинска Америка и Карибския басейн, Декларацията от Хавана на CELAC, която провъзгласява Латинска Америка и Карибския басейн за зона на мир, Декларирането на Южна Америка като зона на мир и Мерките за изграждане на доверие и сигурност и одобрени от Южноамерикански съвет за отбрана на UNASUR. За Венецуела, сътрудничество на Колумбия с НАТО е извънрегионална заплаха, която може да \"сплаши народите на Латинска Америка и Карибския басейн \", изградили вече механизми за разрешаване на конфликти, в съгласие с публичното международно право.", "date": "2018.05.28", "title": "Венецуела осъжда алианса на Колумбия с НАТО"}
{"url": "http://www.classa.bg/%D1%81%D0%B2%D1%8F%D1%82/item/382462-%D0%BA%D0%B8%D0%BC-%D1%87%D0%B5%D0%BD-%D1%83%D0%BD-%D0%BE%D0%B1%D1%8F%D0%B2%D1%8F%D0%B2%D0%B0-%D1%81%D0%B2%D0%BE%D1%8F%D1%82%D0%B0-%D1%82%D0%B2%D1%8A%D1%80%D0%B4%D0%B0-%D0%B2%D0%BE%D0%BB%D1%8F-%D0%B4%D0%B0-%D1%81%D0%B5-%D1%81%D1%80%D0%B5%D1%89%D0%BD%D0%B5-%D1%81-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF", "text": "Лидерът на Северна Корея Ким Чен-ун, по време на срещата си с южнокорейския президент Муун Джае-ин, изрази \"твърда воля\" да проведе разговори с президента на САЩ Доналд Тръмп, съобщават държавните медии на Пхенян, цитиран от агенцията Yonhap.   \"Ким Чен-ун благодари на Муун Джае-ин за големите усилия, положени от него за провеждане срещата на върха между Северна Корея и Съединените щати, насрочена за 12 юни в Сингапур и изрази решимостта си да се проведат историческите разговори \", се казва в публикацията на севернокорейската агенция KCNA.   На второто си заседание, лидерите на двете Кореи се договориха също да се срещат често в бъдеще и да проведат преговори на високо равнище между двете страни на 1 юни. Южнокорейският президент на свой ред каза, че Ким очаква срещата на върха с Тръмп да сложи край на историята на конфронтацията.   Срещата на върха между Северна Корея и Съединените щати е обвита в несигурност поради неотдавнашните изявления на президента на САЩ, който в началото отмени срещата си с лидера на Северна Корея, но по-късно се коригира и обяви, че не изключва провеждането й.   Тази събота, Тръмп заяви, че разговорите със Северна Корея за срещата са \"много добри\".   \"Върви ни много добре от гледна точка на срещата на върха със Северна Корея. Движи се много добре. Така че ние обмисляме на 12 юни в Сингапур. Това не се е променило. Така че ще видим какво ще се случи\", каза Тръмп в Белия дом, цитиран от Ройтерс.", "date": "2018.05.28", "title": "Ким Чен-ун обявява своята \"твърда воля\" да се срещне с Доналд Тръмп"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382463-%D0%BF%D0%B8%D0%BE%D0%BD%D0%B5%D1%80-%D0%BD%D0%B0-%D0%BB%D1%83%D0%BA%D1%81%D0%BE%D0%B7%D0%BD%D0%B8%D1%82%D0%B5-%D0%BA%D0%BE%D0%B6%D0%B8", "text": "Кожарството е и занаят, и индустрия. А кожите може да са за ширпотреби, може и да са луксозни. Може да е странно, но в едно изостанало, предосвобожденско и почти егалитарно общество като българското е имало нужда и от луксозни кожи, и то от животински видове, които не се срещат по българските земи. Точно такъв кожар е габровецът Пенчо Сватов, който преди Освобождението изнася за Германия „народните\" зайчи, лисичи и овчи кожи, а внася кожи от норка, астрагани (новородени агнета от каракулска порода), рисове и какви ли не още чудати животни за „чорбаджийския пазар\". Пенчо Сватов е и героичен опълченец, който заради храбростта си в боевете на Шипка по време на Руско-турската освободителна война получава сребърна чаша от руския император Александър Втори. През 1876 г. в Габрово се ражда синът му Стефан Сватов. Той завършва прочутата Априловска гимназия и иска да продължи бащиния занаят. Идеята му е да завземе дефицитната ниша на луксозните кожи – защо просто да ги внасяме като готова продукция, вместо да си ги обработваме сами. Европейските производители на тази стока обаче пазят в тайна технологиите на обработка. И Стефан, както мнозина други български предприемачи от най-различни браншове по това време, заминава за Германия да изучи производството. Започва работа в Лайпциг, после в други немски градове, и усвоява целия цикъл – от обработка до боядисване на кожите. Не забравя и търговската страна – сравнява цени и обеми на продажби по магазини и пазари. Едва 20-годишен, Стефан прави прощъпалника си в международната търговия, като през 1896 г. внася сурови кожи от Италия. Търсенето у нас се оказва много добро и редица други български търговци тръгват по неговата пътека. Амбицията на Стефан Сватов обаче не е да бъде просто вносител, а производител на луксозни кожи. Но това вече не е занаятчийска работа, а фабрична. За фабрика обаче капиталите не му достигат. Затова се сдружава с русенските индустриалци Георги Мушанов и Петър Сиджаков и през 1911 г. тримата построяват в Габрово кожарска фабрика „Изгрев\". Основният капитал на дружеството е 50 000 лв., а първоначалният персонал – 20 работници. Фабриката е оборудвана с вносни машини и химикали, изградени са всички необходими за производството технологични отделения и складове. Стефан Сватов е едновременно технически ръководител, главен технолог в лабораторията и търговски директор. През 1912 г. фабриката вече използва водна електрическа енергия, а броят на работниците се увеличава на 70. Асортиментът от сурови кожи от чужбина включва мериноси, астрагани, полуастрагани, кожи от питомни зайци и др. Не след дълго във фабрика „Изгрев\" започват да се обработват и местни овчи кожи – за яки и други добавки към дрехите. Качеството и цените на продукцията на фабриката задоволяват напълно местния пазар и изместват вноса на готови луксозни кожи. Съвсем скоро, още по време на балканските войни, изделията на „Изгрев\" излизат и на външните пазари и са конкурентни на европейското производство. Стефан Сватов умира през 1938 г. в родното си Габрово. Веднага след смъртта му е учреден благотворителен фонд на негово име, а съпругата и дъщеря му изпълняват неговия завет да предоставят 100 000 лв. на градската библиотека. Според волята на дарителя лихвите от фонда се използват за набавяне на „индустриална, бояджийска, занаятчийска, кожухарска литература\".", "date": "2018.05.28", "title": "Пионер на луксозните кожи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/382456-%D1%81%D0%B2%D0%BE%D0%B1%D0%BE%D0%B4%D0%B0-%D1%82%D0%B0%D0%B7%D0%B8-%D0%BC%D1%80%D1%8A%D1%81%D0%BD%D0%B0-%D0%B4%D1%83%D0%BC%D0%B0", "text": "Винаги съм твърдял, че родната преса е най-свободна от възможните най-свободни световни медии! Тази седмица се сдобихме и с живо доказателство!   „Икономист” ни постави на 49-то място по свобода на словото” – радостно съобщава „МОНИТОР”. Най-после добра новина! Стига с тези лъжи и монупулации на „финансирани от престъпно забогатели с помощта на Иван Костов бизнесмени”, които „упорито тиражират проучването на „Репортери без граници”!   Ах тези майцепродавци и всякакви такива-онакива – добре че имаме освен независими медии, които да ги разобличават, и достойни народни представители – „Класацията на „Репортери без граници” е манипулативна, направена от НПО и аз не є вярвам”. Това заявява от парламентарната трибуна депутатът от ГЕРБ Тома Биков. И дава полезни препоръки: „Журналисти казали, че нямали свобода на словото – ми да излязат по телевизията и да кажат как ги притискат техните собственици! А не с анонимни интервюнца”! Изключително! Както би рекъл котаракът Бегемот – Аз съм възхитен!   А обединеният патриот г-н Павел Шопов допълва, че „Не отдава никакво внимание на тези класации на „Репортери без граници”, „Доктори през океани”, „Бели касти” и други подобни НПО-та, които не са нищо друго, освен палки за определени политики”! Самият председател на Комисията по култура и медии в парламента г-н Вежди Рашидов ни го казва в очите – „Наказателни дружини правят класациите за свободата на словото”.   За съжаление „СТАНДАРТ” явно не е внимавал много в картинката, защото съвсем не на място пуска информацията „Нападнаха разследващ журналист от Червен бряг”, но това е мизерна капчица катран в огромното буре медиен мед, в което с радост се плацикаме напоследък и научаваме абсолютно без цензура световните новини – ето, да вземем „БЪЛГАРИЯ ДНЕС”, за да се потопим в тайните на световното изкуство – „Холивуд без гащи в Кан”! Как ви се струва? Зоркото око на свободната българска преса наднича навсякъде!   Като си говорим за цензура, не може да не се сетим, че имаше и такава партия навремето, която сега се презарежда, а лидерът є г-н Бареков дори представлява както нас, така и високата българска журналистика в Брюксел. „МОНИТОР” е извадил достойни за високото интелектуално ниво на г-н евродепутата мисли, споделени от него в социалната мрежа: „Лъжат, мажат, като истински жалкари. От флагмана на фейк армадата Клуб Z, известен като Клозет, започнаха да бълват фалшиви новини, изсмукани от пръстите си.   Мобилизираха дори прасето – либераст 300 килограмовия грантаджия (…), охранен от соросоидните фашизоиди, да плюе и обижда лекцията ми пред студентите по информационни технологии”…   Само така! Блъскай, мама му стара!   И е пълна клевета, че медиите у нас са беззащитни и беззъби – я вижте какво става според „24 ЧАСА” по улиците на София – „ПИК протестира заради присъда”! Осъдили агенцията за клевета, но собственикът є, заедно със собствените си журналисти, излязъл пред сградата на Висшия съдебен съвет, за да защити свободата на словото – „Недялко Недялков казва, че Хасърбасанова (съдията по делото – б.м.) „няма да бъде забравена, да си знае”! А също и, че „е време съдиите да бъдат извадени на светло и да отговарят за постъпките си”.   Естествено, обединените патриоти отново бдят – и председателят на антикорупционната комисия заявява в защита на свободното българско слово, че „българският съдия не трябва да се крие зад независимостта си”… Ех, Свободо – колко мръсна дума си ни ти…", "date": "2018.05.28", "title": "Свобода - тази мръсна дума!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382452-%D0%B2%D1%8A%D0%BF%D1%80%D0%BE%D1%81%D0%B8%D1%82%D0%B5-%D0%B7%D0%B0-%D0%B1%D0%B5%D0%BB%D0%B5%D0%BD%D0%B5", "text": "  Днес това е гьол. Утре е проект. Вдругиден – черна дупка, а в края на седмицата – бъдеща атомна централа. Надали има друг проект в новата ни история, който да е оцветен с толкова много епитети. Да бяха само думите, да се усмихнеш, но то пък става дума за милиарди.   АЕЦ \"Белене\" погълна толкова много средства, че гьолът и железата, които не били \"краставици и домати\" по премиерския цитат на седмицата, приличат на една вечна игра на иде ми - дойде ми за сметка на всички нас.   Но пък е чудесен повод да си зададем следните въпроси:   Планира ли българската икономика да порасне толкова, че да са й необходими още ядрени електрически мощности?   Тоест, ще ни трябва ли тази енергия за нови производства, нови заводи, фабрики, работни места?   Ще се увеличава ли населението, за да консумира още повече електричество?   Ще има ли такава нужда у нашите съседи и колко атомни централи ще заработят в региона, докато ние евентуално построим „Белене”?   Какво ще се случи с тецовете през това време? Колко ще струва енергията, която те ще произвеждат?   Как подобни планове се вписват в реалността на оттегляне на чуждестранни инвеститори като ЧЕЗ и Е.ОН от българския пазар?   В крайна сметка, тези въпроси трябва да получат отговори, а не дали вечната дискусия дали обичаме или мразим Русия.   В крайна сметка така правят сериозните хора и политиците с визия. Макрон говори срещу някои аспекти на политиката на Русия, но в същото време през седмицата отиде и участва в икономическия форум в Санкт Петербург, където заяви, че отношения трябва да се подържат, защото това е в интерес на Франция. Това двулична политика на Европейския съюз ли е? Не. По-скоро е следване на френските интереси.   Нищо в този свят не трябва да се случва по принцип, защото подкрепяме или мразим някого. Така правят хората от миналото. Във време, в което двете Кореи започнаха да си говорят, няма причина да не разговаряме с когото и да било на този свят. Стига от това да произтича нещо добро за България, а не да се кланяме и коленичим сляпо пред един или друг.   Всичко останало са общи приказки в посока на луната. Каквито вероятно ще си говорят Борисов и Путин в края на месеца. Но за \"Белене\" наистина е нужна много повече информация. Защото несъществуващият проект и железата, които слънцето пече ли пече, ни излязоха прекалено солено.   И ако някой планира да го \"рестартира\" за пореден път просто, за да раздаде милиони комисионни на консултанти, това вече би било поредното затъване в гьола.  ", "date": "2018.05.28", "title": "Въпросите за Белене"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/382453-%D1%82%D0%BE%D0%BB%D0%BA%D0%BE%D0%B2%D0%B0-%D1%81%D0%B8-%D0%BC%D0%BE%D0%B3%D0%B0%D1%82", "text": "Да имаш любимо заведение е сред най-нормалните неща на света. Дали ще е кварталната кръчма, в която те посрещат местните кибици, дали ще е вървежен бар в центъра, в който не е добре да ходиш преди заплата, или просто някое скришно мазенце, където \"пускат\" приятели и купонът винаги е \"частно парти\" -това си е твоята територия.   Човек се привързва към тези места, говори с въодушевление за тях и търси причина редовно да се върне.  Въпреки че, нека си го признаем, в действителност любимите ни заведения може да не са нищо особено. Те са просто микс от подхождаща ти атмосфера, добро пиене и готини хора.   Но има едно нещо, което разваля за секунди цялата тази идилия – лошото обслужване.   С приятелката ми бяхме луди по едно прекрасно кафене в центъра на Пловдив. Всяко отскачане до града под тепетата беше придружено с навиране в мрачните, но шарени етажи на това място. Снимахме се, поръчвахме отново и отново, препоръчвахме го на приятели из Facebook и Instagram...   И този уикенд решихме да го посетим. Този път заведохме приятелска двойка, облъчена с историите за нашето любимо място до степен, в която искат или най-накрая да седнат там, или повече никога да не чуват за него.   Добрите стари закони на Мърфи обаче ни зашлевиха групово през лицата. Октоподът  \" лошо обслужване \"  беше пуснал пипалата си и до тук.    Трябваше да заподозрем нещо още в момента, в който с влизането видяхме само нови лица зад и около бара. Лица, на които не беше изписано въодушевление от факта, че имат нещо за вършене.   След като с благоволението на персонала разчистихме една табела \"RESERVE\" - от онези, които се ползват за какво ли не - от знак, че някой го мързи да почисти масата, до гонене на клиенти в случай, че \"приятелите или шефът дойдат\", седнахме. Последваха 20 минути чакане.   Накрая отидохме сами до бара - какво толкова, нали сме си свои. Там заварихме целия персонал в приготовления за това, което се оказа планирана фас-пауза. За нас се падна неудобството, че отлагаме почивката на барман и сервитьорки (изглежда нов групов ритуал за каляване на клиентелата).   Повторихме два пъти цялата поръчка, върнахме се на местата си и отново зачакахме. И чудото се случи – 20 минути по-късно и с една-единствена грешка в поръчката!   Годни за консумация бяха само нещата, които са били изсипани директно от бутилката. Всичко друго, направата на което е включвала глагола \"смесвам\", беше тотален вкусов провал.   По-добрият вариант е това да е било барманското отмъщение. По-лошият? Толкова да си могат.   Странно е как едно-единствено подобно преживяване може да срине добрите ти впечатления. Обслужването и нивото на персонала в крайна сметка се явяват основен фактор за това да си имаме любими места. Всички сме пазарували от някое място, в което ни посрещат като стари приятели, вместо да отидем другаде, където е по-евтино.   Истината е, че на много от работещите в тази сфера просто не им дреме. През барманския и сервитьорския занаят годишно минават хиляди млади българи. За някои това е първа работа, за други е поредна, за трети – вечна.   Нагласата \"това е само временна работа\" води до тотална незаинтересованост и в края на краищата до кофти продукт. Губим всички: и клиенти, и собственици, и самият персонал, който може само да си мечтае за добър бакшиш. Мързелът не е нещо, което трябва да се толерира.   Това е явление, което го има във всички останали професии. Нали знаете онзи виц \"като се знам какъв съм инженер, ме е страх да отида на лекар\". Не във всяка от тези професии обаче можеш за ден да отблъснеш десетки хора, които някой преди теб ден след ден се е старал да привлече на своя страна.   Вината често е и в собствениците. Когато собственикът на едно заведение залъгва персонала си със заплати на ръба на минималната и се води от принципа \"Те ще изкарат от бакшиши\", няма как да не губи клиенти. Оправданията за високи наеми и разходи не минават, особено когато мястото почти редовно е пълно с туристи, а цените са над средното за дадения град.   Кажи си, че си стиснат и толкова. Може дори да го напишеш в менюто, заедно с два реда извинение за това, което клиентите ще преживеят.   В моя случай се стигна дотам, че да се извинявам на разочарованите ни приятели, сякаш аз съм им приготвял кафето. Със сигурност няма да го препоръчам скоро на когото и да е, а не съм сигурен, че дори аз самият бих искал отново да стъпя там.", "date": "2018.05.28", "title": "Толкова си могат"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382454-%D0%BA%D0%BE%D0%BC%D0%B8%D1%81%D0%B8%D1%8F%D1%82%D0%B0-%D0%B7%D0%B0-%D0%BB%D0%B8%D1%87%D0%BD%D0%B8%D1%82%D0%B5-%D0%B4%D0%B0%D0%BD%D0%BD%D0%B8-%D0%BF%D1%8A%D1%80%D0%B2%D0%BE-%D1%89%D0%B5-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0,-%D0%B0-%D1%81%D0%BB%D0%B5%D0%B4-%D1%82%D0%BE%D0%B2%D0%B0-%D1%89%D0%B5-%D0%B3%D0%BB%D0%BE%D0%B1%D1%8F%D0%B2%D0%B0-%D0%B7%D0%B0%D1%80%D0%B0%D0%B4%D0%B8-gdpr", "text": "Комисията за защита на личните данни (КЗЛД) първо ще изпраща предупреждение на нарушителите на новия европейски регламент за личните данни GDPR, а едва след това ще следват санкции.   Това обясни Венцислав Караджов, председател на комисията и зам.-председател на Европейския комитет за защита на личните данни. Българският регулатор ще се стреми да помогне на бизнеса да спазва новите изисквания, за да се чувстват физическите лица по защитени.   \"В  противен случай за бизнеса ще  възникнат много финансови и други задължения и те в момента са в ситуация, в  която са изнудвани от външни консултантски фирми, за да могат да спазят изискванията“, коментира той пред БНР.   Караджов обясни, че българският потребител на интернет услуги ще има право на по-голям избор с влизането в сила на европейския регламент. Той даде пример с посещаването и четенето на безплатен интернет ежедневник. Ако на потребителят се поискат лични данни, за да влезе и да прочете новините там, той не е длъжен да ги предостави.   \"Новото на регламента казва: Фирмите, които изискват лични данни, тогава, когато тези лични данни не са изключително условие за предоставяне на услугата, да не възпрепятстват използването на услугата от гражданите на ЕС“, посочи той.   Като пример за изрично условие той даде сайтове със закупуване на стоки и услуги с кредитна карта - тогава информация трябва да се предостави.   Ако компаниите предупреждават, че потребителят ще спре да ползва част от нейните услуги, ако не даде съгласието  си с общите й условия, това влиза в противоречие с регламента, обясни Караджов. Той сравни това със заплашване.   Караджов коментира някои появили се практики за искане на съгласие за ползване на лични данни, без да е нужно това да се прави. Според него това идва от \"незнание и презастраховане\". Даде пример с посещанията при лекари.   \"Няма защо за едно записване по телефон за уговорен ден и час от физическо лице да се изисква то да дойде и да го направи на място, камо ли пък да се съберат лични данни от него. Става дума за определено физическо лице, което си дава двете имена и желае да се запише при определен лекар. Аз не виждам тук обработване на лични данни в такива обеми, които да навредят на  физическото лице, в случай, че то ги предостави на болницата“, коментира Караджов.", "date": "2018.05.28", "title": "Комисията за личните данни първо ще предупреждава, а след това ще глобява заради GDPR"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/382455-%D1%84%D0%B5%D0%B9%D1%81%D0%B1%D1%83%D0%BA-%D0%B8%D0%BB%D0%B8-%D0%BA%D0%B0%D0%BA-%D1%87%D0%B8%D1%82%D0%B0%D1%82%D0%B5%D0%BB%D0%B8%D1%82%D0%B5-%D1%81%D1%82%D0%B0%D0%BD%D0%B0%D1%85%D0%B0-%D0%BF%D0%B8%D1%81%D0%B0%D1%82%D0%B5%D0%BB%D0%B8,-%D0%BD%D0%BE-%D0%BD%D0%B5-%D1%81%D1%8A%D0%B2%D1%81%D0%B5%D0%BC", "text": "Американският писател футурист Алвин Тофлър обяснява масовата култура като вече отиваща си – явление, което предстои да прерасне в една масова индивидуализация. За Тофлър основна характеристика на потреблението спира да е масовостта, а индивидуалният избор и потребление – включително на културни продукти.    Според тази концепция масовата култура е етап и същевременно преход към една култура на “фрагментаризация” – на вкусовете, на избора на литература, начин на живот и др. Фейсбук предлага и двете – масови и индивидуални концепции и прочити. Ако двете визии – за масовата култура и за фрагментаризацията не могат да бъдат напълно отнесени към реалната ситуация днес, вероятно и двете съществуват като процеси и въздействат върху човека в зависимост от неговия собствен избор и културни интереси. Да, всичко е въпрос на съзнателен или несъзнателен избор. За новите поколения Фейсбук дори е вече старомоден – те масово ползват мрежи като Instragram и други. Всичко е толкова динамично, че утре този текст вече ще е старомоден, но днес…    Според медийния анализатор Роджър Фидлър, като печатна медия вестникът е трудно да бъде ориентиран към личността, но за съвременните медии това ще става все по-лесно. “Обратната връзка” – общуването между автор и читател вече е едновременна връзка. Участието на човека в съдържанието на медията се дължи на новите технологии, включително мощната дигитализация. Вече е факт един тайфун в словесната атомна електроцентрала на човечеството.   Масовата култура може да бъде приета и като начален етап в културния живот на личността. Ако човек първо стъпва на плочата на разпространявани масови културни кодове, след известен период той често сам си избира културен модел. Фрагментаризацията също е масово явление. И медиите играят роля в този процес.  Mасовата култура може да изиграе положителна роля при ориентиране в съществуващи социални модели и избирането на някои от тях, при индивидуализацията тези модели се подчертават. Личността избира определени продукти, определено поведение или демонстрира принадлежност към определена субкултура и така индивидуално участва в контекста на културата. Така са се оформили множество читателски общности – на научно-фатастична литературата; фентъзи и др.     В общества като френското или английското човек може да заяви себе си дори като бъде читател на определен вестник, макар че с навлизането на интернет тази тенденция избледнява. Фейсбук групите и т. нар. лайкове (тази отблъскваща, но „жива“ дума) все още  нямат чак такава роля, но са нещо подобно. Факт е обаче, че във Фейсбук или Туъитър и т. н., идентичност безспорно се гради чрез т.нар. постове (друга очарователна дума).   Субкултурата все пак не може да съществува без досег с масовата култура. Без “трамплин” човек няма как да се оттласне от масовата култура и да огради от нея онази зона, в която иска да разположи себе си. Субкултурата на практика е “парче”, културен резен от масовата култура, който в своята микроскопичност е по-близък до личността от целия поток и в някои случаи за личността е по-лесно и комфортно да изгради своя идентичност.   Фрагментаризацията не може да бъде начален етап – необходимо е първо човек да се ориентира в съществуващия културен контекст и да извлече порядък от това, което първоначално може да изглежда като хаос. Необходимо е да бъде първо „читател“, след което и – автор. Обратно на по-ранните схващания за масовата култура, в които човекът е определен като пасивен реципиент на културните съдържания, както пише Роджър Фидлър, масовите медии днес позволяват интерактивност, т. е. активното участие на зрителя в медийното съдържание. Мозес Наим, редактор на „Foreign Policy“, още преди години предвижда, че масовите мултимедийни сайтове като youtube.com се базират на участието и творчеството на отделния човек. Наим описва тези сайтове като нова медия, изградена от хората от едно огромно множество на глобално равнище.  Поради невъзможността телевизионната камера да обхваща много зони от реалността, обикновеният човек поема отразяването на реалността. Поради способите като камера, монтаж и избор на времето и пространството той твори и интерпретира тази реалност.   Фейсбук се превърна в тази платформа, в която читатели и автори непрекъснато разменят ролите си. Това е мястото, където можеш да твориш неограничено – разбира се, говорим за количество, а не за качество. Тук словото става много бързо конвертируемо – за отрицателно време една фраза на някого може да ангажира голяма част от мини общността на някого или от едно виртуално общество. Неминуемо, за добро или зло, все повече неологизми ще се раждат във Фейсбук. Механизмът на раждането на нови нарицателни или неологизми впрочем представлява силен интерес за изследователите. Обикновено някой го сътворява, но много често този някой бива забравен.   Чрез Фейсбук шансът на всеки да участва в потока от информация се увеличава. Участвайки, човек увеличава шанса си да бъде чут и забелязан.  Философът Валтер Бенямин още преди близо век отбелязва предпоставката, че: “Векове наред в писмеността нещата са стояли така, че на един малък брой пишещи са се падали хиляди пъти повече четящи”, и обяснява промяната: ”Към края на миналия век (XIX век – бел. ред.) в това положение настъпва промяна. С нарастващото разпространение на пресата, която поставя на разположение на читателите все нови политически, религиозни, научни, професионални и местни печатни органи, все по-голяма част от читателите – отначало случайно – попадат сред пишещите“.   Той добавя и следното: „…Започва се с това, че всекидневната преса открива за тях рубриката „Писма на читателите”, и днес положението е такова, че едва ли има европеец, участник в трудовия процес, които по принцип да не намери възможност да публикува някъде резултата от своя трудов опит, някое оплакване, репортаж или подобно. С това отликата между автор и публика е на път да загуби своя принципен характер“.   Философът Едгар Морен пише в своята книга „Духът на времето”, че творчеството, оригиналността, мисълта и масовата култура могат да се наблюдават интегрирани, защото отделния човек има нужда от оригинален продукт, за да го купи. Много културни факти навлизат в общественото пространство благодарение на масовото им разпространение. Поради трайното настаняване на масовата култура или поне на една култура, която се разпространява чрез масовите комуникации, днес е невъзможно тя да се отрича тотално. Това е и Фейсбук днес – книга за оплаквания, похвали. Изповедалня. Преизподня.    Масовата култура не ражда като краен резултат човекът-маса – за момента тази опасност е редуцирана. Същото можем да кажем и за Фейсбук. Поради индивидуалното съзнание на човека, дори и ако налице е един единствен поток от информация, има разнообразни ефекти сред количеството хора, приели съответния код на масовата култура.   Според биологията, ембрионалното развитие на човешкия зародиш дава представа за цялостната му исторически-биологична еволюция. Съществуването и развитието на днешния човек като културно същество също може да бъде образно оприличено на етапите на масовата култура. Днес човек се адаптира към масовата култура и в началото дори е обезличен от нея – както е било исторически при появата на масовата култура. На този етап той е по-скоро пасивен, отколкото избирателен „приемник” на културните кодове. Впоследствие той започва да се адаптира към масовата култура, но и да подхожда аналитично към нея, като усвоява универсални ценности, анализира я и я преработва. Същият етап е налице при по-късното развитие на масовата култура, когато тя генерира цивилизационни модели – на киното и телевизията, и е носител на универсални ценности, както пише Едгар Морен. Накрая, както масовата култура прераства в масова култура на индивидуализацията, то и на индивидуално ниво човекът в един момент стига до пресяване на културни масови модели и индивидуализирането им. В такъв случай, надежда има.   Читателите и пишещите ще останат, макар че безспорно – твърде често ще си разменят мястото. Но – авторът на фрагменти не е еквивалентен на човека на словото. Пишещият не е еквивалентен на писателя. И четящият все още не е читател. Как ще се разпределят тези роли в училищната пиеса, наречена съвремие?…", "date": "2018.05.28", "title": "Фейсбук или как читателите станаха писатели, но не съвсем"}
{"url": "http://www.classa.bg/%D1%81%D0%B2%D1%8F%D1%82/item/382448-%D0%BA%D0%B0%D0%BA-%D0%BE%D1%80%D0%B1%D0%B0%D0%BD-%D0%B7%D0%B0%D1%82%D1%8F%D0%B3%D0%B0-%D1%85%D0%B2%D0%B0%D1%82%D0%BA%D0%B0%D1%82%D0%B0-%D1%81%D0%B8-%D0%B2-%D1%83%D0%BD%D0%B3%D0%B0%D1%80%D0%B8%D1%8F", "text": "Доктор Розалия Горбе не е почитател на унгарския министър-председател Виктор Орбан, но разбира защо избирателите масово са подкрепили неговата дясна, антиимигрантска партия ФИДЕС дори в мултикултурния квартал на Будапеща, където тя работи.   Горбе, която е общопрактикуващ лекар, има над 1000 пациенти в 8-ми район на Будапеща, чийто популярен кмет Мате Кочиш сега ще ръководи парламентарната група на ФИДЕС, след като на изборите на 8 април спечели място в националното събрание.   “Хората обичат кмета, защото подобри района. А гласуват за ФИДЕС, защото ги защитава от мигрантите”, каза Горбе, намеквайки за разпространените сред народа страхове от масова имиграция, които Орбан успешно използваше в своята предизборна кампания, предава БТА.   Орбан, който е на власт от 2010 г., спечели трета поредна категорична победа миналия месец - резултат без аналог в посткомунистическа Унгария, осигурявайки си парламентарно мнозинство от две трети, което позволява на ФИДЕС да прокарва закони без подкрепата на други партии.   Броят на унгарците, гласували за ФИДЕС, се увеличи с над половин милион в сравнение с предишните избори през 2014 г. и достигна 2,8 милиона, благодарение на силната икономика, ниската безработица, повишаващите се заплати, понижаването на сметките за битови услуги и антимигрантската реторика, превърнала Орбан в страшилище за либералните европейци.   В 8-ми район, където арабите, африканците и азиатците са доста повече, отколкото на други места във все още предимно еднородната Унгария, атаките на Орбан срещу кандидатите за убежище и опитите на ЕС да ги настани също будят симпатии.   Орбан казва, че големият наплив на мигранти от 2015 г., предимно мюсюлмани, много от които бягащи от конфликти в Близкия изток, е заплаха за християнската цивилизация на Европа и отказва да приеме предложените от Брюксел мигрантски квоти.   В 8-ми район все още са пресни спомените за многобройните мигранти, които лагеруваха на намиращата се наблизо главна железопътна гара на Будапеща през лятото на 2015 г., въпреки че повечето впоследствие продължиха пътя си на запад към Австрия, Германия и по-нататък.   “Орбан дава (на избирателите) враг”, каза политологът Петер Толдеси, ключов участник в свалянето на комунизма през 1989 г. и после 16 години депутат, половината от които за ФИДЕС.   “Ако миграционната криза постепенно изчезне, той ще намери някакъв друг враг . . . който само той може да отблъсне. Той много умело използва страховете и стремежите на хората.” ВРЕМЕ НА ПОДЕМ   Но успехът на правителството в даването на нов тласък на унгарската икономика също е фактор, който помогна на ФИДЕС да увеличи подкрепата си в 8-ми район до 20 процента, превръщайки го от силно оспорвано място в крепост на управляващата партия.   “Ако пет пъти подред имаше избори, щях пет пъти да избера (приключващия мандата си кмет от ФИДЕС) Мате Кочиш”, каза уличната чистачка Мария Банки.   Банки каза, че по-рано рядко е гласувала и до миналата година никога за ФИДЕС. Четиридесетгодишната жителка на квартала каза, че по-рано едва свързвала двата края, докато не намерила сегашната си работа за общината преди четири години.   Попитана какво очаква сега от ФИДЕС, тя каза: “Подобрение. Честно казано, преди - по време на управлението на социалистите (от 2002 до 2010 г.), нямаше работа. Все не можех да намеря работа. Откакто дойде ФИДЕС, имам работа. Плащат ми… Това е добре.”   Подобно на много избиратели, тя смята мигрантите за заплаха за сигурността. “Орбан ни каза, че докато е на власт, няма да има имиграция”, заяви тя одобрително.   Според проучване, оповестено миналата седмица от информационния портал index.hu, избирателите на ФИДЕС казват, че подкрепят партията първо заради нейната икономическа политика и второ заради подхода й към мигрантите.   Анкетата показва, че избирателите не се тревожат особено от обвиненията на ЕС и опозицията, че правителството на Орбан подкопава свободата на съдебната система и на медиите и че насърчава форма на връзкарски капитализъм в Унгария.   Проверка на Ройтерс по-рано тази година установи, че някои от най-близките приятели и роднини на Орбан са използвали през последните години държавни и европейски фондове, за да се обогатяват.   Орбан и ФИДЕС отхвърлят обвиненията в корупция, но казват, че Унгария има нужда от нов, местен бизнес елит, за да компенсира влиянието на чуждестранния капитал.   Местният жител Кристиан Фулоп каза, че голяма част от критиките срещу Орбан са непонятни за много унгарци. “Това е нещо, което повечето хора въобще не могат да разберат. Хората са свикнали с крадливи политици . . . ФИДЕС поне връща част от мангизите. Заплатите се покачват, хората разбират това”, каза той.", "date": "2018.05.28", "title": "Как Орбан затяга хватката си в Унгария"}
{"url": "http://www.classa.bg/%D1%81%D0%B2%D1%8F%D1%82/item/382449-%D0%B2%D0%BE%D0%B9%D0%BD%D0%B0%D1%82%D0%B0-%D0%BD%D0%B0-%D1%88%D0%BF%D0%B8%D0%BE%D0%BD%D0%B8%D1%82%D0%B5-%D0%B2-%D1%81%D0%B8%D0%BB%D0%B8%D1%86%D0%B8%D0%B5%D0%B2%D0%B0%D1%82%D0%B0-%D0%B4%D0%BE%D0%BB%D0%B8%D0%BD%D0%B0", "text": "Когато момчетата от екипа по сигурността влизат в централата на една от най-известните технологични компании в Силициевата долина, никой не им обръща внимание. Работят в пълна тишина - така и трябва. В продължение на месеци преди намесата им, ръководството на технологичния гигант подозира, че се случва нещо незаконно в офисите им.   Изчезват файлове и документи, изтичат копия на интелектуална собственост, струваща милиони долари. Краде се не само тайна търговска информация, но и лични данни на служители и мениджъри.     Най-лошото е, че виновникът успява да прикрие следите си. Никой не знае самоличността на \"къртицата\", но за всички е ясно, че тя съществува. Ясно е и че хакерските атаки са въпрос на време, а не на евентуалност.   Докато редовите служители на компанията се занимават с всекидневните си задачи, специалистите по кибер-сигурност включват лаптопите си в мрежата и внимателно започват разследването си.   Пускат софтуер за засичане на вируси или зловреден код, но тя не откриват нищо. Проверяват сървърите за незаконен софтуер, отново без резултат. В крайна сметка, служителите от екипа пускат инструменти за наблюдение на мрежата, които засичат откъде трафикът на данни може да напуска сградата. Доста бързо екраните им се запълват с таблици и цифри - червени, жълти, зелени - които се движат нагоре-надолу като електрокардиограма или дигитален сеизмограф.   Един от пиковете сочи, че масивен обем от данни излиза през един конкретен компютър, който се намира в друго помещение на централата.   Данните обаче свидетелстват за още един притеснителен проблем. Компанията винаги е имала правило за свободен достъп на външни устройства. Всеки служител в централата има право да влезе, да свърже лаптопа или смартфона си в мрежата и да продължи с работата си, без да зависи от машините в самата компания.   Въпросният компютър, през който е засечен пробивът, не е регистриран в списъка с устройства, контролирани от IT-отдела. Екипът по сигурността решава да открие източника по метод от \"старата школа\": буквално проследяват кабела, който преминава от сървъра до компютъра.   Една по една, всички плочки в сървърното помещение са демонтирани. Конкретният мрежови кабел е открит и проследен в цялата бъркотия от жици, канали във вътрешността на стените, между жълтите и бели захранващи кабели, през лабиринта на офиса, докато най-после стигат до неговия край в малко сервизно помещение.   Оказва се, че вътре седи млада китайка с лаптоп.   Специалистите по сигурността претърсват личния й компютър и веднага намират над 30 вида зловреден софтуер, през който протича информация от сървърите към десетки компютри в Китай. Жената дори не е служител на технологичната компания. Наета е като стажантка, след като сама се свързва с офиса и моли да я вземат като помощник.   Проблемите не приключват дотук: въпреки че ръководството е твърдо убедено, че стажантката е присвоявала важни тайни, няма как да се докаже дали е извършвала индустриален шпионаж или просто самата тя е била обект на хакерска атака.   Компанията не желае да подава сигнал пред властите, вероятно за да избегне изтичането на информация за пробива към пресата - което ще се отрази и на пазарната й капитализация. Затова решава, че ще е по-безболезнено да се раздели мирно и тихо с китайската стажантка и да промени технологичния си правилник.   Шпиономанията е фикс-идея на Силициевата долина.    Служителите на компании като Twitter или SpaceX споделят анонимно, че имат подозрения за колеги-двойни агенти, които крадат корпоративни тайни, планове за нови технологии или цели сървъри с кодове, които репликират у дома. Главният изпълнителен директор на една от големите компании в Силициевата долина признава, че \"няма съмнения\" за наличието на руски и китайски агенти сред служителите му, но е невъзможно да знае кои са те или да докаже, че работят за чужди служби.   Хората, които управляват тези компании, пазят тайните си с удивителни мерки за сигурност. Наскоро стрелец се опита да проникне в централата на YouTube неуспешно заради високото ниво на обезопасяване на сградата. Мерките не целят защитата на хората, а на данните.   От изслушването на Марк Зукърбърг в Конгреса се разбра, че компании като Facebook и Google верoятно притежават повече информация за гражданите по света, отколкото която и да е национална разузнавателна агенция.   Някои хора в Силициевата долина вече подозират, че защитата на сървърите от външна намеса може да е предизвикало шпионите да се вмъкнат по старомодните начини - внедрявайки се като работници за големите технологични компании.   Защо Китай и Русия биха влагали милиарди долари в изследователски разработки, когато могат да накарат един оперативен работник да включи компютъра си в необезопасена мрежа и да канализира поток от чувствителни данни? Всичко това - на цената на един самолетен билет до Калифорния.   Няма по-добър начин да разбереш защитните слабости на Facebook, Twitter или YouTube, ако не инфилтрираш свой човек в самата компания, който да преглежда кодовете, да присъства на срещите или да проектира копия на системите, от които тя печели.   Опитите за кражба на конфиденциална информация от ковачницата за иновации на американската икономика датират от самото зараждане на Силициевата долина.   През 70-те и 80-те години шпиони от чужди държави постоянно се мъчат да откраднат (и често - успяват) плановете на компютърните чипове и инфраструктурните системи. През 90-те години основната им цел е аерокосмическата технология. През 80-те години ЦРУ публикува доклад, в който описва подробно опитите на СССР и Китай да вербуват инженери от Силициевата долина, за да придобият достъп до данни за микроелектрониката или софтуера, използвани от военните.   80-те години са особено напрегнати за шпионажа в техническата индустрия. Доклади на ЦРУ от този период показват, че са разкрити над 1000 разузнавачи или вербувани инженери, работещи за страни като Китай, Тайван, Израел, Полша, Южна Корея и преди всичко - СССР.   Един от най-шокиращите случаи е историята на Джеймс Харпър, осъден на доживотен затвор за продажбата на тайна ракетна технология на полското разузнаване.   Краят на Студената война и терористичните атаки на 11 септември 2001 г. насочват вниманието на нацията към нов, безпрецедентен по типа си глобален враг. Шпионажът сякаш остава в миналото. Военните технологии вече не включват само ракетите, но и ретуитвания, харесвания, гифове, криптовалути.   Никой не си е представял, че нечие чуждо разузнаване ще се занимава с бърборенето на обикновените американци или британци в Twitter.   След 2016 г. обаче се оказа, че собствениците на социални медии могат да бъдат по-мощни от производителите на ракети.   Мeждувременно, връзката между самото правителство и някои от най-големите компании става все по-твърда. Пентагонът работи с компании като Google и Amazon по общи облачни изчислителни системи, поръчва на технологичните гиганти да разработват инструменти с изкуствен интелект за военни цели. Би било напълно логично съвременните чужди разузнавателни служби да се опитват да достигнат до тези секретни данни.   Владимир Путин е напълно откровен, когато обяснява колко висок е залогът за високотехнологичното превъоръжаване. Китайският президент Си Дзинпин също инвестира милиарди долари в развитието на изкуствен интелект, съзнавайки, че който владее компютрите, ще владее света.   Северна Корея прави опити за AI-разработки от десетилетия чрез държавните агенции за технологични изследвания. Единственият начин да се вземе предимство в тази конкурентнaта среда, в която най-напредничавите проекти се намират в Силициевата долина, е да се открадне вече постигнатото.   В ранните години на Студената война има два начина да придобиеш информация за дадена компания. Първият вариант е да внедриш шпионин в Америка, което и преди, и сега не е съвсем лесна задача.   Вторият вариант е да вербуваш човек, който вече живее и работи на правилното място. Китайците обикновено притискат емигриралите сънародници по линия на национализма. Убеждават инженерите, че кражбата на данни е форма на дълбок интелектуален патриотизъм.   При съветските агенти ситуацията е много по-груба. Ако идеологическото убеждение не сработи, се преминава към физически заплахи, дори ултиматум за посегателство срещу роднини, останали в СССР.   Разбира се, никой не си прави илюзии, че в Силициевата долина работят само чужди агенти. Част от техническите персонал се отчита и пред ЦРУ, ФБР и Агенцията за национална сигурност.   Всички големи служби биха имали полза от вътрешна информация за работата на компании като Twitter, Apple, Google, Facebook, Microsoft или Amazon.   В края на 90-те години ЦРУ финансира свое собствено инвестиционно дружество в Менло Парк, наречен In-Q-Tel.  \"Q\" е препратка към Отдел Q от филмите за Джеймс Бонд, в който британското разузнаване произвежда невероятните си разработки като коли-амфибии и запалки-бомби...   Идеята е, че наливането на пари в технологични компании ще даде достъп на ЦРУ до проекти от потенциална полза за националното разузнаване. След спукването на dotcom-балона и атентатите от 11 септември обаче всичко приключва. Или не?   Връзките между службите за сигурност и Силициевата долина стават все по-крехки след всяко следващо осветяване. След изтичането на информация през Едуард Сноудън, Apple отказа да помогне на ФБР да отключи криптирания софтуер на телефона на терорист. Twitter и Facebook също блокират опитите на Агенцията за национална сигурност да се добере до лична информация за търсенията или навиците в социалните мрежи на конкретни лица.   При това положение - какъв по-лесен начин за разрешаване на проблема от вкарването на агент под прикритие?   Ако руската намеса в изборите в САЩ през 2016 г. е била достатъчно ефективна само чрез ботове и тролове, какво би се случило, ако се сдобият с достатъчно развити AI-технологии? Каква е гаранцията, че следващата цел на атака от външна страна няма да бъде спиране на електроснабдителната мрежа, предизвикване на криза на финансовите пазари или кражбата на огромни обеми лични данни?", "date": "2018.05.28", "title": "Войната на шпионите в Силициевата долина"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382450-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D0%BD%D0%B8%D0%BA%D0%B8%D1%82%D0%B0,-%D1%85%D0%B0%D0%BB%D0%BA%D0%B8%D0%B4%D0%BE%D0%BD%D1%81%D0%BA%D0%B8-%D0%B5%D0%BF%D0%B8%D1%81%D0%BA%D0%BE%D0%BF", "text": "    От млади години Никита се подвизавал в пости молитва. Той бил образец на всяка добродетел. По-късно станал епископ в Халкидон. Той ръководел своето паство с личния пример на своя съвършен живот и неуморимо добротворство всред отрудените люде, които се нуждаели от съвет, утеха, закрила и помощ. Той бил особено милостив и благодетелен към сираците и вдовиците.     Свети Никита много пострадал заради иконопочитанието от император Лъв Арменец (813–820 г.), когото той открито изобличавал, като му обяснявал православното учение за иконите. Той бил пратен на заточение, където и умрял.", "date": "2018.05.28", "title": "Св. преподобни Никита, Халкидонски епископ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382451-28-%D0%BC%D0%B0%D0%B9,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1358 г. - Във Франция започва най-голямото селско въстание през Средновековието, известно като „Жакерия\". 1754 г. - Френско-индианската война: Състои се Битката при Грейт Мидоуз, в която отряд от 40 души, командван от 22-годишния Джордж Вашингтон, напада френски лагер в местността Грейт Мидоуз, Северна Америка.   1812 г. - Русия и Турция подписват Букурещкия договор.   1871 г. - Разгромена е Парижката комуна след „Кървавата седмица\", в която загиват повече от 25 хиляди комунари, други 40 хиляди са изпратени в затвора или на заточение.   1890 г. - Открито е първото училище за медицински сестри в София.     1920 г. - В Царство България е приет Закон за трудовата повинност, с който се задължават младежите над 20 години и девойките над 16 години да упражняват общественополезен труд.   1940 г. - Втората световна война: Белгия капитулира пред Германия.   1952 г. - Жените в Гърция получават избирателно право.   1955 г. - Народното събрание ратифицира Варшавския договор.   1961 г. - Създадена е международната неправителствена организация за защита на човешките права „Амнести Интернешънъл\".   1964 г. - Образувана е Организацията за освобождение на Палестина (ООП).   1966 г. - Възстановено копие на парахода Радецки е пуснато на вода в Русе.   1969 г. - В бившия СССР е създадена Инициативна група за защита правата на човека - първата в страната обществена организация в защита на жертвите от политически репресии.   1971 г. - В орбита е изведена космическата лаборатория Марс 3, която достига Марс през декември 1971 г.   1987 г. - 19-годишният пилот от Западна Германия Матиас Руст безпрепятствено навлиза с малък самолет в съветското въздушно пространство и каца на Червения площад в Москва. Той е незабавно задържан и не е пуснат до 3 август 1988.   1998 г. - Ядрен опит: В отговор на серията ядрени опити, извършени от Индия, Пакистан провежда пет свои, с което подтиква САЩ, Япония и други нации да му наложат икономически санкции.   1999 г. - В Милано, Италия, след 21-годишна реставрация, шедьовъра на Леонардо да Винчи Тайната вечеря отново е изложен на показ.   2008 г. - Непал официално е обявена за република.   2009 г. - Загиват 17 човека край Ямбол вследствие инцидент с повреден автобус.      ", "date": "2018.05.28", "title": "28 май, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/382447-%D0%B5%D1%81-%D0%B5-%D0%B2-%D0%B8%D0%B7%D1%87%D0%B0%D0%BA%D0%B2%D0%B0%D1%82%D0%B5%D0%BB%D0%BD%D0%B0-%D0%BF%D0%BE%D0%B7%D0%B8%D1%86%D0%B8%D1%8F-%D1%81%D0%BF%D1%80%D1%8F%D0%BC%D0%BE-%D1%81%D0%B0%D1%89", "text": "\"Който има такива приятели, няма нужда от врагове\", каза преди дни Доналд Туск по адрес на Тръмп. Въпреки всички различия в мненията обаче, САЩ си остават най-близкият външнополитически партньор на ЕС, казва Х. Рике.             Никога досега Европа не е била толкова единна в налагането на обща външнополитическа позиция, която се различава толкова много от намеренията на САЩ. По много теми като близкоизточния конфликт или ядреното споразумение с Иран мненията на Европа и Америка се различават коренно. Как си обяснявате този феномен?   Хенинг Рике: Всъщност, европейците не са единни в доста отношения. В подхода си към Китай или Русия например. Мисля обаче, че с излизането си от ядрената сделка Тръмп атакува и един европейски проект. И това принуждава европейците да застанат твърдо зад споразумението. Споразумението с Иран е едно от най-големите дипломатически постижения, което беше изработено с големите усилия и на европейците. То не е идеално, но е най-доброто възможно споразумение и предлага нов подход в иранската политика. Европейците са единни и в мнението си за Израел и за двудържавното решение, което сега става все по-трудно.   Европейците реагираха сдържано на преместването на американското посолство в Ерусалим. Как ще коментирате това?   Хенинг Рике: Мисля, че европейците нямат по-добро решение от американците. Но са твърдо убедени, че само съвместното съжителство между двете държави Израел и Палестина може да реши конфликта в дългосрочен план.   На срещата на върха в София, на която европейците обсъждаха отказа на САЩ от ядрената сделка, Доналд Туск заяви по адрес на Тръмп следното: \"Който има такива приятели, няма нужда от врагове\".Търсят ли си европейците нови партньори?   Хенинг Рике: Не бива да отдаваме толкова голямо внимание на това изявление. Вярно, че американците оставят зад себе си купчина развалини. Но всъщност те нямат по-добра идея как да подходят спрямо Иран. Очевидно нямат и стратегия за сближаването между Израел и Палестина. Въпреки това смятам, че в общи линии американците са все така най-близкият партньор и най-тесният съюзник на Европа. Това се отнася както до тясната обвързаност в отбранителната политика в рамките на НАТО, така и до тясното икономическо сътрудничество. Европа и САЩ заедно с Канада представляват най-мощният търговски и военен блок в света. Демократичните ценности и спазването на човешките права също ги свързват много тясно. Но в единични случаи, когато става дума за иранското споразумение например, на което европейците държат твърдо, те търсят партньорството на Китай и Русия. Европа има нужда именно от Китай, за да поддържа климатичното споразумение и свободната търговия. Китай настъпва агресивно в тези сфери и запълва пролуките, оставени от американската политика. Това обаче не означава, че идва краят на Запада.   Какви мерки може де предприеме ЕС, за да защити от американските санкции европейските фирми, които сключват сделки с Иран?   Хенинг Рике: Възможностите са доста ограничени. Европейците не могат да принудят своите фирми да си сътрудничат с Иран. За тях ще бъде много трудно да компенсират потенциалните загуби от санкциите на американския пазар, които ще възникнат за онези европейски фирми, които са активни и в Иран. От друга страна съществува проучване на министерството на икономиката, което беше цитирано от списание \"Шпигел\". Според него, европейските фирми, които действат едновременно и на американския и на иранския пазар, не са много. Голямата част от фирмите, които са активни в Иран, концентрират своя бизнес само в този регион и те надали ще бъдат възпрени от санкциите. Големите концерни като Сименс или Еърбъс обаче ще загубят много големи поръчки. Не вярвам, че проблемът може да бъде решен просто с малко пари от европейските столици или правителства. Санкциите засягат и банките, които финансират сделки с Иран. Ясно е, че санкциите ще доведат до дългосрочна промяна в търговията с Иран.     Откакто Доналд Тръмп е на власт, сякаш шансовете за мир между израелци и палестинци намаляха. Европейците реагираха по-скоро скептично на преместването на американското посолство в Ерусалим. Дали ЕС не си създава противници в Близкия изток, или по-скоро засилва ролята си на посредник?   Хенинг Рике: Решението за преместването на посолството беше суверенно решение на САЩ. То не може толкова лесно да бъде атакувано политически или отменено. Сега европейците трябва да действат при вече създадените условия. Те не проявиха разбиране за преместването на посолството, защото не знаят какво целят САЩ. По принцип ЕС изчаква да види дали американците ще положат началото на някаква стратегическа регионална инициатива. Европа иска да види дали съществува предложение за преговори. Тя изчаква да разбере дали американците няма все пак да разкритикуват израелската заселническа политика, за да си спечелят отново малко доверие и да покажат интерес за решаване на конфликта чрез преговори. Европа в момента е заела изчаквателна позиция.   Смятате ли, че ЕС е на път да се утвърди като независима сила в региона на Близкия изток?   Хенинг Рике: Мисля, че да. Смятам, че европейците могат да играят много важна роля, защото са най-важният търговски партньор за повечето страни в региона. Те обаче трябва да превърнат икономическата си тежест и в политическа и да преследват единна регионална стратегия, която да доведе до мир. За тази цел има нужда от повече ангажираност, от повече пари, от по-голямо отваряне на пазарите и повече хора, които да подкрепят амбициите на Европа.  ", "date": "2018.05.28", "title": "\"ЕС е в изчаквателна позиция спрямо САЩ\""}
{"url": "http://www.classa.bg/%D1%81%D0%B2%D1%8F%D1%82/item/382446-%D0%B7%D0%B0%D1%89%D0%BE-%D0%BA%D0%B8%D1%82%D0%B0%D0%B9%D1%86%D0%B8%D1%82%D0%B5-%D1%83%D1%81%D0%B8%D0%BB%D0%B5%D0%BD%D0%BE-%D1%83%D1%87%D0%B0%D1%82-%D0%B8%D1%81%D0%BF%D0%B0%D0%BD%D1%81%D0%BA%D0%B8", "text": "Китайците харесват Испания. И то не само като туристическа дестинация. Напоследък все повече китайски инвеститори се ориентират към иберийския полуостров. И китайската мафия не изостава от тази тенденция.              От 2017 година напливът към курсовете на испанския езиков институт \"Сервантес\" в Китай е огромен. \"Впечатлени сме от растящия ни успех в Китай. Испанският се превърна там във втория най-популярен чужд език след английския\", казва директорката на института Инмакулада Гонсалес. Причината за това развитие, според нея, е следната: китайците гледат на Испания като на врата към Латинска Америка. Студентът Байчен Ксяо и неговата приятелка Юни Шао са пристигнали специално в Мадрид, да за усъвършенстват езика. \"Искам да говоря като испанец\", казва 24-годишната Юни Шао, която следва рекламен мениджмънт и електронна търговия в Пекин. Тя възнамерява да работи за китайския пазар от Испания.     Младата двойка се наслаждава на испанския начин на живот, на слънцето и на гостоприемството на местните хора. Младите китайци обаче са наясно и с това, че икономическото значение на страната нараства. Факт, който си проличава и от броя на китайските туристи и инвеститори. Испанците пък се радват на евтините китайски магазини, където човек може да намери всичко. Идеално и за бизнес, и за туризъм   Още през 2015 година китайските стоки съставляват десет процента от общия испански внос. Оттогава насам обемът на китайските стоки в страната е нараснал с 36 процента. Нараснал е и апетитът на китайските инвеститори към испанските фирми. Досега китайските инвеститори купуваха недвижими имоти, хотели, комплекси за голф. Междувременно обаче те започнаха да изкупуват и дялове в испански фирми във всички възможни сфери. Китайското участие в испански фирми междувременно се оценява на 4,65 милиарда евро. През 2015 година китайският милиардер Ван Цзянпин придоби 20 процента от акциите на футболния отбор Атлетико Мадрид. Затова и Байчен Ксяо бързо е получил стажантска позиция в клуба. \"Аз съм връзката между отбора и Китай, където Атлетико Мадрид вече има много фенове\", казва той.   Зиме и лято тълпи от китайски туристи атакуват Барселона, Мадрид, Валенсия и Севиля. Футболът, фламенкото, коридата и шопингът се харесват особено много на китайците. Това е огромен потенциал за испанското правителство, тъй като китайците стават все по-богати. По данни на Световната туристическа асоциация, само през миналата година те са похарчили осем милиарда евро повече за туризъм. Само в Испания през 2017 година са пристигнали 600 000 китайски туристи. Испанското министерство на туризма иска до 2020 година да увеличи броя на китайските туристи до един милион, тъй като приходите от китайците не са за пренебрегване. През 2017 година туристите от Китай са похарчили почти 800 милиона евро в испанските магазини, ресторанти и музеи.   Китайската мафия също харесва Испания   С туристите обаче в Испания пристигна и китайската мафия. Някои китайци перат пари чрез внос и износ. Доскоро това не беше никак трудно. Сега обаче най-голямата испанска банка Caixabank трябва да доказва пред съда, че не е помагала на китайците в прането на пари. Става дума за около 100 милиона евро, които са влезли в страната през бившата спестовна каса за периода от 2011 до 2015 година. Всички заподозрени фирмени филиали се намират в мадридската икономическа зона Кобо Калеха, която е твърдо в китайски ръце. И китайската банка Industrial y Comercial de China стана обект на разследване. Тя е заподозряна в незаконни транзакции и пране на пари.   В последно време бяха извършени безброй арести, издадени бяха и някои присъди, но бизнесът на китайците, които имат все по-голямо влияние в Испания - дори и в местната политика, продължава да процъфтява.   Междувременно китайците празнуват в Испания и много от своите празници. В това число и китайската Нова година. А фактът, че човек не ги вижда нито на Майорка, нито в Марбея, а само в големите градове, се дължи на това, че дори богатите китайци в Испания предпочитат да живеят скромно. Седалищата на повечето китайски фирми се намират в Усера, едно сравнително бедно предградие на Мадрид. И китайските богаташи не се перчат със своите скъпи яхти и млади гаджета.", "date": "2018.05.28", "title": "Защо китайците усилено учат испански"}
{"url": "http://www.classa.bg/%D1%81%D0%B2%D1%8F%D1%82/item/382441-%D1%82%D0%BE%D0%B2%D0%B0-%D0%B5-%D1%81%D0%B8%D0%BB%D0%B0-%D0%B7%D0%B0%D0%B2%D0%BE%D0%B4%D0%B8%D1%82%D0%B5-%D0%B2-%D1%80%D1%83%D1%81%D0%B8%D1%8F-%D0%B4%D0%BD%D0%B5%D1%81-%D0%B2%D0%B8%D0%B4%D0%B5%D0%BE", "text": "Днес ще говорим за проектите в европейската част на Русия, които вече са в процес на изграждане или са проектирани. \r\n   \r\n   В московската рафинерия се извършва мащабна модернизация. Обемът на инвестициите се оценява на 218 милиарда рубли, комплексът за дълбоко рафиниране на нефт е в процес на изграждане. Това ще увеличи дълбочината на обработка до 96%, т.е. ще се появи напълно нова инсталация. Производството на леки петролни продукти ще се увеличи до 85%. \r\n   \r\n   В района на Калуга се разработва леярски комплекс с бюджет над 20 милиарда рубли. Тук ще се произвеждат изделия от стомана и чугун за минни и строителни машини. Сред купувачите – има не само от Русия и страните от ОНД, но и в чужбина. Пускане в експлоатация – 2020 година. \r\n  В Коломенския завод «Трансмашхолдинга», тече четири годишна модернизация на стойност 15 милиарда. Рубли. В резултат на това ще се създаде серийно производство на дизелови двигатели от ново поколение за руския флот и индустрия. \r\n   В района на Кострома се изгражда нова фабрика за шперплат на стойност 9 милиарда рубли. А в Киров се модернизира мебелната фабрика “Вяцки” и се завършва нова продукция на стойност над 6 милиарда рубли. \r\n  В Дубна преди края на 2019 г. ще бъде построен нов завод за производство на инструменти. \r\n  В района на Тула се строи завод за производство на полимери за строителната индустрия. Проектът се изпълнява в рамките на програмата за заместване на вноса и се оценява на 9 милиарда рубли. \r\n  В района на Тамбо ще се появи млечен клъстер с инвестиции над 20 милиарда рубли и комплекси за свиневъдство с инвестиции над 10 милиарда рубли. \r\n   Тази година в района на Орловска област започва изграждането на голяма високотехнологична фуражна фабрика с капацитет 800 хил. тона смесен фураж на година на стойност около 5 милиарда рубли. \r\n  До 2019 г. в района на Иваново ще бъде построена голяма свине ферма на стойност 2 милиарда рубли. \r\n   Две свинеферми с повече от 7 милиарда рубли ще бъдат построени в района на Нижни Новгород. \r\n   В енергийния сектор се очаква да бъдат пуснати в експлоатация втората силова единица на АЕЦ “Новороненеж” и два енергийни блока на АЕЦ “Курск”, нови големи енергийни блокове в ТЕЦ “Воронежкия” и не само. \r\n   \r\n   На територията на Ставропол ще бъде изграден завод за приработка на природен газ на стойност 120 милиарда рубли. Първият етап ще произвежда химикали, а вторият – полиетилен и полипропилен. \r\n  Тази година ще започне и до 2022 г. ще бъде завършено изграждането на водопровода Багаевского в региона Ростов. Проектът е на стойност 22 милиарда рубли и ще реши проблема с недостига на питейна вода за домашна и промишлена употреба, както и за селското стопанство, риболова и корабоплаването. \r\n   Изграждането на ново морско пристанище бе договорено в Геленджик. С което оборотът на товарите ще се увеличи до 300 хил. тона годишно, пристанището ще може да се настанят съдове с оборот от 19,5 хил. души годишно. \r\n  Над 3,5 милиарда рубли ще бъдат инвестирани в развитието на търговското пристанище Туапсинского. Това ще увеличи оборота на товарния терминал до 3 милиона тона, както и капацитета на пристанището за всички сухи товари. \r\n   В Дагестан производството на композитни материали и пластмасови изделия, използвани в строителството, е в процес на изграждане. Инвестицията в проекта е около 3 милиарда рубли. \r\n  В Кабардино-Балкария ще бъде изграден голям полимерен завод и бутилиращо предприятие за питейна вода. Общата инвестиция възлиза на 13 милиарда долара. \r\n   В енергийния сектор са планирани пускането в експлоатация на централите на АЕЦ “Ростов”, Грозни, Симферопол и Севастопол, нови слънчеви и водноелектрически централи. \r\n  Но това, разбира се, е само малка част от проектите. Само в Астрахан статутът на “особено важен инвестиционен проект” бе възложен на 11 проекта с обща инвестиция от около 27 милиарда рубли. Сред тях са болници, обекти за спорт, транспортни проекти и др. \r\n   \r\n   Най-големият проект на областта е изграждането на газопреработвателна централа, съчетана с газово-химично производство. Комплексът ще може да обработва до 45 милиарда кубически метра. газ годишно и ще бъдат инвестирани над един трилиона рубли. Инсталацията за преработка на газ ще почисти входящия газ от примеси. Полученият метан ще бъде доставен за втечняване в Балтик СПГ. \r\n   Това е още един голям завод в процес на изграждане. Останалата част от газа се очаква да бъде изнесена чрез газопровода “Северен поток-2”. Ценните фракции, извлечени от газа, ще бъдат използвани за производството на етилен и полиетилен. Около 1,5 милиона тона от тези продукти годишно са планирани и за доставки в Европа. \r\n В пристанище Уст-Луга в процес на изграждане е голям зърнен терминал. Обемът на инвестициите в проекта е 20 милиарда рубли. Периодът на изпълнение е 3-4 години. Целият оборот на зърно от Латвия, който в момента е 4 милиона тона, ще бъде пренасочен към него. \r\n   В района на Калининград ще бъде изграден нов завод за минерални торове на стойност 47 милиарда рубли. Новият завод ще позволи да се организира дълбоката преработка на газ и производството на 5-то ниво на преработка, съответстващо на световните стандарти за качество. \r\n   Важно е да отбележим, че изброените проекти са само малка част от това, което в момента се изгражда или предвижда в Русия. Страната е толкова огромна и има толкова много строителни проекти, които не могат да се опишат в една статия. \r\n   \r\n  ", "date": "2018.05.28", "title": "Това е сила! Заводите в Русия днес! (ВИДЕО)"}
{"url": "http://www.classa.bg/%D1%81%D0%B2%D1%8F%D1%82/item/382442-%D0%B5%D1%80%D0%B4%D0%BE%D0%B3%D0%B0%D0%BD-%D0%B1%D1%80%D0%B0%D1%82%D1%8F,-%D0%BE%D0%B1%D1%80%D1%8A%D1%89%D0%B0%D0%B9%D1%82%D0%B5-%D0%B4%D0%BE%D0%BB%D0%B0%D1%80%D0%B8-%D0%B8-%D0%B5%D0%B2%D1%80%D0%B0-%D0%B2-%D1%82%D1%83%D1%80%D1%81%D0%BA%D0%B8-%D0%BB%D0%B8%D1%80%D0%B8", "text": "Турският президент Реджеп Тайип Ердоган призова гражданите на Турция да конвертират своите спестявания от долари и евро в турски лири, съобщи Ройтерс.   Ердоган цели да подсили валутата на страната, която е загубила към 20 процента от стойността си срещу американския долар през тази година.     заяви Ердоган по време на митинг в източния град Ерзурум.  ", "date": "2018.05.28", "title": "Ердоган: Братя, обръщайте долари и евра в турски лири"}
{"url": "http://www.classa.bg/%D1%81%D0%B2%D1%8F%D1%82/item/382443-%E2%80%9D%D1%81%D1%8A%D0%BD%D0%B4%D0%B8-%D1%82%D0%B5%D0%BB%D0%B5%D0%B3%D1%80%D0%B0%D1%84%E2%80%9D-%D0%B8%D0%BC%D0%B0-%D0%BF%D0%BB%D0%B0%D0%BD-%D0%B7%D0%B0-%D0%BE%D1%81%D1%82%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BB%D0%BE%D0%BD%D0%B4%D0%BE%D0%BD-%D0%B2-%D0%B5%D1%81", "text": "Евроскептиците във Великобритания се опасяват, че британското правителство има таен план за оставането на Лондон в Евросъюза. Тези опасения са породени от разкритие на вестник ”Сънди телеграф”.   Според изданието правителството е отделило средства, които да даде на Централната избирателна комисия за изборите за европарламент догодина. Става дума за 829 000 паунда. Изборите са насрочени за периода 23-26 май. Това е след 29 март, датата за официалното излизане на кралството от евросъюза.       От британската избирателна комисия са обяснили, че смятат да похарчат посочените средства за свои функции по устав, като например даване на консултации на политически партии и кандидати, както и на сътрудници на избирателни райони, цитира БНТ.", "date": "2018.05.28", "title": "”Сънди телеграф”: Има план за оставането на Лондон в ЕС"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/382444-%D0%B1%D0%BE%D0%B9%D0%BA%D0%BE-%D0%BF%D0%B8%D1%88%D0%B5-%D0%BD%D0%B0-%D0%B3%D0%BE%D1%81%D0%BF%D0%BE%D0%B4-%D0%B0%D0%BA%D0%BE-%D0%BD%D1%8F%D0%BA%D0%BE%D0%B9-%D0%B4%D0%B5%D0%BD-%D0%BC%D1%83-%D0%BE%D1%81%D1%82%D0%B0%D0%BD%D0%B5-%D0%B2%D1%80%D0%B5%D0%BC%D0%B5,-%D0%B4%D0%B0-%D0%BD%D0%B0%D0%BF%D0%B8%D1%88%D0%B5-%D0%BD%D0%B0-%D0%B3%D0%BE%D1%81%D0%BF%D0%BE%D0%B4-%D0%B8-%D0%BD%D1%8F%D0%BA%D0%BE%D0%BB%D0%BA%D0%BE-%D0%BF%D0%B8%D1%81%D0%BC%D0%B0-%D0%B7%D0%B0-%D1%82%D0%B5%D0%B3%D0%BE%D0%B1%D0%B8%D1%82%D0%B5-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D0%BD%D0%B0%D1%80%D0%BE%D0%B4", "text": "Напоследък Бойко се превърна в истински ударник в производството на новини. Няма умора в това отношение. Отишъл при Папата и му издиктувал нещо – Светият Отец чинно си записвал и сетне прибрал листчето в джоба си. Вероятно, за да го предаде на Господ. При тази активност, Бойко няма защо излишно да товари Папата – ами да пише направо на Господ.   Преди това пък Бойко посети гроба на Светите Братя Кирил и Методий – заедно с македонеца Заев. Медиите още ахкат от тази обща акция. На най-възторжените клакьори вече дори им се привижда „обща“ държава. Как ли ще се казва тя – България или Голяма Македония? Само това остава да уточнят.     Докато се уточнят, Бойко да напише писмо до Господ и да му се оплаче от Заев. Той е много щедър към македонеца. А как му се отплаща онзи?   Ето една история от преди няколко дни, която вече забравиха и простиха. А Заев надмина дори най-стръвните македонисти от миналото.   Само един вероломен ум може да съчини подобна конструкция: „кръщават“ страната си „Илинденска Македония“ и, едновременно с това, приватизират Илинденското въстание.   Ето как. За Въстанието Заев изхвърли следната нахална глупост:  „Илинден е величественото ни минало, Илинден е светлото ни бъдеще… Чрез това възможно решение запазваме нашето достойнство и утвърждаваме нашата македонска идентичност…“ И, внимавайте сега:  „Илинденска Македония е държава и общество, за чието благополучие и развитие еднакво ангажирани бяха и МАКЕДОНЦИТЕ, и АЛБАНЦИТЕ, и ТУРЦИТЕ, и СЪРБИТЕ, и ВЛАХИТЕ, и РОМИТЕ, и БОШНЯЦИТЕ, и всички други, които са се борили и преборили за свободна и независима Македония”.  Това казва Заев.   Българите ги няма в неговият поменик. Циганите са там.   Гърците отхвърлиха веднага предложението на Заев – по техни си съображения. Българските войводи обаче, които сътвориха Илинденско Преображенското въстание няма как да се защитят.  Заев – този политически хулиган – им се изплю върху гробовете.  Изплю се и върху българските знамена, развявани по време на въстанието.   Хубаво го нацелувайте пак.  Стига да схващате, че всичко може да ви бъде простено – но не и гаврата с Историята.  Тя ще ви захапе точно тогава, когато изобщо не го очаквате.   Докато се мазнеше, за да подпишем договора с Македония и така да му придадем тежест, Заев казваше, че българите и македонците са един народ.  Сега вече говори за „македонска идентичност“.  Постигна си целта – и българите вече ги няма в Илинденското въстание.  Обаче не тарикатите Заевци, а нашите балами ще направят повече бели, дори и от македонистите – само че набързо и безплатно, ако си премълчат.   Колко смешно звучи сега екзалтацията на някои хора, че Бойко „ликвидирал македонизма“ с подписването на Договора.  Нищо не сме ликвидирали.  Ако сега Бойко не реагира, има опасност да изхвърли от Нашата История Нашето Въстание.  Трябва да спре да слуша гаргите край себе си – глупостите, които те плещят, могат да злепоставят всеки.   Екзалтантите се палят и по друга идея: да решим демографската ни криза, като даваме гражданство на македонци.  Защо ни е да внасяме хора, които са научени, че Илинденското въстание няма нищо общо с българите?   С този Заев Бойко няма да излезе на глава – най-добре е да се оплаче на Господ – през Папата или направо.   А ако някой ден му остане време, да напише на Господ и няколко писма за тегобите на Българския Народ.  ", "date": "2018.05.28", "title": "Бойко пише на Господ. Ако някой ден му остане време, да напише на Господ и няколко писма за тегобите на Българския Народ"}
{"url": "http://www.classa.bg/%D1%81%D0%B2%D1%8F%D1%82/item/382445-%D0%B6%D0%B5%D0%BD%D0%B0%D1%82%D0%B0-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%82%D1%8A%D1%80%D0%BF%D0%B8-%D0%B8-%D0%B4%D0%B0-%D0%BC%D1%8A%D0%BB%D1%87%D0%B8", "text": "В Косово жената е смятана за собственост на мъжа. Затова и там две от три жени стават жертва на домашно насилие. Полицията не им помага: сред полицаите има достатъчно мъже, които смятат, че жената трябва да мълчи.           От девет години Агиме излежава присъда в женския затвор в Прищина. Тя е убила мъжа си. Бракът ѝ продължил само една година. Година на мъчения и болка. Съпругът ѝ постоянно пиел и я биел. Веднъж ѝ счупил ръката. \"Колко пъти съм ходила в полицията. Един път дори с пистолета, който беше купил, за да ме убие, както казваше мъжът ми\", разказва жената. \"Чувствах се застрашена, но полицаите не предприемаха нищо. Не помня имената им, но си спомням лицата им.      Един от тях ми каза: \"Ако беше моя жена, нямаше да имаш шанс да дойдеш тук, защото щях да те убия с този пистолет\". Когато чуеш подобни думи от устата на полицай, разбираш, че си безсилна. Не ти се живее и губиш вяра в каквото и да било.\"   Агиме напуснала мъжа си, но той продължил да я заплашва. Един ден била толкова уплашена, че решила да скрие кухненския нож под дрехите си. В същия този ден тя и съпругът ѝ се скарали на улицата. Продължили да спорят и в автомобила на съпруга ѝ, където кавгата ескалирала. Агиме се качила в колата, само защото и собственият ѝ брат бил вътре. Той искал да посредничи, но мъжът ѝ продължил да я обижда и заплашва. Изведнъж Агиме го пронизала. Дори не се опитала да избяга. 12 години затвор!   Малко по-късно тя е осъдена на 12 години затвор за убийство. Съдът не взема предвид обстоятелствата, довели до убийството. Съдиите не обръщат внимание и на факта, че цяла година никой не ѝ е помогнал.   \"12 години затвор са тежка присъда, имайки предвид, че по време на брака бях подложена на насилие. Не е едно и също да убиеш някого при самозащита, след като полицията не ти е помогнала, и преднамерено да убиеш някого от ревност. Честно казано, не вярвам в справедливостта в Косово. Изобщо не вярвам\", казва днес Агиме.   Тя е от едно село на около един час път от Прищина. Жителите му държат на традициите си. А една от тях гласи: мъжете имат думата. Много от местните още си спомнят убийството.   След убийството братът на Агиме години наред живеел в страх - заради т.нар. канун, средновековния закон за кръвното отмъщение, който почива на принципа \"зъб за зъб, око за око\". Според разпространените схващания, убийството на член от семейството може да бъде отмъстено с убийство на човек от враждуващото семейство. Допреди няколко седмици братът на Агиме не би разговарял с журналисти. Било твърде опасно. Но сега семействата са се помирили.   \"Бяхме съсипани. Не бяхме очаквали подобно нещо. Никой не можеше да си го представи. Не искахме да се случва точно на нас. Но в живота може да се случи всичко\", казва той.   Жената - човек втора класа   Да, на жените в Косово действително може да се случи всичко. Защото в това патриархално общество жените много често са третирани като хора втора класа и нямат същите права.   \"Ние искаме жените да получат същите права. Но жената трябва да знае, че ми принадлежи. Само на мен и на никого другиго. Трябва да сме наясно по този въпрос\", казва един минувач в селото на Агиме.   В конституцията на Косово е записано, че правораздаването трябва да се ориентира по международните човешки права. Тъй като обаче Косово и до днес не е международно признато, Европейският съд за човешките права в Страсбург не се занимава със случаите на насилие над жени.   Хилми Яшари, омбудсман на Косово, казва, че Косово е нещо като черна дупка на Балканите. \"Това е единствената страна в Европа, чиито граждани не могат да се обърнат към Европейския съд за човешки права, когато държавните органи са виновни за нарушаването на човешките права\", обяснява той.   Агиме вярва, че всичко това нямаше да се случи, ако полицията ѝ беше помогнала. Тя е в затвора от девет години. Сега е на 30. След като излезе на свобода иска да замине в чужбина. Казва, че в Косово няма бъдеще. \"Искам да живея щастливо, когато изляза оттук. Искам семейство като всяка жена. Искам да стана майка. Майка, която обича детето си.\"", "date": "2018.05.28", "title": "\"Жената трябва да търпи и да мълчи\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382437-%D1%81%D0%B5%D0%BA%D1%81%D0%B8-%D1%82%D0%B2-%D0%B2%D0%BE%D0%B4%D0%B5%D1%89%D0%B0-%D0%B5", "text": "Британскa тв водеща направи еротично видео в домашна сауна, когато бе много пияна. С клипа Даниела Уестбрук искала да направи изненада за приятеля си, предава британското издание Daily Mail. След известно време Уестбрук загубила телефона си. Той бил намерен от непознат, който разпознал британската знаменитост и качил видеоклипа на сайта на Pornhub.      След известно време приятели на сина на Уестбрук му изпратили снимки от сайта. Само за няколко часа видеоклипът събрал повече от 12 000 гледания. \"Бях на ръба, когато синът ми разбра за видеото. Чувствах се ужасно. Направо исках да се самоубия\", признава телевизионната водеща. Все пак би било редно да отбележим, че тя изглежда невероятно за майка.", "date": "2018.05.28", "title": "Секси тв водеща е..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382438-5-%D0%B6%D0%B5%D0%BD%D1%81%D0%BA%D0%B8-%D1%84%D0%B0%D0%BD%D1%82%D0%B0%D0%B7%D0%B8%D0%B8-%D0%B7%D0%B0-%D1%81%D0%B5%D0%BA%D1%81%D0%B0", "text": "Сексуалните фантазии са отличен начин да разнообразите интимния си живот. Ето за какво мечтаят някои жени и понякога това е не само невероятно, но и заразно!   „Обичам да мечтая за взаимно доминиране по време на секса. Нека той отново и отново ме докарва до оргазъм. Обсъждала съм го с приятелките си и те признават, че подобно нещо се случва много рядко. Изключение правят случаите на секс между партньори от един пол, но този вариант не е за мен\", признава 26-годишната Алиса.     „Много ми се иска да пробвам качествен BDSM секс. Харесва ми да си мисля, че ще ми върже ръцете и ще прави с мен каквото поиска (по-точно това, за което се разберем). Иска ми се да говоря всякакви мръсотии и да ползвам секс играчки\", споделя 30-годишната Олга.   „Идеята за секс на публично място не ми излиза от главата – в мола, в библиотеката или в дома на приятели. Възможно е това да се дължи на факта, че сексуалният ми живот рядко излиза извън пределите на спалнята. Би ми се искало да пробвам и с непознати или със двойка съпрузи\", разказва 23-годишната Марина.   „Искам да идем на купон с гаджето ми и там да съблазня някое момиче, което не е пробвало тройка. Приятелят ми обаче не е много навит\", споделя 25-годишната Дейна.   „В моята фантазия не приличам на себе си. Аз съм феминистка, но искам да правят секс с няколко мъже, които не се познават. Но доминиращата съм аз. И би било много добре, ако всичко се случва срещу прозореца\", казва 27-годишната Анна./jenata.", "date": "2018.05.28", "title": "5 женски фантазии за секса"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382439-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-28-%D0%BC%D0%B0%D0%B9", "text": "ОВЕН ( 21 март - 20 април ) Ще се чувствате уверено, като човек, който има зад себе си богат опит в работата. Имайте предвид, че ситуацията може да се обърне рязко в обратна посока, ако пропуснете нещо. Един добър ден за пътуване на дълги разстояния, ремонт на кола и апартамент. Трябва внимателно, да се отнасяте към своето здраве. ТЕЛЕЦ ( 21 април - 21 май )  Препоръчва се, да преразгледате своите възгледи за работата и живота като цяло. Ако все още не сте достигнали високо ниво в професията, тогава учете и придобивайте знания. В семейството, може да се появят проблеми, които са възниквали многократно преди това. Ще трябва да си изработите такава тактика на поведение, която да се хареса на всички членове. БЛИЗНАЦИ ( 22 май - 21 Юни ) Многообещаващ ден за тези, които имат зад себе си, различни недоразумения и трудности. Бъдете изпълнени с ентусиазъм и оптимизъм, за да преодолеете всичко. Пазете плановете и идеите за себе си, така че, да не ви ги отмъкнат конкуренти. Обидчивите по-природа от вас, може сами да развалят картината в любов. Бъдете отстъпчиви и доброжелателни.   РАК ( 22 юни - 23 юли ) Очаква ви, лесно решение на трудни проблеми. На хоризонта, ще се появят нови перспективи, финансови печалби и ползотворно сътрудничество. Задайте си цели, които са лесни за постигане. Повишените страхове, могат да ви поставят пред избор в личния живот. Една романтична вечер, ще ви донесе незабравими емоции. ЛЪВ ( 24 юли - 23 август ) Ще разбере, че сте загубили дългоочаквана подкрепа от любим човек. Сега всичко ще трябва да решавате самостоятелно, както и да си правите изводи и да вземате решения. Ако не цените това, което имате в любовта, ще останете сами. Всичко тайно, някога става явно, помислете за това. Не се подавайте на изкушеня и съблазни. ДЕВА ( 24-ти август - 23 септември ) Очаква ви голям скок напред в кариерата, което ще бъде приятно и обещаващо. Ако по природа сте скептични, тогава трябва да се откажете от това качество, при общуването с близки хора. От роднини, ще получите финансова помощ, която ще ви позволи да купите това, което сте планирали. Може да съхраните здравето си, като пиете витамини. ВЕЗНИ( 24 септември - 23 октомври) Ще имате свое собствено мнение, относно всичко, което ще ви разказват. Въпреки, че един от колегите, ще се опита да ви провокира към кавга. Постигнете целите си, но внимателно и деликатно. В противен случай, ще загубите вяра в себе си и ще се окажете в плен на разочарованията. Един добър ден за тези, който се занимават със спорт. Разхождайте се повече.   СКОРПИОН ( 24 октомври - 22 Ноември ) Прекарайте този ден с близките си хора, свършете домакинската работа и планирайте бъдещето. Обобщете работата си от предишния месец, за да не повтаряте грешките. Мълчаливото одобрение на вашата работа, ще е достатъчно, така че, не искайте повече. Някой от вас, може смело да се готвят за дълго пътуване.   СТРЕЛЕЦ ( 23 Ноември - 21 Декември ) Не трябва да се борите за своето място под слънцето, дори ако самата съдба го иска от вас. Изберете ролята на наблюдател, мълчете и анализирайте. Възможна е, повреда на колата или домакинските уреди, затова не отлагайте ремонтите. След среща с познат, може да останете с неприятно чувство. КОЗИРОГ (22 Декември - 20 януари ) Препоръчва се, да не пилеете енергията си за дреболии, особено ако тя не е толкова много. Ще се окажете в центъра на вниманието на хора, които вярват във вас, като на себе си. Всякакви дейности в работата, ще бъдат перспективни. В любовта, преследвайте своята цел но без напрежение и агресия. Не очаквайте прекалено много, от партньора си.  ВОДОЛЕЙ ( 21 януари -  19  февруари ) Ще бъдете изправени пред многобройни препятствия, ако искате да правите нещата по свой си начин. Само като отчитате мнението и поведението на другите хора, ще може да постигнете успех. Възможна е малка тревога, за близък роднина. Но ако на време помогнете, кризата ще премине. Вечерта е подходяща, за почивка със семейството.   РИБИ ( 20 февруари - 20 март ) Изоставете въображаемите желания, за да не попаднете в илюзорен свят. Споровете на работното място, ще станат продуктивни, но не отивайте твърде далеч. В любовта, може да покажете непоколебимост в решенията, въпреки че партньора ви, ще очаква различен подход. Критичната ситуация с финансите, ще се реши благоприятно късно вечерта.", "date": "2018.05.28", "title": "Дневен хороскоп 28 май"}
{"url": "http://www.classa.bg/%D1%81%D0%B2%D1%8F%D1%82/item/382440-%D1%81%D0%B5%D0%BA%D1%81,-%D0%B0%D0%BB%D0%BA%D0%BE%D1%85%D0%BE%D0%BB-%D0%B8-%D1%85%D0%B0%D0%B7%D0%B0%D1%80%D1%82-%D0%BD%D0%B0-%D0%BA%D0%B0%D0%BA%D0%B2%D0%B8-%D0%BF%D0%BE%D1%80%D0%BE%D1%86%D0%B8-%D1%81%D0%B0-%D1%81%D0%B5-%D0%BE%D1%82%D0%B4%D0%B0%D0%B2%D0%B0%D0%BB%D0%B8-%D0%B2%D0%B5%D0%BB%D0%B8%D0%BA%D0%B8%D1%82%D0%B5-%D1%80%D1%83%D1%81%D0%BA%D0%B8-%D0%BF%D0%B8%D1%81%D0%B0%D1%82%D0%B5%D0%BB%D0%B8-%D0%B8-%D0%BF%D0%BE%D0%B5%D1%82%D0%B8", "text": "Хазарт и наркомания, прелюбодеяние и алкохолизъм – на великите руски автори, дори и на най-великият всичко това не им е било чуждо. Никой не е съвършен и дори най-великите хора се борят със своите слабости, и понякога успяват, а понякога – не. Изучаването на биографиите на най-големите руски писатели и поети помага да се разбере, че те не са били по-различни, а да се живее с тях понякога е било огромна болка. Ето историите за това как блестящите умове на руската литература страдат от пороците си и какво им помага да намерят лек.   Фьодор Достоевски – хазарт   Самият Достоевски (1821-1881 г.), известен с дълбоките си психологически романи, които отразяват най-тъмните кътчета на човешката душа, води тежък живот – и един от зверовете, с които е трябвало да се бори, е пристрастяването към хазарта. През 1862 г., докато е на почивка в Германия, писателят се опитва да играе рулетка и страстта го поглъща.     В продължение на десетилетие Достоевски играе като луд, опитвайки се да спечели много пари, но само губи. Съпругата му Анна си  : “Той се връщаше у дома блед и изтощен, искаше пари, връщаше се в казиното … и пак така, докато загуби всичко, което имахме. Той често плачеше, коленичил пред мен, и молеше за прошка… ” Писателят разбира слабостта си. “Моята природа е отвратителна и прекалено страстна”,   той на приятел, молейки за пари, след като е загубил всичко на рулетката. Той обаче е достатъчно силен, за да преодолее пристрастеността си. След 1871 г., когато се ражда първият му син, той никога повече не играе рулетка. По-рано, през 1866 г. той написва роман, в който представя собствената си пристрастеност – “Играч на рулетка”.   Лев Толстой – пристрастяване към секса   През целия си живот Лев Толстой (1828-1910), благородник и хуманист, се бори с натрапчивата похот към жените. “Трябва да си легна с жени. В противен случай похотта не ми дава покой нито минута”,   той в дневника си през 1853 година. Той е имал сексуални отношения извън брака с много жени – от благороднички до селянки – и е трябвало да се лекува от венерически болести поне два пъти.   В съчетание с високи морални стандарти (които Толстой си е поставял, но непрекъснато не е спазвал), всичко това води до постоянно чувство за вина. Дневниците му са изпълнени с бележки: “Аз съм отвратителен”. След като се жени за съпругата си София през 1862 г., той не намира покой – и през 1890 г. дори написва “Кройцеровата соната”, роман, в който критикува въобще понятието за сексуалните отношения и призовава към целомъдрие.   Сергей  Eсен ин (и много други) – алкохолизъм   Поет, който възхвалява мирния селски живот и руската природа, Сергей Есенин (1895-1925) е жертва на алкохолизъм. Той се самоубива след дълбока депресия, причинена от пиене. Приятелите му си спомнят, че в началото неговият имидж в обществото на бонвиван, който живее на високи обороти и се наслаждава на питие след питие, е само показен, но по-късно пристрастяването завладя поета.   “Аз сам се отрових с тази горчива отрова … сините очи са мокри с водка”,  Есенин за себе си година преди самоубийството си. Владимир Чернявски, негов приятел, цитира думи на поета, изречени в отчаяние: “Как не разбираш това, не мога да не пия … Ако не пиех, как щях да преживея това …” В крайна сметка той не го преживява.   Есенин далеч не е единственият руски писател, който има проблем с пиенето. Същото важи и за Александър Фадеев, който оглавява Съюза на съветските писатели, за дисидентския писател Венедикт Ерофеев и Сергей Довлатов, писател емигрант, който напусна Ленинград, за да замине за Ню Йорк. Фадеев се застрелва; другите двама умират относително млади – изглежда, че за руските автори натрапчивото пиене никога не свършва добре. Нито пък за когото и да било.   Михаил Булгаков – наркомания   Булгаков (1891-1940), известен с мистичния си роман “Майстора и Маргарита” и много други велики творби, не избира живота на наркоман. Той става наркоман поради стечения на обстоятелствата, докато служи като лекар в провинциална Русия през 1917 година. След случайно заразяване той трябва да взема големи дози морфин, за да спре болката и наркотикът го завладява.   “Всеки ден той се събужда и ми казва: “Отиди в аптеката, донеси ми морфин”, спомня си първата съпруга на Булгаков, Татяна Лапа. “Трябваше да обикалям из целия град, за да взема нещо, и той ме чакаше – мрачен, страшен…, но винаги ме молеше да не го вкарвам в болница”. Без морфин писателят става опасен – веднъж хвърля лампа по съпругата си, а друг път пък иска да я застреля, (но не го прави, в края на краищата не е бил Уилям С. Бъроуз, който убива жена си, играейки си на Вилхем Тел).     Лапа помогна на Булгаков да се възстанови, като бавно намалява дозата. След това Булгаков написва “Морфин”, роман, в който разказва за зависимостта си; за разлика от него, главният герой се самоубива, защото няма кой да го подкрепи. Лапа предотвратява този край за Булгаков, но това не му пречи да я напусне по-късно.", "date": "2018.05.28", "title": "Секс, алкохол и хазарт: на какви пороци са се отдавали великите руски писатели и поети?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382436-%D0%B1%D0%B5%D0%B7%D1%83%D0%BC%D0%BD%D0%BE-%D0%BA%D1%80%D0%B0%D1%81%D0%B8%D0%B2%D0%B0%D1%82%D0%B0-%D0%B8%D0%B2%D0%B5%D1%82%D0%B0", "text": "Уникално представяне на червения килим направи абитуриентката от езиковата гимназия в Благоевград Ивета Димитрова. За бала си момичето бе избрало уникална рокля, изработена от български дизайнер, впечатлен от мотивите на носиите в Добърско. С тоалета си Ивета буквално предизвика фурор по време на преминаването и отвсякъде се чуваха аплодисменти и скандирания \"Браво\", пише struma.com.      Абитуриентката бе придружавана от вуйчо си, който, за да и приляга бе облякъл риза с шевици под елегантното си сако. Ивета избрала роклята си на изложение в столицата и се влюбила в нея от пръв поглед. Ивета Димитрова ще остави трайна следа в абитуриентското дефиле тази година заради нестандартния подход при избора на тоалет за бала.      Трябва да признаем, че носията, която е облякла сякаш е създадена за нея. Ивета е достойна да представи Благоевград и красотата на българските момичета пред света. Поздравления за избора !", "date": "2018.05.28", "title": "Безумно красивата Ивета"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382435-%D0%B2%D0%B0%D1%81%D0%B8%D0%BB%D0%B5%D0%B2%D0%B0-%D0%B8-%D0%B3%D1%83%D1%89%D0%B5%D1%80%D0%BE%D0%B2-%D0%B2%D0%B7%D0%B5%D1%85%D0%B0-%D1%81%D1%8A%D0%B4%D0%B1%D0%BE%D0%B2%D0%BD%D0%BE-%D1%80%D0%B5%D1%88%D0%B5%D0%BD%D0%B8%D0%B5", "text": "По-малко от два месеца остават до сватбата на плеймейтката Светлана Василева и Християн Гущеров. Блондинката с много естетични корекции споделя, че с мъжа й планират след венчавката да заживеят в чужбина.    Идеята била на самата Светлана, която искала да отглежда бъдещите си деца зад граница. „Надявам се скоро да зачена и не желая бременността ми да бъде следена под лупа. Тук има много злобни жени, които завиждат на щастието ми с Хриси.      Страхувам се да не ме урочасат. Искам да избягаме далеч и децата ни да растат в по-подходяща среда\", обяснява Василева. Тя не уточни в коя държава възнамерява да се устрои с младия Гущеров, пише „Уикенд\".", "date": "2018.05.28", "title": "Василева и Гущеров взеха съдбовно решение"}
