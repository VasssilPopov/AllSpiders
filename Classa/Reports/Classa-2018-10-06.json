{"url": "http://www.classa.bg/%D1%81%D0%B2%D1%8F%D1%82/item/388093-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F%D1%82-%D0%B2%D0%B8%D1%86%D0%B5%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BC%D0%B0%D0%B9%D0%BA%D1%8A%D0%BB-%D0%BF%D0%B5%D0%BD%D1%81-%D0%BE%D0%B1%D0%B2%D0%B8%D0%BD%D0%B8-%D0%BA%D0%B8%D1%82%D0%B0%D0%B9,-%D1%87%D0%B5-%D1%81%D0%B5-%D0%BE%D0%BF%D0%B8%D1%82%D0%B2%D0%B0-%D0%B4%D0%B0-%D1%81%D0%B5-%D0%BD%D0%B0%D0%BC%D0%B5%D1%81%D0%B8-%D0%B2-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%B2%D1%8A%D1%82%D1%80%D0%B5%D1%88%D0%BD%D0%B8-%D1%80%D0%B0%D0%B1%D0%BE%D1%82%D0%B8,-%D1%82%D1%8A%D1%80%D1%81%D0%B5%D0%B9%D0%BA%D0%B8-%D1%81%D0%BC%D1%8F%D0%BD%D0%B0%D1%82%D0%B0-%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%BD%D0%B8%D1%8F-%D0%B3%D0%BB%D0%B0%D0%B2%D0%B0-%D0%B2-%D0%B8%D0%B7%D0%BA%D0%B0%D0%B7%D0%B2%D0%B0%D0%BD%D0%B5%D1%82%D0%BE-%D1%81%D0%B8-%D0%B2%D1%8A%D0%B2-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD,-%D0%B2-%D0%B8%D0%BD%D1%81%D1%82%D0%B8%D1%82%D1%83%D1%82-%D1%85%D1%8A%D0%B4%D1%81%D1%8A%D0%BD,-%D0%BF%D0%B5%D0%BD%D1%81-%D0%B7%D0%B0%D1%8F%D0%B2%D0%B8,-%D1%87%D0%B5-%D0%BA%D0%B8%D1%82%D0%B0%D0%B9-%D0%BF%D1%80%D0%B0%D0%B2%D0%B8-%D0%B1%D0%B5%D0%B7%D0%BF%D1%80%D0%B5%D1%86%D0%B5%D0%B4%D0%B5%D0%BD%D1%82%D0%BD%D0%B8-%D1%83%D1%81%D0%B8%D0%BB", "text": "Анализаторът Макс Кайзер обсъди рекордите, регистрирани в света напоследък, от изменението на климата до фондовия пазар и огромните дългове. \"Екстремизмът наводнява всяка една от категориите, всичко е в екстремни стойности\", отбелязва Макс.   Според него \" капацитетът на поносимост на човешкия вид е достигнал границата си, с фондов пазар, в който се търгува на исторически висоти и дълг, който е на върха си в целия свят\". \"Нашата планета е на ръба на дългово цунами с гигантски пропорции\", добавя той.   По отношение на търговската война, Макс твърди, че икономическият модел на Тръмп е \"да сложи край на глобализацията, както обяви в речта си пред ООН, когато той каза, че иска да потисне всички глобализирани институции и да се ограничи в двустранна търговия с останалите страни. \"   Разработвайки въпроса за американската икономика, анализаторът изследва проблемите на американската здравна система. В тази страна разходите за здравеопазване означават, че американската икономика преминава по \"неустойчив фискален път\", според председателя на Федералния резерв Джером Пауъл.   Макс казва, че това, което се случва, е, че заплатите са подменени от социални помощи. \"Проблемът е, че социалното подпомагане не може да се превърне в злато, твърди пари или спестявания, поради което на хората липсва икономически суверенитет \".   \"Те предпочитат да не ни дават пари, защото тези пари могат да бъдат инвестирани в злато и да ни дадат известен икономически суверенитет и финансова независимост. Това властите се опитват да избегнат на всяка цена, тъй като те предпочитат да ни държат задлъжнели и поробени от системата\", заключава той.", "date": "2018.10.06", "title": "Светът е изправен пред дългово цунами"}
{"url": "http://www.classa.bg/%D1%81%D0%B2%D1%8F%D1%82/item/388094-%D1%80%D1%83%D1%81%D0%B8%D1%8F-%D1%89%D0%B5-%D0%B7%D0%B0%D1%89%D0%B8%D1%82%D0%B0%D0%B2%D0%B0-%D1%86%D0%B5%D0%BB%D0%B8-%D0%B3%D1%80%D0%B0%D0%B4%D0%BE%D0%B2%D0%B5-%D1%81-%D0%BD%D0%B5%D1%81%D1%82%D1%80%D0%B0%D1%82%D0%B5%D0%B3%D0%B8%D1%87%D0%B5%D1%81%D0%BA%D0%B0-%D1%81%D0%B8%D1%81%D1%82%D0%B5%D0%BC%D0%B0-%D0%B7%D0%B0-%D0%BF%D1%80%D0%BE%D1%82%D0%B8%D0%B2%D0%BE%D1%80%D0%B0%D0%BA%D0%B5%D1%82%D0%BD%D0%B0-%D0%BE%D1%82%D0%B1%D1%80%D0%B0%D0%BD%D0%B0", "text": "Руското министерство на отбраната одобри нестратегическа система за противоракетна отбрана, която ще защитава цели градове и обекти със социално значение в страната, съобщава Известия.   Основният компонент на този комплекс ще бъдат мобилните системи, базирани на тежки камиони, които ще бъдат разполагани за няколко часа в близост до съответните обекти, в различни части на руската територия, в случай на заплаха.   Потенциалната цел на тези комплекси ще бъдат вражеските свръхзвукови и балистични ракети с диапазон от стотици километри.   Системите, които ще формират нестратегическата противоракетна отбрана, ще защитават градовете, важните социални обекти, концентрацията на войски и обектите на индустриалната инфраструктура и транспорта.   С тях се планира да се осигури цялата територия на страната срещу нападения от ракети на врага.   Медиите показват, че последното поколение ракети на системите S-400 и S-500 е в състояние да прихваща нестандартните балистични ракети с висока скорост и маневреност в последната фаза на полета.   Гръбнак на сегашната руска противоракетна отбрана са стационарните инсталации, силози с ракетни прихващачи и мрежа от бункери и командни центрове.", "date": "2018.10.06", "title": "Русия ще защитава цели градове с нестратегическа система за противоракетна отбрана"}
{"url": "http://www.classa.bg/%D1%81%D0%B2%D1%8F%D1%82/item/388095-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%B4%D0%B8%D0%BB%D0%B5%D0%BC%D0%B0-%D0%B8-s-400-%D0%B7%D0%B0%D1%81%D0%B8%D0%BB%D0%B2%D0%B0%D0%BD%D0%B5-%D0%BD%D0%B0%D1%82%D0%B8%D1%81%D0%BA%D0%B0-%D0%B2%D1%8A%D1%80%D1%85%D1%83-%D1%80%D1%83%D1%81%D0%B8%D1%8F-%D0%B8%D0%BB%D0%B8-%D0%B7%D0%B0%D0%B3%D1%83%D0%B1%D0%B0-%D0%BD%D0%B0-%D0%B8%D0%BD%D0%B4%D0%B8%D1%8F-%D0%BA%D0%B0%D1%82%D0%BE-%D1%81%D1%8A%D1%8E%D0%B7%D0%BD%D0%B8%D0%BA", "text": "Когато индийския премиер, Нарендра Моди, прие вчера руския президент Владимир Путин, на дневен ред бе един въпрос, който ще бъде следен отблизо от Вашингтон: обявеният договор за доставка на руски системи зенитни С-400, пише The Wall Street Journal.   Вашингтон е нарочил руската отбранителна индустрия и всеки, който води преговори с нея, по силата на мандат, предоставен от Конгреса миналата година. Но санкционирането на Ню Делхи за такова споразумение с Москва би подкопало усилията на Вашингтон за установяване на съюз с Индия по отношение на сигурността, с цел противодействие на възхода на Китай.   В същото време сключването на това споразумение за над 5 милиарда долара, което включва едно от най-модерните оръжия на Русия, би изложило на риск все по-трудната Вашингтонска кампания срещу Москва.   Индийският пазар продължава да бъде от решаващо значение за руската оръжейна промишленост, вторият по големина износител в света за миналата година. През изтеклия период Русия изнесе оръжие на стойност 2 милиарда долара за Индия, приблизително 13% от доставките си в целия свят, според руския аналитичен център CAST.   Миналия месец Министерството на финансите и Държавният департамент на САЩ санкционираха Китай за закупуването на изтребители Сухой Су-25 и системи С-400 от Русия. Мярката бе предназначена да изпрати послание до всички други страни, които обмислят подобни споразумения.   Русия отдавна е най-големият източник на военно оборудване за Индия, а доставката на резервни части и услуги за поддръжка остава от решаващо значение за отбранителните нужди на тази страна. Военните й плановици разглеждат системата С-400, която може да проследява и сваля самолети и ракети на стотици километри, като важен актив срещу съседи като Пакистан и Китай.   Поради това, индийските власти очакват, че САЩ не ще могат да спрат военните си връзки на Ню Делхи с Москва, казва Харш В. Пант, директор на стратегическите проучвания на Фондация \"Observer Research Foundation\", базирана в Ню Делхи. Според него налагането на санкции на страната му \"би било много вредно\".   \"Индия ще възроди стари дебати и подозрения за дневния ред на САЩ,\" каза Пант, който посочва, че в резултат на това \"малко правителства в Индия ще могат да направят нещо съществено със САЩ за известно време\", каза той.   Ричард М. Росоу, политически експерт в Центъра за стратегически и международни изследвания във Вашингтон, предположи че САЩ може да предоставят изключение на Индия, в полза на дългосрочните цели за сигурност.   \"Твърде е важно, за да не го направим, макар че би било болезнено\", каза той.", "date": "2018.10.06", "title": "Американската дилема и S-400: Засилване натиска върху Русия или загуба на Индия като съюзник?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388086-%D0%BA%D0%B0%D0%BA%D0%B2%D0%BE-%D0%B2%D0%B8%D0%B6%D0%B4%D0%B0%D0%BC%D0%B5-%D0%B8-%D1%87%D1%83%D0%B2%D0%B0%D0%BC%D0%B5,-%D0%BA%D0%BE%D0%B3%D0%B0%D1%82%D0%BE-%D0%B3%D0%BB%D0%B5%D0%B4%D0%B0%D0%BC%D0%B5-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D1%8F", "text": "Не гледате СКАТ и \"Алфа\", защото са партийни телевизии? И по същата причина няма да гледате и бъдещата телевизия на БСП? Но знаете ли какво виждате и чувате, гледайки останалите телевизии?           Когато партиен лидер каже, че ще се бори срещу цензурата, няма как твърдението му да не прозвучи съмнително. А когато подобна фигура заеме позата на освободител на медиите от политическо влияние, това обикновено означава, че желае \"правилна\" от негова гледна точка медийна пропаганда. Такъв беше и случаят с председателката на БСП Корнелия Нинова, която предприе стъпки за регистрация на партийна телевизия. Медията ще се издържа с бюджет, отделен от Националния съвет на формацията, а целта е очевидна - подгряване на електората преди идната година на избори. Естествено, тълкуванието на Нинова е съвсем друго: в \"Българска свободна телевизия\" (както ще се казва каналът) щяло да се прави свободна журналистика, без цензура. Медията, според думите ѝ, щяла да бъде \"обществена\", въпреки че зад нея ще стои БСП.     Нормално е подобни заклинания и високопарни заявки да предизвикват смях. А още по-естествено е никой да не им вярва. Въпреки това инициативата на Нинова предизвика пореден дебат за независимостта на средствата за масова информация. И постави въпроса независими ли са наистина обявилите се за такива частни, а защо не и обществени медии. Както и доколко тяхното финансиране е по-чисто и по-ясно от това на канала, който БСП ще създаде. По документи медиите в България нямат проблем. Но нека не забравяме, че на хартия и народният представител от ДПС Делян Пеевски изгради многомилионната си империя (в която медиите са основен инструмент), започвайки с един 20-годишен автомобил.   При тези телевизии всичко е ясно   Именно част от медиите в тази империя създадоха един политически проект, който получи представителство в предходния състав на Народното събрание и излъчи евродепутат. Впрочем, претенцията на някогашния водещ и настоящ политически лидер със затихващи функции Николай Бареков бе същата като на Нинова - че ще освобождава България от цензурата, което дори влезе в името на формацията му. А телевизията, която по онова време застана зад Бареков, беше иначе с претенции за независимост. Въпросната телевизия отдавна не съществува, като повод за фалита ѝ стана разтрогването на партньорството между Пеевски и бившия мажоритарен собственик на КТБ Цветан Василев, които на хартия нямаха особена връзка помежду си. Да се върнем обаче към живите медии. И най-вече към телевизиите, които на този етап са най-удобният инструмент за политическо влияние. Сред тях има няколко партийни, като най-общо те са все собственост на патриотичните партии. Лидерът на \"Атака\" Волен Сидеров излива партийната си пропаганда в телевизия \"Алфа\", колегата му Валери Симеонов от НФСБ - в СКАТ, а между ВМРО и канал \"България 24\" лесно може да се направи връзка. Съдържанието, което излъчват въпросните телевизии, няма общо с публицистиката, нито с новинарството. То е само и единствено партийна пропаганда. Това обаче е нормално за една партийна медия. Затова е и допустимо. Партийна пропаганда ще излъчва и телевизията на Нинова, която зад високопарните приказки за независимост и „обществено съдържание\" ще рекламира лидерката на БСП и ще се занимава с тезите на левицата. Но и никой не очаква нещо друго от такава медия. Както не очаква и от патриотичните телевизии. При тези медии всичко е кристално ясно. Избирателят на НФСБ гледа СКАТ, а този на БСП - телевизията на левицата. Финансирането е ясно, а законът го допуска. Проблем следователно няма.   Къде е проблемът   Проблем има тогава, когато медия с претенция за безпристрастност се позиционира като партийна. А това не е нещо невиждано на българския политически и медиен ландшафт. Нещо повече - изглежда задължително за оцеляването на всяка голяма медия. Тук не става дума за това, че националните телевизии са обявили политическите си възгледи, каквато е практиката в някои западни държави. Става въпрос за типичното българско явление, при което е ясно, че за да съществуват, големите медии трябва да са с властта, без значение коя е тя. В този смисъл те се оказват напълно партийни. Като само променят \"основната\" партия, в зависимост от управляващата конюнктура. На хартия този тип медии са независими и безпристрастни. На практика обаче дават предимство на властимащите, а от новинарските им емисии нерядко липсват теми, на които основните им рекламодатели (обикновено свързани с властимащите) не гледат с добро око. В този смисъл въпросните медии са точно толкова \"обществени\" и \"без цензура\", колкото обявената от Корнелия Нинова партийна телевизия. С малката разлика, че финансирането на \"Българска свободна телевизия\", СКАТ и пр. е с ясен източник. Да, това са пари на данъкоплатеца, но законът ясно регламентира как партиите могат да изразходват субсидиите си. Колкото до частните медии - държавата се оказва основен рекламодател в тях, а това я прави привилегирована и доминираща. Затова и независимите частни медии в България де факто също са партийни, но без това да е регламентирано. На което се дължи и фактът, че в тях почти не се срещат непопулярни политически позиции. А ако все пак се появят, те са по-скоро екзотика, която да оправдае останалото съдържание, подчинено на други интереси. Илюстрации на явлението има достатъчно, но най-видимият факт е, че политически формации с горе-долу сходни социологически показатели биват третирани различно от медиите. Проблемът в случая остава в полето на зрителя, който сам трябва да се ориентира доколко безпристрастни и непартийни са медиите, които искат неговото внимание именно с тази претенция. В случая с \"Българска свободна телевизия\" предизвикателство няма - тя е на БСП. Но ако зрителят-избирател не иска да слуша партизиран дебат в предстоящата изборна година, доколко може да е сигурен, че рекламодателят, който предлага „талони на щастието\" например, не е с разписан билет от дадена партия? Срещу което трябва да ѝ осигури масирано присъствие в медията, която, така да се каже, спонсорира. Затова проблемът не е в партийните медии. Те са ясни. Проблемът е в неяснотите около останалите.", "date": "2018.10.06", "title": "Какво виждаме и чуваме, когато гледаме българска телевизия?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388087-%D1%80%D0%B5%D0%BC%D0%BE%D0%BD%D1%82%D1%8A%D1%82-%D0%BD%D0%B0-%D0%B3%D1%80%D0%B0%D1%84-%D0%B8%D0%B3%D0%BD%D0%B0%D1%82%D0%B8%D0%B5%D0%B2-5-%D0%B3%D0%BE%D0%B4%D0%B8%D0%BD%D0%B8-%D0%BF%D0%BB%D0%B0%D0%BD%D0%B8%D1%80%D0%B0%D0%BD%D0%B5-%D0%BD%D0%B5-%D1%81%D1%82%D0%B8%D0%B3%D0%B0%D1%82", "text": " време отнема на една европейска столица да преосмисли и освежи централната си градска част? По примера на София: 5 години не стигат. Точно преди една петилетка Столична община тръгна по бавния и сложен път за избор на нова визия на центъра. Конкурсите, обжалванията, серийните обществени обсъждания, детайлното описание на всеки елемент от проекта, няколко обществени поръчки за проектиране, оценка на въздействието, строителство и надзор - нищо от това не се оказа достатъчно, за да не допусне неприятната изненада от междинните резултати на ремонта в зоната около \"Граф Игнатиев\".   Точно преди една петилетка Столична община тръгна по бавния и сложен път за избор на нова визия на центъра. Конкурсите, обжалванията, серийните обществени обсъждания, детайлното описание на всеки елемент от проекта, няколко обществени поръчки за проектиране, оценка на въздействието, строителство и надзор - нищо от това не се оказа достатъчно, за да не допусне неприятната изненада от междинните резултати на ремонта в зоната около \"Граф Игнатиев\".     Проектът започва още при управлението на главния архитект Петър Диков, финансира се със средства от ОП \"Региони в растеж\" на ЕС, все още не е довършен, а по план трябва да се изпълни до края на настоящия мандат на столичната управа От общината призовават критиците да запазят търпение, докато не бъде завършена цялостната визия на пространството и напомнят за тоталната амортизация на зоната около \"Графа\" преди началото на ремонта. \"Когато го видите в крайния му вид, с контактните зони, с гранитите, които се изпълняват по площадните пространства, с изпълненото трамвайно трасе, с озеленяването, с пейките и настилките, фокусът ще бъде в различна посока... Вместо кметът на София Йорданка Фандъкова да бъде похвалена, че е намерила пари за финансирането на ремонта на улица, която не е поправяна от десетилетия, вървим в обяснителен режим всички\", беше коментарът на главния архитект Здравко Здравков. Протестите обаче не спряха, а натрупването на въпросителни около качеството и естетиката на градската среда в София влезе в оборот като проблемна тема от кампанията преди Местни избори 2019. Как се стигна дотук? Стартът на конкурса за проектиране на публичните пространства в центъра на София е даден през октомври 2013 г. Планът на централната градска част я разделя на четири зони, за всяка от които е проведен отделен конкурс за проектни предложения - зоната с най-висока цена за бъдещия технически инвестиционен проект е Зона 2 (350 000 лв.). Зона 2 включва пространството около ул. \"Граф Игнатиев\", \"Солунска\", \"6-ти септември\", \"Ген. Парнесов\", \"Цар Шишман\", площад \"Славейков\", пл. \"Гарибалди, пл. \"Патриарх Евтимий\" и градината пред храма \"Свети Седмочисленици\". Зоната е териториалния обхват на групов паметник на културата, с четири исторически значими улици, голяма част от чието затрояване са архитектурно-строителни и художествени паметници. В рамките на този район влизат сградите на МВР, БДЖ, Военно издателство, Столичната библиотека, театър \"Възраждане\", Домът на инвалидите, Френският културен център, бившата сграда на КТБ, училища, и др. Храмът \"Свети Седмочисленици\" е единичен архитектурно-строителен и художествен паметник на културата, а градината е създадена през 1930 г. по проект на Йосиф Фрай и е паметник на градинско-парковото изкуство със съхранена в автентичен вид планировка. В източната й част се намира гробът на Петко Каравелов.     Конкретните цели към развитието на Зона 2 са формулирани по следния начин: - да се изследва средата по отношение на проблемите и потенциалите за развитие;  - да се намерят решения за съвместяване на всички видове движение и осигуряване на безпрепятственото и безопасното преминаване на пешеходци и велосипедисти;  - да се осигури достъп до обществените пространства и услуги на всички жители и гости на града;  - да се подобри качеството и визуалното състояние на околната среда чрез паркоустрояване, благоустрояване, градско обзавеждане, система за сметосъбиране, ефективно и икономично използване на енергийните и водните ресурси;  - да се подчертае природното богатство и историческия дух чрез елементи на градския дизайн;  - да се осигури пространствена възможност за провеждане на културни, спортни и социални мероприятия. Задължителен е задълбочен исторически анализ на средата, подробно заснемане на растителността, характеристика на съществуващите елементи, настилки, парково обзавеждане и др. Кметът на София Йорданка Фандъкова назначава жури, което да оцени проектите за четирите зони - негов председател е  ахр. Георги Бакалов  (Съюз на архитектите в България), а членовете му са арх. Весела Георгиева (КАБ), инж. Красимир Велинов (Камара на инженерите в инвестиционното проектиране), ланд.арх. Тачо Пеев (Съюз на ландшафтните архитекти), арх. Валентина Едрева (НИНКН), общинските съветници Лорита Радева (ГЕРБ), Борислав Борисов (БСП), Малина Едрева (ГЕРБ), Вили Лилков (ДСБ), Николай Стойнев (ГЕРБ), заедно с четирима преставители на дирекции в администрацията на Столична община. Впрочем, една от фирмите, обжалвали процедурата по конкурса, заявява пред КЗК критика от съставянето на журито \"на ведомствен принцип от лица в служебна зависимост от възложителя (Столична община) и общински съветници, което създава условия за конфликт на интереси и за некомпетентност на решенията му\". В конкурса за Зона 2 са подадени са общо 7 проекта от архитектурни студия и консорциуми, като две от предложенията не са класирани заради неизпълнение на всички изисквания по конкурса, недоказан експертен капацитет или икономическа обоснованост. Нито едно от предложенията не е направено от международно архитектурно студио. Класирани са общо три предложения: на \"Амфион\" ЕООД, ДЗЗД \"Група Център\" и \"А.Д.А. Архитектурно-дизайнерска агенция\", като \"А.Д.А\" получава първото място.       Авторите на проекта-победител описват проблемите на зоната като \"преобладаващо усещане за хаотичност и безпорядък в противоречие с богатата и ясна урбанистична структура\", недостатъчно места за отдих и места за улично изкуство, затруднено и някъде дори невъзможно придвижване на много от местата, \"шумът и неспокойствието на средата\" и неизползвания потенциал на градските пространства. Първоначалният проект предвижда промяна на трамвайното трасе по \"Граф Игнатиев\" с единичен коловоз в двете посоки, разполагане на велоалея, спиране на автомобилното движение по \"Шишман\" в почивните дни и изравняване на настилката на пътното платно с тази на тротоарните площи, съвместяване на пазарите за зеленчуци и книги с кафенета, отваряне на част от двора на Шесто училище за публично ползване, изчистване на пространството от реклами, ограничители, билбордове и др. Водещият проектант и съдружник в архитектурната компания е арх. Иво Пантелеев - участник в обединението \"София ХХI\", което през октомври 2013 г. представя окончателния Интегриран план за градско възстановяване и развитие на град София. Пантелеев е член на екипа в качеството си на експерт \"Обществени центрове и публични пространства\" и ръководител на зона на публични функции с висока обществена значимост - на практика проектът за обновяване на зоната около \"Граф Игнатиев\" се отнася за темата на работата му по плана.         Договорът между Столична община и \"А.Д.А\" е подписан през декември 2014 г. и е на обща стойност от 350 000 лв. без ДДС, но обществените обсъждания и преработването на проекта продължават до средата на следващата година. Ако в първоначалния проект се предвижда разполагането на гранитни плочи в градината на \"Св. Седмочисленици\", по-късно е предвидено те да бъдат сменени с бетонови мразоустойчиви елемент. Окончателното успешно приключване на договора за работен инвестиционен проект за Зона 2 е отчетено на 23 ноември 2015 г. от тогавашния главен архитект на София Петър Диков. В този момент арх. Диков вече е заявил решението си да напусне поста си, считано от февруари 2016. Комплексният доклад за оценка на съответствието на работния проект към изискванията за строежи е изпълнен от \"Софинвест\" ЕООД като консултант, управляван от инж. Чавдар Гигов с екип от квалифицирани специалисти към фирмата. От регистъра на обществените поръчки се вижда, че нова промяна по проекта е направена и през пролетта на 2018 г. Зам.-кметът на София Евгени Крусев и Галина Бежанска (директор на \"Пазари Запад\" ЕАД) пишат писма, с които аргументират нуждата от преработка на работния инвестиционен проект поради \"непредвидени обстоятелства, възникнали независимо от волята на страните, които не са могли да бъдат предвидени и правят невъзможно изпълнението при договорените условия\". За целта се възлага нова обществена поръчка, чийто предмет е изготвяне на работен инвестиционен проект за фонтан на площад \"Славейков\", съоръжения за търговия с книги, ремонтни дейности на сградата на Столичната библиотека, промяна в оформянето на паркоместата в зоната на кръстовощата по ул. \"Солунска\", ново решение за тротоарите по ул. \"Алабин\" между \"Витоша\" и \"Граф Игнатиев\", и проект за цветово решение на фасадите на сградите в Зона 2. Поради факта, че \"А.Д.А\" е носител на авторските права върху целия проект, фирмата на арх. Иво Панталеев е единствената поканена и подала оферта за 89 000 лв. за нанасяне на новите поправки по проекта. Фирмата му сключва и договор за авторски надзор за 127562.81 лв. без ДДС. Обявлението за обществена поръчка за строителство е направено през август 2017 г., като през март 2018 г. за победител е избран  \"Джи Пи Груп\". Офертата на компанията е 20,1 млн. лв. без ДДС и е по-скъпа от втория класиран \"Трейс РПВ\", но печели заради по-добри точки по показателите \"Функционални характеристики на основна част от предлаганите материали\", \"Мерки за осигуряване на качеството при изпълнение на строителството\", \"Екологични характеристики\". \"Джи пи груп\" работеше по ремонта на парка и пространството пред НДК, изпълнител е на общо шест станции от метрото в София, включително на Летище \"София\", станция \"Бели Дунав\", \"Александър Малинов\", \"Ал. Теодоров - Балан\", и \"Надежда\". Фирмата е проектант на хотел \"RIU Pravets Resort\" през 2009 г., както и на клубната къща и голф-академията от прилежащия комплекс. \"Лукойл нефтохим Бургас\", чийто генерален директор е Валентин Златев, също е сред големите клиенти на \"Джи пи груп\" - строителната фирма е участвала като подизпълнител в проекта за изграждане на комплекса за преработка на тежки остатъци, изграждането на открита разпределителна уредба в рафинерията, стационарна фотоволтаична електроцентрала на \"Лукойл\", както и проект за изграждането на три резервоара за гориво на пристанищен терминал \"Росенец\" до площадката на \"Лукойл\". Фирмата е главен изпълнител по изграждане, ремонт и поддръжка на бензиностанции, газстанции и петролни бази на Лукойл в България. В документацията за строителната поръчка са детайлно описани всички изисквания към настилките, размерите на плочките, паважа, бордюрите, както и към всички останали елементи на средата - пейки, кашпи, тераси тип \"дек\", велостоянка, антипаркинг елементи, подвижни колчета, кошчета и контейнери за подземно сметосъбиране, осветителни стълбове и т.н., и т.н. Това, което прави впечатление, е видимата разлика между предложената визия за бетонови плочи в Зона 2 и реално монтираната настилка в градината на храма \"Свети Седмочисленици\". Ако в първия вариант (на хартия) плочите са едноцветни, то понастоящем са поставени елементи с шарки.   Зам.-кметът по транспорта Евгени Крусев обяви, че е \"въпрос на лично възприятие\" дали новата настилка в градината на \"Седмочисленици\" се смята за естетически издържана или не. \"Нашата основна цел е да следим тези павета, каквито и да са те, да бъдат подредени по възможно най-качествения начин\", каза той. На въпрос дали Столична община ще поиска пренареждане на всички тротоари и настилки, които не отговарят на изискванията за качество и достъпност на средата, ако след края на строителните работи се установят дефекти. Очаква се в началото на ноември 2018 г. да бъде пуснато движението на трамваите по \"Граф Игнатиев\". Пълното приключване на ремонтните дейности в зона 2 е планирано за март 2019 г.", "date": "2018.10.06", "title": "Ремонтът на \"Граф Игнатиев\": 5 години планиране не стигат"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/388088-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%84%D0%B8%D0%BD%D0%B0%D0%BD%D1%81%D0%B8%D1%82%D0%B5-%D0%BE%D1%87%D0%B0%D0%BA%D0%B2%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0-%D0%B4%D0%B0-%D1%81%D0%B5-%D1%80%D0%B0%D0%B7%D1%88%D0%B8%D1%80%D0%B8-%D1%81-3,7-%D0%BF%D1%80%D0%B5%D0%B7-2019-%D0%B3", "text": "Министерството на финансите очаква икономически растеж от 3,7% през 2019 г., става ясно от есенната макроикономическа прогноза на ведомството. Нарастването на БВП на страната ще бъде задвижвано основно от по-силните публични инвестиции и публично потребление, пише още в документа. Въпреки това икономиката на България ще нарасне през 2018 и 2019 г. година с по-слаби от досега очакваните темпове в резултат на по-сдържаната икономическа експанзия в рамките на Европейския съюз. „През първата половина на 2018 г. БВП нарасна с 3,4% в реално изражение при очакван годишен ръст от 3,9% в пролетната прогноза. Въпреки благоприятното развитие при потреблението и инвестициите низходящата динамика при износа доведе до по-нисък растеж на БВП и до ревизиране на очакванията за представянето на българската икономика през 2018 г.“, пише в прогнозата.     Есенната прогноза е особено важна, тъй като тя служи и като макрорамка за държавния бюджет за следващата година и параметрите, заложени в документа, са отразени и в сметките за държавните приходи и разходи. Средносрочната прогноза (мотивите към законопроекта за бюджета) пък трябва да бъде готова до края на октомври. От записаното в есенната макрорамка става ясно, че догодина ръстът на  общите инвестиции в основен капитал  ще достигне 9,5%.Според прогнозата частното потребление ще запази своя сравнително висок темп на растеж, но в сравнение с тази година темпът леко ще се забави поради по-ограничено нарастване на заетостта през 2019 г. Износът ще се повиши до 2,8%. Ускорението на крайното търсене спрямо 2018 г. ще предизвика и ускорение на вноса на стоки и услуги и ще увеличи отрицателния принос на нетния износ към реалния растеж на БВП до 2,4 процентни пункта, посочват още от МФ. Икономическият растеж  се очаква да достигне 3,5% в периода 2020–2021 г. Вътрешното търсене ще остане водещо за растежа на БВП по линия както на потреблението, така и на инвестициите. Докато по-ниските правителствени разходи за потребление и инвестиции ще доведат до по-слабо повишение на вътрешното търсене през 2020 г., растежът на публичните разходи ще се ускори в края на прогнозния период и ще се отрази в по-висок растеж на инвестициите и съответно на вътрешното търсене. Финансовото министерство запазва непроменена прогнозата си за растежа на световната икономика за 3,9% през тази и през следващата година, но понижи прогнозатаа си за растежа на БВП на ЕС за 2018 г. до 2,1% (от 2,3% според пролетната прогноза) и за 2019 г. до 2% (от 2,1%). От МФ очакват още, че растежът на частното потребление ще бъде ограничен през следващите години в съответствие с развитията при пазара на труда, които са свързани с почти изчерпване на възможностите за нарастване на заетостта. Основните рискове пред реализиране на прогнозата са свързани с развитието на външната среда, включително динамиката на международните цени. През 2019 г. се очаква леко  ускорение на растежите във външната търговия . Ограничаването на отрицателното влияние от търговията с трети страни ще се отрази в нарастване на общия реален растеж на износа на стоки и услуги. Ускорението на вътрешното търсене и износа ще предизвика и по-силно нарастване на вноса. В съответствие с предходната прогноза се очакват положителни условия на търговия, но динамиката в количествата ще е предопределяща за общите растежи и номиналният ръст на вноса (8,7%) ще продължи да изпреварва този на износа (5,2%). При търговския баланс ще се наблюдава по-съществено нарастване на дефицита до 6,1% от БВП, в резултат на което общият баланс на стоки и услуги също ще премине в дефицит от 0,7% от БВП. Според есенната прогноза се очаква догодина  безработицата  да се понижи до 4,8%, а нивото на участие в работната сила ще запази темпа си на повишение от 2018 г., тъй като спадът на работната сила няма да надхвърли този на населението. Нивото на безработица ще се понижи до 5,4% тази година и за първи път ще бъде по-ниско от историческия си минимум през 2008 г., отбелязва Министерството на финансите.  Очаква се през 2019 г. растежът на заетите да отслабне до 0,3%, като по-бавен темп на нарастване се очаква както в индустрията, така и в услугите. При селското стопанство е заложено продължаващо намаление на заетостта, поради високия дял на самонаетите в сектора и преструктурирането на земеделските стопанства от такива, в които преобладават самонаетите, към стопанства, които наемат работна сила. За все по-ограниченото предлагане на труд в икономиката влияние ще оказва както намалението на населението в трудоспособна възраст, така и бързото изчерпване на потенциалния свободен трудов ресурс от безработни и лица извън работната сила (най-вече обезкуражени), обясняват от МФ. Повишението на цените през 2019  г. се прогнозира да бъде 3%, а инфлацията в края на годината ще се забави до 2,6%. Базисната инфлация ще има основен принос за нарастването на общия индекс поради очакванията за стабилно нарастване на вътрешното търсене, докато влиянието на международните цени ще бъде минимално поради слабото им очаквано изменение през следващата година, става ясно още от прогнозата. Средногодишното нарастване на цените се очаква да се забави до 2,5% и 2,3%, съответно през 2020 и 2021 г., като приносът на базисната инфлация ще продължи да бъде водещ. Потребителските цени на горивата се очаква да останат относително стабилни до края на прогнозния период предвид очакваната динамика на международните цени на суровия петрол. В периода 2018–2021 г.  кредитирането за частния сектор  ще продължи да нараства при очаквания за добра икономическа активност, относително висок растеж на потреблението на домакинствата и в условия на положителна динамика на пазара на труда.", "date": "2018.10.06", "title": "Министерството на финансите очаква икономиката да се разшири с 3,7% през 2019 г."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/388089-%D0%B8%D0%B7%D0%B1%D0%BE%D1%80%D1%8A%D1%82", "text": "За 1,5 милиарда лева БЪЛГАРИЯ ще закупи 8 изтребителя F16. Това са $885 милиона долара. По $110,625 за стар F16. С тия пари можехме да купим руски самолети 4++ поколение, при това: 9. Между другото: хърватите пък купуват 12 изтребителя от Израел за $ 491 . По $ 41  милиона за самолет за същата модификация.  40%  от цената за България.     За $885 можехме да си купим точно  8 . Нови, не на старо. Поколение 4++ (почти 5), не просто 4 поколение, както е Ф-16.     А Израел:     Добре, дайте ми за малко думата.  В качеството ми на офицер от ПВО, командир на зенитна батарея, обяснявам отново за самолетите. Ф-16 е по-стар и по-слаб технологично даже от МиГ 29.  Да не говорим за съвременните руски изтребители.    Съотношението му цена-качество като нов е убийствено…за Ф-16, в полза на МиГ 29. Цената му на старо, 2-3-4 ръка в случая пък не подлежи на коментар, освен чрез прокурор – за корупция в особено големи размери и нанасяне на ущърб на бюджета и интереса на страната, пак в особено големи размери. Няма и не може да има друго обяснение за такава цена, за такива самолети, за такава сделка, освен заповед отвън и комисиона за колониалните марионетки – цената на предателството на националния интерес. Да не говорим, че всеки един боен самолет, производство на САЩ, всъщност не е на на страната, която го “купува”, а си остава отново под командването на САЩ. Съдете сами: – България е в НАТО, а НАТО е с върховни главнокомандващи само от американски генерали. Без изключения. Следователно,  българската армия е башибозук на САЩ, прокси армия за интересите на англосаксите от САЩ/Великобритания.  И целият опит от последните 28 години го предоказа многократно:  българските войници се бият за сметка на българския данъкоплатец, но…само извън България, и в полза на англосаксите.  Въпреки конституционното уточнение, че работата им е да пазят нашите граници и нашата териториална цялост и сигурност. Ние териториална цялост, сигурност и интереси в Ирак, Афганистан, Камбоджа нямаме. Но нашите момчета се биеха, убиваха местни и бяха ранявани и убивани именно там. Умираха и убиваха, за да могат янките да наливат по-евтино гориво в колите си. – Всеки американски самолет (произведен в САЩ), чисто технологично, радиолокационно, и като софтуер се управлява не от пилота (той е само допълнение) и даже не от наземния пункт, от началника на ВВС, или военния министър на страната. Той се  навигира, управлява, и ръководи от радиолокационния команден пункт – мега-самолет AWACS, който е винаги, единствено, и само американски.     Простичко казано, вие може да си купите кола и даже да седнете на мястото на водача. Но ще отидете там, с такава скорост и през маршрут, който ви бъде не само разрешен, а буквално нареден от един външен команден пункт. Този на продавача на колата.  Но за “колата”/самолета си плащате вие, и то – по трънския курс. Това не е просто прецакване и измама. Това си е мощно милиардно набутване. Всъщност, нищо особено – обикновен колониализъм: колонизаторът облага с данък туземеца в колониите. Само дето поводите и опаковките за тези данъци и ограбвания са стотици. И този е само един от тях.     – купуването на всеки боен самолет, американския в това число, е само “входния билет” – “първоначалната такса” от неговото обслужване и живот. Без значение, дали ще участва в бойни мисии, той си има една дълга, многогодишна, десетилетна “опашка” от плащания за сервиз, поддръжка, модернизации, резервни части, планови замени, прегледи, сертификации и прочее. Плащанията са към производителя, в случая САЩ, разбира се. Чист допълнителен колониален данък за туземците в колониите. Цената на всичко това е в пъти по-голяма от “входния билет”, който в нашия случай е зверски грабеж, грозна измама. Както се досещате, цената на това сборно “обслужване” на американски самолет (дори и да е подарен и безплатен) е в пъти по-скъп от същото обслужване на руски боен самолет, аналог на обсъждания Ф-16. Накратко казано, карат ни да купим Форд Фокус 3-4 ръка на около 20 години по цената на ново BMW 5 серия. Като обслужването е за Бентли, и Майбах. Колониите са така.  Особено, когато не знаят, че са такива. Не искат да го разберат. Съвсем съзнателно и безсъвестно си избират колониални марионетки. Просто заради камуфлажните етикети “ “, “ “, “ “, или “ “. Заслужаваме си го.  Докато го правим, търпим и не правим нищо, никой не ни е виновен, че ни ограбват, мамят, унижават, убиват, прокуждат. Че даже и ни вземат кръвния данък. Ако вие, които четете всичко това, го разбирате и не искате да е така, ще похарчите поне 5-10 минути от днешното си време да го споделите и разпространите, докъдето ви стигат силите и познанствата. Защото ако чакате на *СМРАД и на “институции”, ще чакате много. И ще дочакате само същото…само че още по-лошо.  Не става с чакане.  Става с поне малко осъзнато и осмислено действие…докато стане достатъчно много…  Действайте!    ", "date": "2018.10.06", "title": "Изборът....."}
{"url": "http://www.classa.bg/%D1%81%D0%B2%D1%8F%D1%82/item/388090-%D1%81%D0%B8%D1%80%D0%B8%D1%8F-%D0%BF%D0%BE%D1%81%D1%82%D0%B8%D0%B3%D0%B0-%D1%88%D0%B8%D1%80%D0%BE%D0%BA%D0%BE-%D1%80%D0%B0%D0%B7%D0%B1%D0%B8%D1%80%D0%B0%D1%82%D0%B5%D0%BB%D1%81%D1%82%D0%B2%D0%BE-%D1%81-%D0%B0%D1%80%D0%B0%D0%B1%D1%81%D0%BA%D0%B8%D1%82%D0%B5-%D0%B4%D1%8A%D1%80%D0%B6%D0%B0%D0%B2%D0%B8-%D0%B8-%D0%B5-%D0%B3%D0%BE%D1%82%D0%BE%D0%B2%D0%B0-%D0%B4%D0%B0-%D0%BE%D1%82%D0%BA%D1%80%D0%B8%D0%B5-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%B0", "text": "Сирийският президент Башар ал Асад, заяви, че е постигнато \"широко разбиране\" с арабските страни след години на враждебност, причинени от гражданската война, която започна в началото на 2011 г. в страната му. Това бе заявено в ексклузивно интервю с кувейтския вестник \"Ал Шадъд\" в сряда, съобщава The New York Times.   Изявлението му последва много срещи с делегати от Персийския залив и западни държави през последните месеци. Асад не уточни откъде са тези делегации, но отбеляза, че целта на посещенията е да се възобновят дипломатическите мисии, с оглед на възстановяването на двустранните отношения.   Арабската лига, организация, която обединява арабските страни от Близкия изток и Магреба, спря участието на Дамаск в агенцията през ноември 2011 г., под натиска на страните от Персийския залив, след началото на войната в Сирия. Оттогава насам, това е първото интервю на сирийския президент с медия от Персийския залив.   По време на войната в Сирия, някои арабски страни - специално членовете на Съвета за сътрудничество на Персийския залив - активно са се опитвали да постигнат свалянето на правителството на Асад, за което са предоставяли финансови средства на противниците му. Въпреки това, Дамаск успешно се зае да възстанови пълния контрол над цялата си национална територия. До момента той контролира над 60%, до голяма степен благодарение на значителната подкрепа, получена от Русия и Иран.   Интервюто на Башар Асад дойде малко след срещата, проведена на 29 септември от външните министри на Сирия и Бахрейн, по време на Общото събрание на Организацията на обединените нации. Тези стъпки могат да означават, че страните - повечето от които са враждебна към Иран, един от основните съюзници на Сирийско правителството, може да преразгледат отношенията си с Дамаск, предвиждайки края на войната.", "date": "2018.10.06", "title": "Сирия постига \"широко разбирателство\" с арабските държави и е готова да открие посолства"}
{"url": "http://www.classa.bg/%D1%81%D0%B2%D1%8F%D1%82/item/388091-%D0%B4%D0%B6%D0%B0%D0%BA-%D0%BC%D0%B0-%D0%B7%D0%B0-%D0%BA%D0%BE%D0%BD%D1%84%D0%BB%D0%B8%D0%BA%D1%82%D0%B0-%D0%BC%D0%B5%D0%B6%D0%B4%D1%83-%D0%BA%D0%B8%D1%82%D0%B0%D0%B9-%D0%B8-%D1%81%D0%B0%D1%89-%D0%BA%D0%BE%D0%B3%D0%B0%D1%82%D0%BE-%D1%82%D1%8A%D1%80%D0%B3%D0%BE%D0%B2%D0%B8%D1%8F%D1%82%D0%B0-%D1%81%D0%BF%D0%B8%D1%80%D0%B0,-%D0%BF%D0%BE%D0%BD%D1%8F%D0%BA%D0%BE%D0%B3%D0%B0-%D0%B7%D0%B0%D0%BF%D0%BE%D1%87%D0%B2%D0%B0-%D0%B2%D0%BE%D0%B9%D0%BD%D0%B0%D1%82%D0%B0", "text": "Основателят на компанията за електронна търговия Alibaba, Джак Ма, вярва, че напрежението между двете най-големи икономики на планетата, Китай и САЩ, може да доведе до евентуален военен конфликт. Той също така предупреждава, че търговската война между двете страни \"ще навреди на целия свят\", според това, което заяви в рамките на обществения форум на Световната търговска организация (СТО), проведен в Женева (Швейцария), съобщава Newsweek.   \"Когато търговията спира, понякога започва войната, така че търговията е начинът да се спрат войните\", каза Ма в речта си. Той добави също, че \"търговията, а не оръжието, е начинът за изграждане на доверие \".   Китайският бизнесмен смята, че Пекин и Вашингтон трябва да \"работят заедно, за да разрешат това предизвикателство, да създадат повече работни места, да излекуват бедността, както и да използват технологиите за решаване на проблемите с болестите и околната среда, вместо тази война\". Според него подобен конфликт ще унищожи \"не само търговията между Китай и Съединените щати, но и много други страни и малки предприятия\". Ма отново предположи, че търговската конфронтация може да продължи две десетилетия.   Ма призна, че продължаващият спор между Китай и неговия най-голям търговски партньор оказва негативно влияние и върху неговата компания Alibaba.", "date": "2018.10.06", "title": "Джак Ма за конфликта между Китай и САЩ: \"Когато търговията спира, понякога започва войната\""}
{"url": "http://www.classa.bg/%D1%81%D0%B2%D1%8F%D1%82/item/388092-%D0%BC%D0%B0%D0%B9%D0%BA%D1%8A%D0%BB-%D0%BF%D0%B5%D0%BD%D1%81-%D0%BA%D0%B8%D1%82%D0%B0%D0%B9-%D1%81%D0%B5-%D0%BC%D0%B5%D1%81%D0%B8-%D0%B2-%D1%81%D0%B0%D1%89-%D0%B8-%D1%81%D0%B5-%D0%BE%D0%BF%D0%B8%D1%82%D0%B2%D0%B0-%D0%B4%D0%B0-%D1%81%D0%BC%D0%B5%D0%BD%D0%B8-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0", "text": "Американският вицепрезидент Майкъл Пенс обвини Китай, че се опитва да се намеси в американските вътрешни работи, търсейки смяната на държавния глава.   В изказването си във Вашингтон, в Институт Хъдсън, Пенс заяви, че \"Китай прави безпрецедентни усилия, за да повлияе на общественото мнение в САЩ, на изборите през 2018 и ситуацията с оглед на президентските избори през 2020\".   \"Искрено, ръководството на Тръмп се отплаща, а Китай иска друг президент\", каза той, съобщава NBC News.   Позовавайки се на твърденията на президента на САЩ миналата седмица за предполагаемата политическа намеса на Китай, вицепрезидентът обвини Пекин, че \"манипулира американската демокрация\".   Той също така отбеляза \"Нашата разузнавателна общност казва: Китай се опитва да се възползва от всяко несъответствие по политически въпроси между федералната и местната власт, например, по отношение на митата, за да разпространява своето влияние на територията на САЩ\".   Според Пенс Китай мобилизира \"нелегални участници, фасадни групи и пропагандни медии\", за да постигне промени в възприемането на китайската политика от страна на американците.   Като пример за опитите да се повлияе на изборите за Конгреса на 6 ноември, вицепрезидентът посочи стратегията на Китай по отношение на митата, наложени в отговор на американските анти-китайски мита.   \"По-конкретно те посочиха мерките си срещу секторите и щатовете, които са важни от гледна точка на предстоящите избори\", каза той.   \"Според една преценка, повече от 80% от американските региони, засегнати от китайските мерки, гласуваха за президента Тръмп през 2016 г., а сега китайците искат да насочат тези гласове срещу нашето правителство\", каза Пенс.   По отношение на военния въпрос, вицепрезидентът отбеляза, че Китай инвестира огромни средства за модернизиране на въоръжените си сили, за да превъзмогне военно САЩ и да ги изтика от западния Тихи океан.   \"Китай харчи за своята армия толкова, колкото сумарно останалата част от Азия. Пекин издига това като приоритет с цел да надмине САЩ по земя, море, въздух и в космоса. Той иска да експулсира САЩ от Западния Пасифик, за да ни попречи да помогнем на нашите съюзници, но те няма да успеят \", каза той.   В същото време, той говори за нарастващото военно присъствие на Китай на спорните островчета в Южнокитайско море, като противоречие с уверенията на китайския лидер Си Цзинпин в Белия дом през 2015 г., че страната му ще се опита да не милитаризира морето.", "date": "2018.10.06", "title": "Майкъл Пенс: Китай се меси в САЩ и се опитва да смени президента"}
{"url": "http://www.classa.bg/%D1%81%D0%B2%D1%8F%D1%82/item/388079-%D0%B1%D0%B0%D0%BD%D0%BA%D0%B5%D1%80-%D0%BA%D1%80%D0%B0%D0%BB-%D0%BE%D1%82-%D0%B1%D0%BE%D0%B3%D0%B0%D1%82%D0%B8%D1%82%D0%B5-%D0%B8-%D0%B4%D0%B0%D0%B2%D0%B0%D0%BB-%D0%BD%D0%B0-%D0%B1%D0%B5%D0%B4%D0%BD%D0%B8%D1%82%D0%B5", "text": "Осъдиха “Съвременния Робин Худ” в Италия Цели седем години директорът на клон на банка от градчето Форни ди Сопра в Североизточна Италия – Джилберто Баскиера го играл без грешка Робин Худ. Защото точел пари от сметките на имотните си съграждани и ги внасял в тези на бедни и нуждаещи се хора. Обикновено това били пенсионери, които нямали средства за лекарства, млади хора, на които им трябвали пари, за да учат или за да започнат някакъв бизнес, безработни с големи семейства. Като за седемте години на началническото място – от 2009 до 2017 г. – банкерът бил раздал като помощи близо 1 млн. евро, при това без някой да го усети, пише “Монитор”.     Но също като Робин Худ най-накрая Джилберто бил изловен от властите в лицето на италианската финансова гвардия и изправен на съд. Магистратите обаче му дали само две години условна присъда, защото щателната проверка на сметките в подопечния му банков клон и разпитите на свидетели показали, че той не бил прибрал в собствения си джоб дори и цент.     Освен това когато разбрал, че заверата му е разкрита, директорът позвънил на всички онези негови съграждани, в чиито сметки бил бъркал, за да им се извини и за да им каже, че той самият ще върне взетите пари. За негова радост доста от имотните хора опростили прегрешението му и дори направили постъпки, за да го защитят в съда. Нещо, което за жалост сторили много малко от облагодетелстваните лица и то поради страх да не се орезилят. Разбира се, освен условната присъда, последвали още две други наказания за 49 годишния Джилберто – той бил уволнен, а домът му бил иззет в полза на държавата. Независимо от това обаче ексбанкерът не се покаял и заявил пред медии от областния град Удине, че ако съдбата му предостави друга възможност да помага като банкер на бедни хора за сметка на богати, пак ще действа като Робин Худ. Просто защото според него банковата система в Италия се била роботизирала до такава степен, че при оценката на кредитните възможности на клиентите човешкият фактор бил напълно елиминиран. Така на практика без пари оставали най-нуждаещите се италианци и на първо място младите хора, които малко или много са реалният икономически потенциал на страната.  ", "date": "2018.10.06", "title": "Банкер крал от богатите и давал на бедните"}
{"url": "http://www.classa.bg/%D1%81%D0%B2%D1%8F%D1%82/item/388080-%D0%B4%D0%B5%D0%B4%D0%BE%D0%BB%D0%B0%D1%80%D0%B8%D0%B7%D0%B0%D1%86%D0%B8%D1%8F-%D0%B2-%D1%86%D0%B8%D1%84%D1%80%D0%B8%D1%82%D0%B5-%D0%BD%D0%B0-%D1%86%D0%B5%D0%BD%D1%82%D1%80%D0%B0%D0%BB%D0%BD%D0%B0%D1%82%D0%B0-%D0%B1%D0%B0%D0%BD%D0%BA%D0%B0-%D0%BD%D0%B0-%D1%80%D1%83%D1%81%D0%B8%D1%8F", "text": "на долара във външния сектор не пада бързо, но пада неотклонно. Само цифри. Дялът на долара в структурата на съвкупния външен дълг на РФ падна от 68% към 01.01.2016 до 53% към 01.04.2018.     Дялът на долара в постъпленията от износа на стоки и услуги намаля с 81% през първото тримесечие на 2018 година.     Дялът на долара в плащанията за вноса на стоки и услуги спадна от 44% през първото тримесечие на 2015 г. до 36% през първото тримесечие на 2018 г.     Дялът на рублата в края на първото тримесечие на 2018 г.: в съвкупния външен дълг на Русия – 27% в постъпленията от износа – 13% в плащанията за вноса – 31%   Превод: М.Желязкова", "date": "2018.10.06", "title": "Дедоларизация в цифрите на Централната Банка на Русия"}
{"url": "http://www.classa.bg/%D1%81%D0%B2%D1%8F%D1%82/item/388081-%D0%B2%D1%81%D0%B5%D0%BA%D0%B8-%D0%B4%D1%80%D1%83%D0%B3-%D0%BF%D0%BE%D0%BB%D0%B8%D1%82%D0%B8%D0%BA-%D0%B1%D0%B8-%D0%BF%D0%BE%D1%81%D1%82%D1%8A%D0%BF%D0%B8%D0%BB-%D0%BA%D0%B0%D1%82%D0%BE-%D1%85%D0%B8%D1%82%D0%BB%D0%B5%D1%80", "text": "Ревизионизъм в младежката организация на \"Алтернатива за Германия\": един нашумял случай с бивш регионален лидер на младежите говори красноречиво за тесните връзки между АзГ и дясноекстремистката сцена в Германия. Бившият председател на младежката организация на \"Алтернатива за Германия\" (АзГ) в Долна Саксония Ларс Щайнке стана известен в началото на август с един свой пост във Фейсбук. Там той обяви атентатора срещу Хитлер Клаус Шенк фон Щауфенберг за \"предател\" и \"страхливец\". Впоследствие Щайнке загуби поста си. Това, че хич не са му чужди националсоциалистическите идеи, вътре в партията му си беше известно и преди въпросната публикация във Фейсбук. Източник от партията предостави на ДВ аудиозапис на разговор на Щайнке с негов колега, в който бившият вече лидер на местната младежка организация на АзГ оправдава нападението на нацистите срещу Полша през 1939 година. В него той говори за някакво \"изопачаване на историята\" и за това как Хитлер бил принуден да действа така. \"Всеки друг политик би действал точно както Хитлер и би нахлул в Полша\", казва Щайнке.   Щайнке не е единичен случай   Случаят Щайнке не е изключение. Младежката организация на АзГ се радикализира все повече, а германското вътрешно разузнаване се видя принудено да се задейства: младежката организация, наречена \"Млада Алтернатива\", е поставена под наблюдение в две федерални провинции - Бремен и Долна Саксония. Наблюдава се сближаване на младежите от АзГ с различни десноекстремистки групировки. Но пред обществеността те се опитват да показват гражданското си лице. Така например председателят на младежката организация Дамиан Лор критикува това, че службите наблюдават двете младежки организации. В съобщение за медиите той посочва, че нито младежката организация, нито отделни нейни клонове са противоконституционни. Лор припомня, че Ларс Щайнке е бил свален от председателския пост, а в момента тече процедура по изключването му от партията. Това показва, че \"ние се противопоставяме категорично на всякакви противоконституционни тенденции в нашите редици\", четем още в съобщението. Вътрешни източници обаче твърдят, че Дамиан Лор също знае за аудиозаписа, но до този момент не е предприел нищо. Самият Щайнке пък заяви за ДВ, че нито ще бъде изключен от партията, нито ще бъде свален от поста си - щял да обжалва всяко решение.   Прикриване на очевидното   Председателят на \"Млада Алтернатива\" също допринася за радикализирането на младежката организация. Репортерка на ДВ наблюдава как Дамиан Лор се опитва да прикрива връзките си с дясноекстремистката сцена. През август той посети конгреса на своята младежка организация в близост до Айзенах. В интервю за ДВ той увери, че \"не съществува никакво сътрудничество\" с членовете на расистката групировка \"Идентитарно движение\", което също е наблюдавано от Службата за защита на конституцията (вътрешното разузнаване).   Лидерът на младежката организация \"Млада Алтернатива\" Дамиан Лор   Малко преди това Лор беше съпровождан от телевизионен екип на \"Archetyp GmbH\", заснел рекламен клип за \"Млада Алтернатива\". Шеф на \"Archetyp GmbH\" е Филип Щайн, който е основател на ксенофобското движение \"Един процент\" - дясна неправителствена организация, контролирана от групировката \"Идентитарно движение\". Франциска Шрайбер, която беше в ръководството на партията, която междувременно напусна, твърди в книгата си \"АзГ отвътре\", че още през 2014 година половината от членовете на \"Млада Алтернатива\" са симпатизирали на групировката \"Идентитарно движение\". Същото потвърждава и един от водещите германски експерти по въпросите на десния екстремизъм Хайо Функе. Той твърди още, че в действителност между двете организации съществува тясно сътрудничество.   Младежите се радикализират   Партията-майка \"Алтернатива за Германия\" също поддържа връзки с дясноекстремистки групировки. В Германия отдавна се води спор по въпроса дали АзГ да бъде поставена под наблюдение от Службата за защита на конституцията. Много политици са на мнение, че тази формация е в много тесни отношения с дясноекстремистки групи.   Нацизмът бил \"пилешка курешка\": с острия си език шефът на фракцията и партиен говорител Александер Гауланд вдъхновява младите кадри   В същото време вътре в партията се води спор за това каква дистанция е необходима спрямо десните радикали. Когато през 2016 година стана ясно, че Службата за защита на конституцията е поставила под наблюдение групата \"Идентитарно движение\", АзГ се дистанцира. В същото време централното партийно ръководство се опитва да омаловажи тенденциите на радикализиране на младежката организация. Дамиан Лор дори настоя двете поставени под наблюдение младежки организации да бъдат натирени от партията - решение, с което ще се занимае извънреден конгрес на партията в средата на октомври. Вътрешни източници обаче твърдят, че искането на Лор едва ли ще мине. Говорителят на \"Алтернатива за Германия\" Александер Гауланд пък предложи да бъде изключена само долносаксонката младежка организация - маневра за отклоняване на вниманието. Изключването само на едната младежка организация би изпратило два различни сигнала - вътре към партията, че тя не се огъва пред службите; и навън - че партията категорично се разграничава от десните екстремисти.", "date": "2018.10.06", "title": "\"Всеки друг политик би постъпил като Хитлер\""}
{"url": "http://www.classa.bg/%D1%81%D0%B2%D1%8F%D1%82/item/388082-%D0%BA%D0%BE%D0%B3%D0%B0%D1%82%D0%BE-%D0%B4%D1%8A%D1%89%D0%B5%D1%80%D1%8F-%D1%82%D0%B8-%D0%B8%D0%B7%D0%B2%D0%B5%D0%B4%D0%BD%D1%8A%D0%B6-%D1%81%D0%B5-%D0%B7%D0%B0%D0%B1%D1%83%D0%BB%D0%B8", "text": "Понякога родителите просто не могат да се примирят с решенията на своите деца. Например когато детето ти реши да приеме исляма и се забули от глава до пети. Това е преживяла една германска майка. Ето нейната история.             Никоя майка не би желала да преживее подобно нещо: един ден представители на службите да застанат пред вратата ти с обяснението, че собствената ти дъщеря имала намерение да напусне страната и да замине за Сирия при терористите от „Ислямска държава\". Моника Мюлер (името е променено от редакцията) с ужас си спомня за този ден през 2014 година, когато ѝ се случило точно това. За щастие се оказало, че сигналът, по който действали служителите, бил само слух, дочут в някаква джамия. Но и без това жената – 60-годишна лекарка от германската провинция Северен Рейн-Вестфалия – вече била преживяла какво ли не: разказва, че дъщеря ѝ София (името също е измислено) попаднала под ислямистко влияние, радикализирала се и започнала не просто да се забражда, а надянала никаб, покриващ цялото тяло. По-късно момичето започнало да си търси съпруг в някакъв мюсюлмански интернет-форум за женитби, където изборът бил между напълно непознати мъже, с които я свързвала само общата религия.   Промяната   В основата на дълбоката метаморфоза, настъпила у момичето, стояло някакво травматично преживяване като тийнейджърка. Понесеният тежък удар на съдбата, за който майката обаче не желае да говори, коренно променил 12-годишната девойка. Въпреки терапията, тя не успяла да се съвземе от преживяното. Започнала да търси утеха в друга религия – приела исляма, тъй като смятала, че той може да ѝ предложи по-надеждна защита от католическата вяра. София започнала да посещава джамии - първоначално тайно. Приятелките ѝ били предимно от един ислямистки и силно патриархален кръг хора от марокански произход.   Контрасти: майки с деца на разходка   На 17 години София окончателно сложила мюсюлманска забрадка. В къщи постоянно говорела за Корана и наричала роднините си „неверници\". Четяла книги за мюсюлманската жена и мюсюлманския брак. По-късно момичето се изнесло от къщи и напълно изчезнало от полезрението на семейството. Бракът с един турчин излязъл съвсем кратък, защото София го смятала за недостатъчно правоверен. Семейството ѝ решило, че това ще я отърве от опасните ѝ илюзии, но нещата се развили по друг начин: София започнала да си търси строго религиозен съпруг в мюсюлмански форуми в интернет и сключила брак с един албанец. Заживяла с него в друг град и родила две деца, а третото е на път. Семейният живот на София протича по един строго традиционен и архаичен модел на поведение – жената си стои в къщи, гледа децата и поднася на мъжа си храна, щом той се върне в къщи. Майката на София описва своя зет като ислямски фундаменталист. Досега два пъти е ходил в Сирия - да кара хуманитарни помощи за организацията „Медици със сърце\". Германското контраразузнаване класифицира тази организация като салафистка и екстремистка. Междувременно мъжът се бил дистанцирал от тази организация.   Завръщане към корените?   Майката на София: Пълното забулване на тялото кара дъщеря ми да се чуства по-защитена   Напоследък майката на София забелязва у нея предпазливи признаци на връщане към предишния си свят. На някои сватби или семейни тържества вече ходела без никаб. Докато преди отказвала да води децата си на детска градина, вече виждала, че това е важно и за самите тях. Ако преди говорела активно за преместване в някоя арабска страна, където да учи Корана и арабски език, темата вече не е актуална - навярно заради децата. „Дъщеря ми разбра, че в Германия децата ѝ имат възможност да получат добро образование и бъдеще, докато в една арабска държава това никак няма да е лесно - особено пък за една жена\", казва майката на София. Тя не се страхува вече, че дъщеря ѝ би тръгнала за Сирия. Затова пък зет ѝ – в това тя е уверена – се намира все още под наблюдението на държавните органи. През миналата година жилището на семейството било претърсено в тяхно отсъствие.", "date": "2018.10.06", "title": "Когато дъщеря ти изведнъж се забули"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388083-%D1%81%D0%B2-%D0%B0%D0%BF%D0%BE%D1%81%D1%82%D0%BE%D0%BB-%D1%82%D0%BE%D0%BC%D0%B0,-%D0%BD%D0%B0%D1%80%D0%B8%D1%87%D0%B0%D0%BD-%D1%82%D0%BE%D0%BC%D0%B0-%D0%BD%D0%B5%D0%B2%D0%B5%D1%80%D0%BD%D0%B8,-%D0%BE%D1%82-%D0%B4%D0%B2%D0%B0%D0%BD%D0%B0%D0%B4%D0%B5%D1%81%D0%B5%D1%82%D1%82%D0%B5-%D0%B0%D0%BF%D0%BE%D1%81%D1%82%D0%BE%D0%BB%D0%B8", "text": "    Родината на св. апостол Тома е Галилея. Като видял чудесата на Спасителя, той повярвал в Него и тръгнал подире Му. Богочовекът, въпреки злобата на юдеите, които търсели да Го убият, решил от страната отвъд Йордан да отиде във Витания, за да възкреси Лазаря. Тома, наричан Близнак, казал на другите ученици: - Да идем и ние да умрем с Него!     По време на прощалната беседа на Тайната вечеря Господ Иисус Христос казал на учениците Си: - А къде отивам Аз знаете, и пътя знаете. Тома запитал: - Господи, не знаем къде отиваш; и как можем да знаем пътя? Иисус го погледнал и му дал такъв отговор: - Аз съм пътят, истината и животът; никой не дохожда при Отца, освен чрез Мене. След възкресението Си Господ се явил на Своята пречиста майка, явил се на   и на другите  . Подир това се явил на двама ученици, които отивали за Емаус. Тия двама ученици - Лука и Клеопа - побързали да съобщят на другите за явяването на Господа. В същия ден вечерта Спасителят се явил на всички апостоли, без Тома. Апостолите казали на Тома: - Видяхме Господа. А той зявил: - Ако не видя на ръцете Му белега от гвоздеите, и не туря пръста си в раните от гвоздеите, и не туря ръката си в ребрата Му, няма да повярвам! След осем дни учениците били пак в същия дом. Тома бил с тях. Вратата, както обикновено, била заключена поради страх от юдеите. Дошъл Иисус, застанал посред тях и рекъл: - Мир вам! След това се обърнал лично към Тома и му казал: - Дай си пръста тук, и виж ръцете Ми: дай си ръката и тури и в ребрата ми; и не бъди невярващ, а вярващ! Развълнуван, Тома извикал: - Господ мой и Бог мой! - Тома - казал му Спасителят, - ти повярва, защото Ме видя; блажени, които не са видели, и са повярвали! След като минало време от слизането на Пресветия Дух в деня Петдесетница, апостолите хвърлили жребий - кой къде да отиде и проповядва словото Божие. На апостол Тома се паднало да отиде в Партия, Мидия и Индия. Не е било лесно, за него да тръгне на такъв дълъг път. Господ му се явил и го укрепил. По това време в Йерусалим дошъл търговец от Индия на име Аван. Той търсел изкусен художник, който би могъл да построи великолепен дворец за царя на оная страна. Тома казал на Аван, че той сам е изкусен в тая работа и се отправил с него за Индия. По пътя Тома и Аван се спрели в един град, където царят на тая страна правел сватба на дъщеря си. Двамата странници били поканени на сватбения обяд. Апостолът нищо не ял и тъжно гледал езическото веселие. Тук била и една еврейка, която занимавала пируващите, като свирела на флейта. Тя погледнала към Тома. Разбрала, че е съотечественик и веднага запяла: - Един е Богът на юдеите, Който сътвори небето и земята! Зарадвал се Тома, като чул в чужда земя родни звуци и прослава на истинския Бог. Той извършил няколко чудеса на това пиршество и предсказал близката смърт на царския виночерпец. Като видял, че гостът е свят човек, царят го помолил да благослови новобрачната двойка. Апостолът влязъл в стаята на младите, помолил се с тях, благословил ги, и им говорил за блаженството на християнския живот. Когато Тома излязъл от стаята на младите, Сам Господ им се явил и ги научил да водят целомъдрен живот. Младите съпрузи решили да се посветят в служба на Бога и скоро след сватбеното тържество приели свето Кръщение от ръцете на св. апостол Тома. При кръщението девицата била наречена Пелагия, а съпругът - Дионисий. По-късно Пелагия пострадала мъченически за Христовото име. Дионисий пък станал епископ в същата тая страна и усърдно разпространявал словото Божие. Апостол Тома и Аван, след дълго и изморително пътешествие, най-после стигнали в далечната страна Индия, и се явили при оня цар, който бил пратил да му се доведе изкусен майстор. Те взели от царя пари за постройката. Вместо да почне да строи двореца, Тома раздал парите на бедните и болните и усърдно се заел да разпространява Христовото благовестие. По внушение от Пресветия Дух, той знаел, че чрез това средство Бог ще му помогне да обърне към истината повикалия го цар. И това станало, макар че царят в началото се разгневил и заповядал да затворят апостола в тъмница. Братът на царя тежко заболял. Никой не вярвал, че ще оздравее. Но изведнъж той оздравял. Съобщил на царя, че Бог в чудно видение му открил небесно жилище, което му приготвял апостолът, вместо земен дворец. Поразен от това видение, той уговорил царя да освободи апостола. Двамата, царят и неговият брат, паднали пред нозете на апостола и го молили да ги научи на християнския закон. Те приели Кръщение и заживели благочестиво. Дошло времето на  . Всички апостоли по чудесен начин се намерили в Йерусалим и участвували в погребението на Божията Майка. Тома стигнал в Йерусалим едва след нейното погребение. Той пожелал да се поклони на пречистото й тяло. Заради него апостолите отвалили гробния камък, но намерили само погребалните повивки. Нейният Син, Господ Иисус Христос, я бил взел на Небето при Себе Си, за да бъде оттам закрилница на целия човешки род. Скоро след това тя се явила на всички в небесното си величие и ги ободрила за предстоящите им нови благовестнически подвизи. Апостол Тома се върнал по същия път да продължи своето дело. В един град той обърнал много хора към светата вяра. Между тях била племенницата на тамошната царица Мигдония. Царицата сама пожелала да чуе чудната проповед на апостола. Преоблечена като проста жена, тя ходела при него заедно с много други люде и съвършено се убедила в истината на неговите думи. Оттогава животът й се променил. Тя обикнала поста и молитвата. Отказала се от дворцовите увеселения, които имали езически характер. Царят видял промяната и наредил да бъде извикана нейната сестра, царица Терцияна, жена на царя от съседна страна. Но Терцияна не само не могла да уговори сестра си да се върне към предишния си живот, но сама се научила на християнските добродетели и пожелала да види апостола. Двете сестри го повикали тайно в двореца, слушали наставленията му и накрай приели от него Кръщение. Терцияна се върнала при мъжа си християнка и започнала също живот, съобразен с новото учение. Царят, съпругът на Мигдония, се разгневил силно, когато узнал, че и двете сестри-царици приели новата вяра и се кръстили. Гневът му нараснал още повече, когато му било донесено, че народът му приема масово християнството и се отказва от езическите идоли. Ужасен от вестта, че и синът му Азан приел Кръщение, той наредил веднага да му бъде доведен апостолът, който тъй властно насаждал новата вяра, като го осъдил на страшни мъчения. Апостолът бил поставян под нагорещени железа. Но Бог го запазил. Хвърлен бил в огнена пещ. Из нея излязъл невредим. Бог пак го запазил. Така новопокръстените се ободрили във вярата си. Тия чудеса не опомнили царя. Той продължавал да беснее. Заповядал на войници да изведат апостола вън от града и там да го предадат на смърт. Подир него тръгнали много от новоповярвалите, между които личели на първо място Азан - царски син, Сифор - един от знатните сановници на царския дом. Когато дошли на мястото на наказанието, св. апостол Тома помолил войниците да му дадат време да се помоли.След това благословил двамата си високопоставени ученици: Сифор поставил за свещеник, а Азан - за дякон. Помолил ги да се грижат за вярващите и да работят за засилване на Църквата. Завършвайки по тоя начин апостолската си мисия, св. Тома приел мъченическа смърт. Войниците го убили пред погледа на множество разплакани негови ученици. Свещеник Сифор и дякон Азан извършили погребението на любимия апостол. След това те се заели с управлението на Църквата. Благочестивите Мигдония и Терцияна им помагали. Жестокият цар, който поискал смъртта на апостола, скоро се обърнал към Христа. Убедил се от чудесното изцеление на своя син Азан, който тежко бил заболял. Мигдония се радвала. Радвала се и Терцияна, защото и нейният съпруг, царят на съседната страна, също се бил предразположил да приеме християнството. Тъй в Партия и Мидия, както и в Индия, Църквата още в апостолско време почнала да тържествува над прогнилото езичество.", "date": "2018.10.06", "title": "Св. апостол Тома, наричан Тома Неверни, от Дванадесетте апостоли"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388084-6-%D0%BE%D0%BA%D1%82%D0%BE%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "69 пр.н.е. - Трета Митридатова война: Войските на Римската република завладяват арменската столица Тигранакерт.     1014 г. - В Преспа умира българският цар Самуил.   1582 г. - Поради въвеждането на Григорианския календар този ден от тази година не съществува в Италия, Полша, Португалия и Испания.   1600 г. - Във Флоренция се състои премиерата на най-ранната, съхранена досега опера - Евридика на Джакопо Пери.   1683 г. - Първите немски заселници в Америка основават Джърмантаун (дн. в щат Пенсилвания).   1829 г. - Първият модерен парен локомотив - Ракета, конструиран от Джордж Стивънсън, извършва първото си пробно пътуване от Манчестър до Ливърпул.   1889 г. - В Париж започват представления е световноизвестното кабаре Мулен Руж.   1913 г. - В София е основан Национален съюз, който пропагандира сключване на \"всебългарска\" уния с Католическата църква и ориентация към Австро-Унгария.   1916 г. - Първата световна война: Започва битката при Черна, завършила с овладяване на Битоля от страна на Антантата.   1919 г. - Съставено е 40-то правителство на България, начело с Александър Стамболийски.   1927 г. - На екран излиза първият „говорещ\" филм „Певецът на джаз\" на компанията Warner Bros..   1939 г. - Втората световна война: Последната полска армейска част е победена от армията на Хитлеристка Германия.   1948 г. - При земетресение в Туркменистан загиват около 170 хил. души.   1963 г. - В Бургас е открит Висшият химикотехнологически институт \"Проф. Асен Златаров\" (сега Университет \"Проф. Асен Златаров\").   1966 г. - В САЩ официално е обявен за незаконен синтетичния наркотик LSD.   1973 г. - Израел е нападнат едновременно от Египет и Сирия, започва Войната от Йом Кипур.   1976 г. - В Китайската народна република е арестувана Бандата на четиримата.   1979 г. - Папа Йоан Павел II става първият папа посетил Белия дом.   1981 г. - Египетският президент Ануар Садат е убит от ислямски екстремисти, докато присъства на парада в Кайро по случай осем годишнината от началото на Войната от Йом Кипур.   1993 г. - Майкъл Джордан се оттегля за първи път от NBA.   2002 г. - Край бреговете на Йемен в резултат на терористичен акт потъва френския петролен танкер Лимбург, при което загива български моряк.   2002 г. - Основателят на Опус Деи Хосе Мария Ескриба де Балагуер е канонизиран от Папа Йоан Павел II.  ", "date": "2018.10.06", "title": "6 октомври, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388085-%D1%88%D0%B0%D1%88%D0%BC%D0%B8-%D0%B4%D1%80%D0%B5%D0%B1%D0%BD%D0%B8-%D0%B8-%D0%B5%D0%B4%D1%80%D0%B8", "text": "Шашмата на „Господари на ефира“ е дребна, пичлигарска – някаква хамсийка искала да се представи за акула. Тази шашма донякъде е косвена последица, очевидно срамна, и от самата стилистика на предаването: агресивна, нахална, дори ожесточена. И хлябът и ножът са в нас – внушава тя.   Понякога въпросната стилистика демонстрира и недостатъчно внимание към подробностите, сякаш те нямат особено значение - важното е да се притисне жертвата, да се унижи максимално, да се въздаде „правосъдие“ на всяка цена.     Често жертвите са обикновени хорица, прегрешенията им са дребни.   Не можете да си представите да подгонят, примерно, Меглена Кунева – навремето – за отвратителното й съглашателство, със същата стръвност, с която овъртолват някоя врачка.   Или пък министърът на здравеопазването Москов, заради далаверата с ваксините - по-скоро ще погнат някоя медицинска сестра, понеже е сложила инжекция несръчно. Стремежът на предаване като „Господарите“ би трябвало да бъде не да шльопа предимно из калната локва на Живота – а да сее бури по върховете на Властта, която е причина въпросната локва да се разраства все повече.   Хамсиите обаче бързо схващат, къде е безопасната зона - и е естествено да прибягнат, рано или късно, и към някои непозволени хватки, а накрая и до откровените шашми. Напоследък репортерите на предаването оставят след себе си усещането за всепозволеност. А тя е най-пагубното нещо в нашия занаят.   Ти можеш да направиш на другия само онова, което можеш да понесеш самият ти – това е основно правило, но никой не го спазва вече. Шашмата отвори въпроса и откъде се пръкват днешните репортери – и въпросната хамсия, а и изобщо.   Кой ги учи на занаят, на какво са способни, в края на краищата - освен да те бутат с микрофона си и да се търкалят в героични пози.   Нашият занаят се усвоява мъчително трудно и трябва да се преодоляват най-различни препятствия - като, независимо от всичко, се запази непокътнато уважението към всеки човек, колкото и „незначителен“ да е той. Използвах нарочно неуместната в случая дума „незначителен“, за да вметна нещо за БНТ.   Чух наскоро един водещ там да казва - в разговор за истината и митовете около социалните мрежи - нещо, наистина позорно.   Изведнъж той изтърси: С участието си в социалните мрежи хората компенсират собствената си незначителност.   Що за отврат е това? Дотам я докарахме - никакви хора от телевизиите свободно излъчват пренебрежението си към публиката, без да имат особени лични качества, повечето от тях са голи охлюви някакви - неуки и безкнижни.  Какво да искаме тогава от някакъв дребен хъшлак от „Господарите“ - трябва да сме извънредно наивни, за да не очакваме някой ден да кривне по грешния път. Хвърлих едно око на един от последните репортажи на „Господарите“. Някакво училище харчело половин милион на година, обаче класните стаи били празни – хайде тогава да притиснем чистачките, охраната, а накрая и директорката, която тепърва ще мачкат.   Хубав сюжет – направо шедьовър на дребнавостта.   В същото време, под носа им се случват апокалиптични неща. Хванете онзи, който разпредели десетки милиони евросредства за стадиони в пустеещи села, за да си напълнят гушите „нашите“ пеликани.   Когато Властта се хвали, че е дала 300 милиона за спортни съоръжения, броят ли се и въпросните стадиони – това разчоплете, притиснете някой тлъст пеликан – а сетне, колкото щете, се правете на бити, ще ви простят. Докато пишех тази дописка, по телевизията съобщиха, че пак няма/навреме ваксина срещу хепатит А – и отново хората са оставени на произвола на съдбата, докато аптекарските босове нагласят схемата.   Министърът на здравеопазването не заслужава ли един Миризливец? А пък Екатерина Захариева, сияйната звезда на външната ни политика, казала, че референдумът в Македония бил успешен.   Напълнете един чувал със скунксове – и право при нея.   Тя е непресъхващ извор на бисери.   Някоя простачка, която мами лековерните, измъчени хорица, я преследват стръвно, сякаш е най-голямото Зло.   Но хора, които са правят на врачки и нехайно подминават Българската Съдба, по начало са амнистирани. „Господарите“ имат възможност да се извисят над дребнотемието – и тъкмо сега, след позорът, който им спретна онази хамсийка, е време да го направят.   Ще имат неприятности – истински, но ще усетят и тяхната сладост. Сега дребнотемието минава за Голямата Правда, а пък Големите Провали се подминават - и така настъпва Ерата на Хамсиите, в която само идиотите си мислят, че сме цъфнали и вързали. Един цех за скунксове денонощно трябва да работи, ако някой се зарови в Големите неразбории.   Слагайте тигана за Едрите Риби/проблеми. Нова телевизия се дистанцирала от хамсийката – сега остава да се дистанцира - и останалите телевизии също, и от тлъстите филии, които Властта подхвърля под формата на обществени поръчки и други вкусотии.   Обществените поръчки се оказаха истинска отрова за медиите.   Те им прекършиха вратовете, лишиха ги от инстинктите им.   Оставиха ги на правилата на Яслата на Властта. Хамсийка, хамсийка – обаче и тя се оказа подходяща за прикриване на далеч по-позорни неща. Вижте, например, каква лавина се отприщи от розови очерци за Дянков и Трайков.   Но нищо не се пише вече за далаверата, заради която ги пратиха на съд. Само покрай продажбата на ЕВН десет скункса могат да бъдат дадени на участниците в тази афера. Медиите обаче създават фикции, които трябва да минават за реалности - и тъкмо поради това ахмакщината на някоя хамсийка прави такова впечатление, то нарушава хармонията на удобното дребнотемие. Който има контрол върху Яслата, той е безгрешен като Господ.   Затова първенците ни са целите лепкави от шербета, с който ги поливат медиите – в доста случаи направо незаслужено. Някои се затюхкаха, че шашмата на „Господарите“ ще подрони доверието изобщо в медиите.   Напразно се тюхкат, понеже това доверие отдавна се е сринало. От години Брадъризацията разсипа методично всичко – и най-вече респекта, който публиката имаше към телевизиите.   Но извън ниския вкус и печалбарството, които я предизвикаха, и големият страх от Боговете от Шербет има своята немалка роля. И тъй, телевизиите бавно потъват като рибарска гемия, чиито трюмове са пълни с развалена риба - шоупрограмите, правени под индиго, така писах навремето.   Сега да допълня: потъват и заради изкушенията на Яслата. ***  * На   може да намерите: Публикации, Книги, Списания, Галерия, Всяка Неделя, Нови свидетелства, Интимно от профила. ***  УТОЧНЕНИЕ  Уважаеми приятели, ТОВА е моята страница – всички други страници, блогове и пр. във ФБ, които използват името ми и мои фотоси, нямат нищо общо с мен.  ", "date": "2018.10.06", "title": "Шашми: дребни и едри"}
{"url": "http://www.classa.bg/%D1%81%D0%B2%D1%8F%D1%82/item/388076-%D0%B5%D0%B2%D1%80%D0%BE%D0%BF%D0%B0-%D0%BF%D0%BE%D0%B2%D0%B5%D1%87%D0%B5-%D0%BD%D1%8F%D0%BC%D0%B0-%D0%B4%D0%B0-%D1%82%D1%8A%D1%80%D0%BF%D0%B8-%D0%BD%D0%BE%D0%BC%D0%B5%D1%80%D0%B0%D1%82%D0%B0-%D0%BD%D0%B0-%D1%81%D0%B0%D1%89", "text": "не обичат много Съединените щати. До 78% от населението на около сто и петдесет държави се отнасят негативно към политиката на Вашингтон. Затова няма нищо чудно в това, че Доналд Тръмп стана за посмешище в ООН, когато започна да се хвали с „успехите“ си. При това малко хора забелязаха, че когато президентът вече традиционно поучаваше Германия (колко й е вреден „Северен поток-2) немската делегация се усмихваше и си разменяше шеги. В защита на своя президент застанаха американските средства за масова информация. Телевизионният канал CNN даже се разрази със заплахи. Кореспондентът Ник Робертсън съобщи, че държавите, чиито представители са се смели на Тръмп трябва да запомнят, че „президентът обича, когато го уважават, а на всяка атака отговаря 10 пъти по-силно“.     „Делегатите на ООН трябва да усвоят важен урок – предпазва журналистът от CNN – Тръмп обича, когато го уважават и именно той може да е смее последен“. Кореспондентът само повтори предупреждението на жената на президента Мелания, която по-рано каза: „Както вече знаете, ако го атакувате, той ще отговори 10 пъти по-силно“. Американският телевизионен канал отиде по-далеч от съпругата на Тръмп и приведе като пример премиера на Канада Трюдо и канцлера на Гемания Меркел. По версията на CNN, наказанието на канадеца се заключаваше в това, че американският президент отказа да се срещне с Джъстийн Трюдо. Учудващото е, че след такъв „удар“, премиоерът на Канада не легна с хипертонична криза... Колкото до фрау канцлерин, то тя е виновна за подкрепата на изграждането на „Северен поток-2“, отрицателното си отношение към който Доналд Тръмп не скрива от времето на предизборната си камлпания. И по версията на CNN, Меркел е била наказана – на първата среща с нея президентът е отказал да й стисне ръка“. „Ще напомня, че по време на избирателната кампания на Тръмп администрацията на Порошенко открито поддържаше Хилари Клинтън. В рамките на намесата в американските избори Киев обнародва „инвентарната книга“ на Янукович, в която има ръкописни записи за изплащането на Манафорт, приятел и ръководител на изборния щаб на Тръмп, 12,7 милиона долара кеш. В резултат от това Тръмп получи силен удар точно преди изборите, а Пол Манафорт беше принуден да напусне екипа в разгара на кампанията и до сега се намира под следствие. И въпреки всичко Тръмп редовно се среща с виновника за всичките тези събития, стиска ръка на Порошенко, който направи всичко възможно Тръмп да не стане президент. И не само му стиска ръка, но и помага с хиляди специалисти, стотици милиони долари, катери и \"Джевелини“ на киевския режим. Само този пример е достатъчен за да не остави камък върху камък от твърдението на жената на Тръмп и телевизионния канал CNN. Каквото и да мисли Доналд, както и да се отнася лично към Порошенко и Украйна като цяло, той е принуден да се примири с обстоятелствата и да върви в рамките на зададената парадигма. И докато е изгодно да поддържа киевския режим – ще се усмихва през зъби, но ще го поддържа. Още по-нагледно (и по-важно) е, че реакцията на немската делегация в ООН, възприела заплахите и нравоученията на Тръмп с насмешки и шеги е къде по-обоснована, отколкото заплахите на Тръмп, неговата жена и американските средства за масова информация. Създава се такова впечатление, че немците специално са изчакали, за да поставят президента на САЩ в неловко положение. А едновременно с това и да демонстрират своята независимост от САЩ и правото сами да определят политиката на ФРГ. Буквално няколко дни след предизвикалата насмешки реч на Тръмп в ООН, ръководителят на МВнР на ФРГ Хайко Маас публично направи забележка на президента на САЩ, заявявайки, че няма и няма да има „никаква зависимост от Русия“, а икономическата си политика Германия и занапред има намерение да провежда, изхождайки от собствените си интереси. Но с това нещата не се ограничиха. Правителството на немската федерална земя Саксония издаде разрешение за изграждане на 54 километра от газопровода Eugal до границата с Чехия. Всичко останали разрешение за изграждането на ГТС Eugal (на северния участък и минаващия по земята на Бранденбург) бяха получени по-рано. Така, стратегически важният газопровод, който ще стане продължение на „Северен поток-2“ вече на земите на Германия, доставяйки газ на крайните потребители и на газоразпределителните станции и хранилища в съседните страни, получи всички необходими разрешения и ще бъде въведен в експлоатация до края на 2019 година. И какво би могъл да противопостави президентът Доналд Тръмп на усмивките на немците и тяхната последователна реализация на целия комплекс на проекта „Северен поток-2“? Нищо. Не само това, след дълги месеци заплахи, поучения и разкази за това, че „Северен поток-2“ няма да бъде построен, на президента на САЩ му се наложи да съобщи, че няма да бъдат предприети никакви санкции срешу компаниите, участващи в реализацията на проекта. Срещайки се тези почивни дни с премиерите на трите прибалтийски държави и ръководителя на Литва Даля Грибаускайте, канцлерът на Германия направо заяви: „Ние се стараем да върнем каналите на комуникация (с Русия). И ние в действителност сме отворени, въпреки, че някои колеги от Евросъюза мислят по друг начин... Нашата потребност от газ в действителност ще расте. Проектът „Северен поток-2“ ще бъде значим и важен за нас“. Тук бихме могли да сложим точка, ако не беше необходимостта на обясним защо думите на президента на САЩ толкова силно се отличават от реалните неща. Допускам, че има място и личната неприязън. Освен това като не пречи много на „Северен поток-2“ Тръмп си разчиства сметките с Порошенко и неговия режим заради Пол Манафорт и подложената лично на него по време на изборите „динена кора“. Но това са догадки. А фактите – фактите са очевидни. Самият „Северен поток-2“ и неговата подводна част съвсем не е най-важното и даже на най-скъпото нещо в цялата тази история с газа. Вече няколко години много държави в Евросъюза създават инфраструктура за да могат 55 млрд. куб. метра газ от тази тръба да се разпределят в цяла Европа. Вече са вложени десетки милиарди евро в хранилища за газ, компресорни станции и тръбопроводи. Пряко са заинтересовани от завършването на изграждането на „Северен поток-2“ най-силните държави в Европа и трансационалните корпорации: Германия («E.ON», «BASF», «Wintershall», «Uniper»), Холандия и Великобритания («Shell», Wasco Coatings Europe BV), Австрия («OMV»), Франция («ENGIE»), Чехия (NET4Gas), Финландия (Fortum, Wasco), Швейцария (Allseas AG), Малта (Pioneering Spirit), Словакия (Eurostream), Норвегия (Kvaerner). И това са само пряко „заинтересованите“. А има и интерес на държавите и местните земи, за които се създават нови работни места, допълнителни доходи от експлоатацията, плащането за земята и транзита. Това, за разлика от Порошенко и неговото нежелание да губи около половин милиард долара заради намаляване на обема на транзита през контролираната от неговия режим територия на Украйна, са реалните сили, с които САЩ и лично Доналд Тръмп не може да не се съобразява. Даже ако периодично бърка себе си с личен представител на Господа на Земята.   Превод: М.Желязкова", "date": "2018.10.06", "title": "Европа повече няма да търпи номерата на САЩ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388077-%D1%80%D1%83%D1%81%D0%B8%D1%8F,-%D0%BF%D1%83%D1%82%D0%B8%D0%BD-%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Днес (за кой ли път) ми зададоха един странен, но видимо разпространен въпрос: Мисля, че се досещате – от какви “кръгове” от нашенците извират тези въпроси. Русия и Путин не винаги могат да се сложат от едната страна на задачата. Руснаците и българите не сме просто родствени народи, а сме един народ. Заедно със сърби, украинци, хървати, белоруси, бошняци, поляци, словенци, чехи, черногорци, словаци, и другите родствени нам народи.  Един народ сме, разделен чисто политически и чрез официализирани в качеството на “държавни” езици местни диалекти. Делението, разбира се, продължава с добре организирани външни усилия и днес. Никога не е преставало. На кой (от геополитическите съперници) му трябва единен 300 млн евразийски народ с над 30% от ресурсите на планетата, обединен в единна държава (даже и да е Федерация), с единна армия, граница, икономика, технологичен, научен, производствен потенциал. Плиснал се на 2 континента, минимум 2 океана и няколко морета? Кой ще ни бие? Обединените англосакси? Къс виц.  Китайците? Несериозно. От това би трябвало да бъде разбрано и следващото. Русия е страна, която ни е освободила от османско иго, създала е младата българска държава, обучила и въоръжила е армията ни, платила е Съединението, направила е така, щото днешната България да я има като държава. Най-вече и главно за своя сметка. Има и неприятни епизоди, периоди след 1880-1885 и даже военни сблъсъци през ПСВ. Но за мен лично нещата са обясними и ясни от геополитическа гледна точка. Дето се вика, без лошо чувство – като  , когато държи реч пред войниците си преди атаката.       Генерал Колев начело на армията си.   СССР обявява война на България на 05.09.1944, нахлува с III Украински фронт в България, което звучи зле. Но в действителност чисто стратегически и геополитически именно това  . Справка – какво става с гръцките комунисти тогава. Периода 1944-1989 е най-големият разцвет за България за последните 650 години и то – именно благодарение на СССР тогава.     Периода 1990-2018 е разгром, унижение, разграбване, прокуждане, и убиване на българската държава, държавност, индустрия, култура и съкращаване на държавнотворческия народ – българите. Всичко това започва и става възможно само заради един “пусков механизъм”: благодарение на предателството на…върхушката на КПСС на СССР от 1985 до наши дни.  Те предадоха собствената си страна, ограбиха и унизиха собствения си народ, че ще пожалят някакви си братушки на Балканите… Путин е пряк непрекъсвал продължител на линията “перестройчици-либерали”, които са поставени в услуга от “ “. Той е излъчен, избран, и назначен от олигарсите “ ” (седемте банки) за регулатор и арбитър в техните отношения. За Русия Путин е спасител в началото на 21 век, защото чрез победата в 2-те чеченски войни спира разпада на страната, въвежда някакъв ред и порядък и благодарение на сложни договорки и баланси постига ръст на доходите на хората от 9-13 пъти за 13 години при ръст на цените на стоките и услугите от 5-7 пъти. Тоест, при този трилионен доларов дъжд, който се изсипва в Русия заради високите цени на горивата има достатъчно и за олигарсите, и за обикновените хора. Но Путин не разглежда капиталистическата система и външно-управляемото положение на Русия като въпрос, който трябва да бъде променен. Путин гледа на България с ледено презрение и с недостатъчно разбиране на важността да възстановиш връзките и отношенията със своите естествени геополитически съюзници (нямам предвид само България). Путин се отнася лошо към Сталин, към периода на СССР, към госплана, и към социализма като идеология. Той е доста слаб на познания както икономически, така и исторически, и геополитически. Главните (и май – единствени) “съветници” по тези въпроси са руските либерали-“иван-костовци” и “симеон-дянковци”, за които слънцето изгрява от Вашингтон, и имотите и семействата им са в Лондон-град. В момента именно под неговото благосклонно кимване всички централни руски федерални СМРАД-ове бълват за България и българите само едно лъжовно клише: . Това е главният синоним в Русия, когато стане дума за България.  Като някак си удобно забравят, че самият Путин на  , където ние не сме се съгласявали на референдум да бъдем. Днешният Путин не се справя с Крим, Донбас, Украйна, Евразийския съюз, не се справя в Сирия (участието му там е съгласувано и в определена от “колективните англо-юдео-сакси” теснолинейка), и дори не е в състояние да контролира действията на правителството “си”, което лично той назначи за кой ли път вече. Докато не преразгледа отношението си към системата (капиталистическа, при това – под външно управление), в която е поставена Русия, руската държава и Путин нямат полезен стратегически ход и няма как да бъдат полезни не само за България, но и за Русия, и за руснаците. Борбата му за суверенитет на Русия е главно (или само) на думи, с които делата му не съвпадат – особено силно от 2016 година насам. С днешна Русия, при това управление на Русия, с този Путин (ако това е Путин наистина), България няма как да си съюзничи и сътрудничи нито стратегически, нито военно. Съмнявам се и за икономически. Даже и да иска. Повтарям, и дебело подчертавам –  не по вина, и не по липса на желание от страна на България .  ___  P.S. Местната българска русофилска общественост, особено тази огромна част от нея, която даже и не знае руски и не следи събитията от руски източници, в момента получава леден душ, кръстосан поглед и гняв в душата, който ще е насочен само към мен, като автор на изложеното. Те (предричам)  няма да се заемат да проверят, да опровергаят, да осмислят изложеното . Те ще насочат своя гняв и попръжни само към мен  , а не към  и  на написаното. Свикнал съм. Жертвите на дерационализацията не са само от психо-десния грантомотивиран русофобски сектор в България. Голямата част е сред искрените приятели на Русия и руснаците (което е правилно), но които понятие си нямат нито какво става в днешна Русия, нито какво наистина става в света, и слабо си обясняват и разбират процесите дори и в България. И да, те май са доста над 80%.  Една част от тях, с недоубит здрав разум, с неугаснала критичност, и незабравена способност за четене и разбиране на прочетеното може да бъда спасена. Останалите…за тях като за умрелите…нищо…        ", "date": "2018.10.06", "title": "Русия, Путин и България"}
{"url": "http://www.classa.bg/%D1%81%D0%B2%D1%8F%D1%82/item/388078-%D0%B8%D0%B7%D1%87%D0%B5%D0%B7%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D0%B8%D0%BD%D1%82%D0%B5%D1%80%D0%BF%D0%BE%D0%BB", "text": "Семейството на 64-годишният Мън няма новини от него от заминаването му за Китай в края на септември, каза за АФП запознат източник. Сигнал до френските власти за изчезването на Мън подала съпругата му, който била разтревожена. Според сайта на   настоящият председател на базираната в град Лион международна полицейска организация е бил заместник-министър на обществената сигурност в Китай, посочва Ройтерс. Мън Хунвей е президент на   от 2016 г. Той замени на поста французойката Мирей Балестрази, припомня ТАСС.  ", "date": "2018.10.06", "title": "Изчезна президентът на Интерпол"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388070-%D1%81%D1%83%D0%B7%D0%B0%D0%BD%D0%B8%D1%82%D0%B0-%D1%81%D0%B5-%D0%BD%D0%B0%D1%88%D0%B0%D1%80%D0%B8", "text": "15-годишната щерка на Орхан Мурад показа, че дъното няма граница и че под него има още накъде да се ходи. Броят на татусите по тялото на лолитката продължава стремглаво да расте и Сузи вече е заприличала на коледна елха.      Освен, че е толкова млада, а вече прилича на възрастна лелка, малката не спира да го играе отракана секс лъвица, пише Хот Арена. На един от последните си фотоси, след като се снима, че пее на участие по бикини и друса задник, тя отново заголи кълки.      Сузанита толкова много иска да навърши 18 години, за да се снима легално в мъжката библия „Плейбой\". Тъй като до тогава има още 3 години, а тя е нетърпелива, все по-често открехва аудиторията към голотиите си в мрежата.", "date": "2018.10.06", "title": "Сузанита се нашари"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388071-%D1%82%D0%B5%D0%B6%D1%8A%D0%BA-%D1%83%D0%B4%D0%B0%D1%80-%D0%B7%D0%B0-%D0%B2%D0%B5%D1%81%D0%B5%D0%BB%D0%B8%D0%BD-%D0%BC%D0%B0%D1%80%D0%B8%D0%BD%D0%BE%D0%B2", "text": "Веско Маринов качи около 20 килограма след раздялата с последната си любовница Веселина Пеева, пише „Телеграф\". Естрадният изпълнител е изпаднал в депресия след края на отношенията си с блондинката, а най-лошото е, че дори не иска да чуе за друга. Подобно на много други Маринов също намира утеха в храната. Всеки път, когато се почувствал изнервен, Веселин похапвал.      Прекомерната консумация обаче видимо се е отразила на визията на изпълнителя на „Нашата полиция ни пази\". Това забелязаха негови фенове, които останаха шокирани от вида и угриженото му изражение. Според запознати певецът страдал и заради разрушения си публичен имидж. За никога не е тайна, че е известен разбивач на семейства. Припомняме, че Маринов дълго време криеше дамата на сърцето си. През миналата година тя се появи в компанията на охранители в НДК, където той изнесе концерт, а по-късно официално я представи в Разлог. Очевидно причината за раздялата е именно г-жа Пеева, тъй като противоположно на Веско тя не изглежда потисната от развръзката помежду им. След окончателното и очевидно взето от нея решение Маринов се откъснал любовта, тъй като нито една от последните му жени не се е задържала в живота му. Не е ясно дали 57-годишният изпълнител ще остане сам, но със сигурност ще му отнеме време да се отърси от случилото се и да забрави Веселина.", "date": "2018.10.06", "title": "Тежък удар за Веселин Маринов!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388072-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-6-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "ОВЕН ( 21 март - 20 април ) Днес, ще бъдете в много добро настроение, особено когато получите добри новини свързани със семейството. Плановете ви могат да се разстроят следобед, ще трябва да ги коригирате, иначе няма да успеете да изпълните задачите си. Фантастични новини, могат да очакват тези, които наскоро са започнали свои бизнес. Ще получите печалба и ще сте щастливи. ТЕЛЕЦ ( 21 април - 21 май )  Обърнете внимание не само на финансите си, но и на здравето. За да възстановите енергията и силите си, имате спешна нужда от почивка сред природата. Плановете ви, ще се осъществят, само ако вие сами не дадете заден ход или се усъмните в себе си. Имайте предвид, че всичко сега е в ръцете ви! БЛИЗНАЦИ ( 22 май - 21 Юни ) Днес, ще искате нещо ново и различно, но около вас ще е само рутина и скука. Е, това не значи, че сами не може да разнообразите живота си. Обадете се на приятели, отидете на парти или на пикник сред природата. Между другото, днес необвързаните, имат всички шансове да се запознаят със симпатичен човек и да започнат любовна връзка.   РАК ( 22 юни - 23 юли ) Възможна е промяна в кариерата и прекрасна работа на ново място. Само не споделяйте за плановете си с приятели и колеги. Изчакайте да мине време, тогава ги зарадвайте с новината. Също не е необходимо да се впускате веднага във водовъртежа на любовта, без да погледнете назад. Колкото по внимателни сте в интимната връзка, толкова по-голям шанс имате за успешен личен живот. ЛЪВ ( 24 юли - 23 август ) Трябва да прекарвате повече време с възрастните си роднини или се обадите на родителите си. Почистете у дома, украсете къщата с красиви неща. В отношенията си с избраника, може да направите пауза, ако смятате че е дошло време за това. Основното нещо е, да не прекалявате с временната раздяла. ДЕВА ( 24-ти август - 23 септември ) Посветете деня на любимото си хоби, на приятелите или на градината/ако имате такава/. В общи линии, направете всичко, за да се заредите с положителна енергия и добре да си починете. Не се карайте с хората, а веднага гасете в себе си пристъпите на мнителност и отмъщение. Вечерта организирайте среща с любимия. ВЕЗНИ( 24 септември - 23 октомври) Трябва да мислите повече за проблемите на другите хора, а не за делата си. Между другото, опитайте се да укрепите имунната си система, влезте във форма и планирайте хранителна диета. Особено, ако искате да покажете на света своята очарователна фигура.   СКОРПИОН ( 24 октомври - 22 Ноември ) Не бъдете прекалено упорити и догматични, когато става дума за личните ви интереси. Бъдете отстъпчиви и по-меки с тези, от които зависи бъдещето на вашата кариера. Най-малката кавга с някой от роднините, сега може да се обърне в сериозна трагедия. За пътувания, изберете друг ден.   СТРЕЛЕЦ ( 23 Ноември - 21 Декември ) Ще ви бъде трудно да укротите амбициите и гордостта си, особено ако виждате всички достойнства и постижения на близък приятел. Опитайте се, да прекарате един ден със семейството, излезте с децата или се заемете с дома. В любовта, всичко ще бъде наред. Основното нещо е, да не задушавате избраника си. КОЗИРОГ (22 Декември - 20 януари ) Днес, ще бъдете толкова любвеобилни, че за някой, дори ще изглеждате подозрителни. Денят е добре освен на работа, да прекарате и сред природата, една разходка в парка, ще ви се отрази отлично. Мислете повече за това къде да отидете, а не за това с кой да се заговорите в мрежата. Денят също е добър за екскурзии и среща със стари приятели.  ВОДОЛЕЙ ( 21 януари -  19  февруари ) Ще ви бъде трудно да се настроите към работния ритъм, особено ако още от сутрешните часове, сте подложени на непрекъснати атаки от страна на близките. Но с финансите, няма да имате проблеми и част от сумите, спокойно ще може да изхарчите за себе си и любимия човек.   РИБИ ( 20 февруари - 20 март ) Денят обещава да бъде продуктивен, особено ако не се отдавате на мързел и пасивност. Новата информация, ще бъде толкова много, че ще ви трябва много време, за да я обработите. Интуицията ще ви подскаже, от къде може да спечелите малко пари. В любовта, напротив, трябва да се уповавате на реални събития, а не на чувства.", "date": "2018.10.06", "title": "Дневен хороскоп 6 октомври"}
{"url": "http://www.classa.bg/%D1%81%D0%B2%D1%8F%D1%82/item/388073-%D0%BA%D0%B0%D0%BA-%D0%B5%D0%B4%D0%BD%D0%B0-%D1%88%D0%B5%D0%B3%D0%B0-%D0%BD%D0%B0%D0%BF%D1%80%D0%B0%D0%B2%D0%B8-%D0%B7%D0%B0-%D1%81%D0%BC%D1%8F%D1%85-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%BA%D0%BE%D1%80%D0%B5%D0%BA%D1%82%D0%BD%D0%BE%D1%81%D1%82", "text": ", публикувано в издание на име \"Sex Roles\", твърди, че след задълбочен анализ на ежедневни разговори между мъже вече има отговор на въпроса защо мъжете обичат да ходят в заведения с оскъдно облечен персонал от женски пол. Тъй като проучването е правено в САЩ, там се цитира името на Hooters - верига ресторанти, прочути с разголените си сервитьорки. Друг научен труд излиза във феминистко списание и прави разбор на \"кучешкото изнасилване\" в парковете като пряко доказателство за ширещата се мизогиния при хората. Авторът на статията забелязва, че когато мъжко куче се опита да прави секс с друго мъжко куче, обикновено собствениците веднага ги разтървават. Но ако второто куче е женско, малък процент реагират, а някои дори се смеят и го намират за забавно. Това, според автора, е доказателство за властващата хомофобия, както и за дълбокото пренебрежение към жените жертви на сексуален тормоз.     Трети подобен труд стига до сайт, посветен на феминистката работна култура и е озаглавен \"Нашата борба е моя борба\". Играта на думи не е случайна - всъщност цели пасажи са прекопирани от \"Моята борба\" на Адолф Хитлер, само част от думите са заменени с феминистка реторика. Списъкът се допълва от още статии - като тази, в която се твърди, че ако един мъж мастурбира и си мисли за дадена жена без нейно позволение и без тя да знае, че е обект на желанията му, това е сексуален тормоз. Или че напредналият изкуствен интелект е потенциално опасен, защото използва за основа мъжката същност, а не женската. Последното изследване се базира на \"Франкенщайн\" на Мери Шели. Подобни неща не са предизвикали високо повдигнати от учудване вежди сред обичайните читатели на тези издания, но сред останалите водят най-малкото до лека изненада.  Тази седмица истината излезе наяве - всичко това е част от внимателно подготвена и много фино изпипана шега. Научните \"изследвания\" са съчинени, а жертвите са феновете на крайната политическа коректност, която вече отива към обратна дискриминация. Тримата автори на фалшивите данни са математикът Джеймс Линдзи, редакторката на хуманистичното списание Areo Хелън Плъкроуз и асистент-професорът по философия Питър Бохосян.     Около юни 2017-а те забелязват сериозно изкривяване в научните трудове по теми като пол, раса, сексуалност. Изследванията все повече се отказват от научните доказателства и започват да разчитат на социалното недоволство. Вече не се търси толкова истината, колкото емоцията, въпреки че уж продължава да става въпрос за наука. И това положение става все по-доминиращо в научните среди, откъдето през популярните издания достига и до масовата аудитория. Подобен тип измама не е нещо ново, но може би за първи път достига такива мащаби. През 1983-а например за Първи април мичигански вестник публикува доклад, че в градските водопроводи е открит дихидрогенен монооксид (ДХМО). През 1997-а тийнейджър на име Нейтън отново подхваща истерията като започва петиция за забрана на ДХМО. Шегата всъщност е част от негов проект за часовете по естествени науки, но предизвиква сериозен отзвук. Дихидрогенният монооксид е смъртоносен при вдишване, причинява сериозна корозия и допринася за почвената ерозия. Минава известно време, преди хората да се осъзнаят, че става въпрос за водата, чиято формула е H2O. Сега обаче са налице 20 статии, написани от Линдзи, Плъкроуз и Бохосян в рамките на около година и разпространени по различни издания. Всичките им материали са напълно измислени и нямат никакви научни доказателства. Авторите им се заливат от смях, докато ги пишат, но им е още по-забавно да наблюдават резултата. Четири статии са публикувани, три са приети и очакват публикуването си, седем чакат потвърждение. Само шест са категорично отказани. Експериментът показва, че твърде малко теории са прекалено откачени, за да бъдат отхвърлени. Много от колегите на авторите се радват, че е разобличена склонността на тематични вестници и списания да разпространяват вредни и дори опасни глупости, а всякакви хора, някои от които дори нямат дипломи, могат да бъдат цитирани като достоверни източници. 20-те статии в никакъв случай не са самоцелно написани и темите не са подбирани напосоки. Общото между тях е, че разпространяват модерните \"политически коректни\" твърдения. В материала за Hooters се засягат въпроси като контрола на мъжете над жените, сексуалното притежание и мачо-културата. Целта на авторите е да проверят дали подобна теория ще бъде публикувана някъде, само и само белият хетеросексуален мъж за пореден път да бъде обвинен във всички злини на света. Оказва се, че да. При материала за кучетата, поместен във феминистки журнал, тримата \"шегобийци\" стигат по-далеч, но и отзивите са още повече. За автор на статията е посочена Хелън Уилсън - творчески псевдоним. Уилсън е представена като част от инициатива за заличаване неравноправието между половете. Никой не си прави труда да провери, че инициативата си има домейн, но сайтът подозрително не работи. Изводите на авторката са недоказани, а статистиките, които използва, са недостоверни. Но аудиторията на списанието не смята така. Те вярват на всяка дума, написана от Уилсън, въпреки че хората, които се крият зад този псевдоним са на мнение, че \"проучването им\" за кучешките паркове е очевидно скалъпено. Някои от читателите стигат по-далеч и започват да изказват притеснение, че с изследването си авторката грубо е навлязла в личното пространство на кучетата. Плъкроуз допълва, че не може да повярва, че някой може да сравнява сериозно мъже с кучета. Жертвите на измамата на Плъкроуз, Бохсян и Линдзи побързаха да уточнят, че всичко публикувано е невярно и да заклеймят тримата автори. Авторите са обвинявани, че постъпката им е неморална и е нарушение на много от етичните норми. Други спорят и твърдят, че издават нишови продукти в области, за които все още няма пълен научен консенсус. Засега обаче никой не поема отговорността и не признава открито, че е публикувал абсолютно измислени и непроверени данни. Единици са изданията, които усещат нещо нередно още при четенето на материалите от тримата \"тролове\". Резултатът от измамата е достатъчно показателен за прекалената доверчивост и на издатели, и на читатели по теми като равноправие, сексуален тормоз и мизогиния. Общо 14 статии, публикувани или очакващи публикуване, са впечатляващ брой за период от една година. Според Плъкроуз седем статии за седем години са числото, което би ти осигурило влияние в научните среди. В крайна сметка триото обаче заслужава поздравления. Да заблудиш такава огромна аудитория по толкова изобретателен начин също изисква упорит труд и отдаденост на идеята.", "date": "2018.10.06", "title": "Как една шега направи за смях \"политическата коректност\""}
{"url": "http://www.classa.bg/%D1%81%D0%B2%D1%8F%D1%82/item/388074-%D1%8E%D0%BD%D0%BA%D0%B5%D1%80-%D0%B0%D0%BA%D0%BE-%D0%BD%D1%8F%D0%BC%D0%B0-%D0%BD%D0%B0%D0%B4%D0%B5%D0%B6%D0%B4%D0%B0-%D0%B7%D0%B0-%D0%B2%D0%BB%D0%B8%D0%B7%D0%B0%D0%BD%D0%B5-%D0%B2-%D0%B5%D1%81,-%D0%BD%D0%B0-%D0%B7%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%B1%D0%B0%D0%BB%D0%BA%D0%B0%D0%BD%D0%B8-%D0%BC%D0%BE%D0%B6%D0%B5-%D0%B4%D0%B0-%D0%B7%D0%B0%D0%BF%D0%BE%D1%87%D0%BD%D0%B5-%D0%B2%D0%BE%D0%B9%D0%BD%D0%B0", "text": "Председателят на Европейската комисия Жан-Клод Юнкер отправи днес предупреждение във Виена за риск от война в района на Западните Балкани, ако ЕС остави да изчезнат надеждите за присъединяване към ЕС на страните от този район, предаде АФП. Това съобщи БТА. Ако отнемем на Западните Балкани перспективата за присъединяване, ние ще видим там това, което вече видяхме през 90-те години, и то несъмнено по-скоро рано, отколкото късно, предупреди Юнкер, намеквайки за кървавите конфликти в района през онзи период.     Той призна, че пътят за евроинтеграция на тези страни все още е дълъг и «недостатъчният» им напредък не позволява да се предвижда присъединяване «преди 2025 г.» най-рано. Но ЕС трябва «да се заеме интензивно» със Западните Балкани  и да не позволява да се роди идеята, че «ние не сме сериозни по отношение на перспективите за присъединяване», докато някои страни членки не крият колебанията си, подчерта Юнкер. «Почвата е все още податлива» за военни стълкновения в този район, посочи Юнкер. Председателят на ЕК желае ЕС да предложи на страните от тази зона «икономическо пространство, в което те ще могат да се развиват, отчасти по същия начин, както когато ще бъдат членки един ден». Юнкер подчерта обаче, че «всички гранични конфликти трябва да бъдат решени преди всякакво присъединяване», така че да не се «внася в ЕС нестабилност, идваща от Западните Балкани». ЕС започна преговори за присъединяване със Сърбия и Черна гора; Албания и Македония на този етап трябва да се задоволят със статут на страни кандидатки, до който се надяват да достигнат Босна и Косово, припомня АФП.  ", "date": "2018.10.06", "title": "Юнкер: Ако няма надежда за влизане в ЕС, на Западните Балкани може да започне война"}
{"url": "http://www.classa.bg/%D1%81%D0%B2%D1%8F%D1%82/item/388075-%D1%85%D0%BE%D0%BC%D0%BE%D1%84%D0%BE%D0%B1%D0%B8%D1%8F-%D1%81%D0%B5-%D0%BD%D0%B0%D0%B4%D0%B8%D0%B3%D0%B0-%D0%B2-%D1%80%D1%83%D0%BC%D1%8A%D0%BD%D0%B8%D1%8F-%D0%BF%D1%80%D0%B5%D0%B4%D0%B8-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC%D0%B0-%D0%B7%D0%B0-%D0%B3%D0%B5%D0%B9-%D0%B1%D1%80%D0%B0%D0%BA%D0%BE%D0%B2%D0%B5%D1%82%D0%B5", "text": "Хомофобските графити и съседите, които отказват да го поздравяват – Флорин Бухучану добре познава това. Но този румънец никога не е усещал толкова враждебно отношение към хомосексуалистите, колкото с наближаването на референдум, свикан този уикенд, за да се закове в конституцията забраната на гей браковете. Близо 19 милиона избиратели в тази страна от ЕС са призовани в събота и неделя да гласуват за тази инициатива, подкрепена от православната църква – богата и влиятелна институция, като патриархът наскоро определи допитването като „патриотичен акт“.     Гласовете „да“ на референдума, които в голяма степен се смята, че ще победят, ще позволят да се промени конституцията, за да се определи бракът като „съюз между мъж и жена“, а не между „съпрузи“. От правна гледна точка нищо няма да се промени, защото румънското законодателство не позволява брак между лица от един пол. Но една ясна забрана ще направи по-трудна, дори невъзможна, всякаква бъдеща промяна в полза на хомосексуални двойки, сочат противниците на допитването. Освен това те се опасяват от надигането на реакционна атмосфера в страната с одобрението на лявото правителство, чиито демагогски прояви безпокоят правозащитниците. След обявяването на свикването на този референдум „обществото рязко се раздели“, установява Флорин Бухучану, активист в средите на ЛГБТ общността в Румъния – страна, която декриминализира хомосексуалността едва след 2000-та година. „От една страна има „почтени“ хора, които защитават семейните ценности, и от друга – такива, които „застрашават“ тези ценности и трябва да бъдат наказани“, казва със съжаление този 47-годишен мъж. Неговият партньор Виктор Чоботару констатира засилване на „атаките в социалните мрежи“, идващи дори от неговите собствени познати. „Сигурен съм, че в случай на среща, те няма да се поколебаят да преминат към действие“, отбелязва той. Единствена надежда на противниците: неучастие в гласуването да провали допитването, защото е необходимо участие на 30 процента от включените в избирателните списъци, за да е валиден референдумът. Управляващите социалдемократи и съюзниците им либерали увериха, че запазват неутралитет по отношение на референдума. Но на терена техните депутати участват в религиозни служби и събрания, на които висши православни духовници водят кампания за гласуване с „да“, илюстрирайки връзките между религиозната власт и политическата. „Ние сме свидетели на един все по-тесен съюз между политическите партии и църквата, които насърчават антилиберални и антиевропейски ценности“, заяви за АФП Лиана Попеску, преподавател по международни отношения в университета в Букурещ. В Бакъу /Североизточна Румъния/ Космин Олтяну, 18-годишен гимназист, има чувството, че се опитват да направят от него „гражданин втора класа“. „Ако не гласуваш, двама мъже ще могат да осиновят твоето дете“, гласи огромен плакат в Тимишоара /Западна Румъния/. Противниците на референдума се опасяват, че натискът няма да спре дотам: „ако днес мишена са хомосексуалистите, утре това ще бъдат жените и младежите“, казва с безпокойство Флорин Бухучану. В основата на допитването стоят активисти, обединени в рамките на „Коалиция за семейството“, която твърди, че е събрала три милиона подписа в подкрепа на свикването на референдума. Правозащитниците ги подозират, че подготвят с подкрепата на църквата други инициативи, включително ограничаване на достъпа до сексуално образование или до аборт. В тази атмосфера гинеколозите от десетина болници отказват сега да извършват доброволно прекъсване на бременността, изтъквайки религиозни причини. Този въпрос е чувствителен в страна, в която близо 10 000 жени са починали в резултат на нелегални аборти след забрана през 1966 г. от диктатора Николае Чаушеску на всякаква форма на контрацепция. Много евродепутати остро критикуваха референдума срещу гей браковете, изтъквайки, че той противоречи на ангажиментите на Румъния в областта на правата на човека. Букурещ е също така подложен на европейски критики заради серия от реформи, преценявани като накърняващи независимостта на правосъдието. „Не следвайте лошия пример на Унгария и Полша“, чиито правителства са обвинени в нарушаване на правовата държава, каза в понеделник белгийският евродепутат Ги Верхофстат на премиера Виорика Данчила. Според Попеску референдумът „само потвърждава тази нелиберална ориентация“. БТА", "date": "2018.10.06", "title": "Хомофобия се надига в Румъния преди референдума за гей браковете"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388068-%D1%89%D1%80%D0%B0%D0%BA%D0%BD%D0%B0%D1%85%D0%B0-%D1%81%D0%B5%D0%BA%D1%81%D0%B8-%D1%82%D0%B5%D0%BD%D0%B8%D1%81%D0%B8%D1%81%D1%82%D0%BA%D0%B0", "text": "Една от най-сексапилните тенисистки в света - Камила Джорджи, разбуни духовете в социалната мрежа \"Инстаграм\".  Там италианката, която е номер 31 в света, споделя най-различни снимки от своя живот, а на една от тях тя е по бяла рокля, от която се подава бельото й.  Феновете й пък заляха горещите кадри с редица комплименти, а някои от тях дори й предложиха брак. Вторите обаче малко са позакъснели, тъй като самата Джорджи разкри преди време, че се е сгодила със своя сънародник и колега Джакомо Мичини.                       ", "date": "2018.10.06", "title": "Щракнаха секси тенисистка..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388069-%D0%BC%D0%B0%D0%BB%D0%BA%D0%BE%D1%82%D0%BE-%D0%BA%D0%BE%D1%82%D0%B5-%D0%BD%D0%B0-%D0%B1%D0%BE%D0%B6%D0%B8%D0%B3%D0%BE%D0%BB", "text": "Половинката на звездата на Ботев (Враца) Валери Божинов - Биляна Дол, разпали социалната мрежа \"Инстаграм\".  Сексапилната сръбкиня за пореден път показа прекрасните си форми, като този път поводът бе реклама на дамско бельо.      Снимките, които тя сподели, събраха повече от 10 хиляди лайка, а мнозина от харесалите отбелязаха колко секси е изгората на родния футболист. ", "date": "2018.10.06", "title": "Малкото коте на Божигол"}
