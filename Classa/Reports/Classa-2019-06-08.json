{"url": "http://www.classa.bg/%D1%81%D0%B2%D1%8F%D1%82/item/396496-%D0%BC%D0%B5%D0%BA%D1%81%D0%B8%D0%BA%D0%BE-%D1%81%D0%B5-%D0%B0%D0%BD%D0%B3%D0%B0%D0%B6%D0%B8%D1%80%D0%B0-%D0%B4%D0%B0-%D1%80%D0%B0%D0%B7%D0%BF%D0%BE%D0%BB%D0%BE%D0%B6%D0%B8-6000-%D0%BE%D1%82-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0%D1%82%D0%B0-%D0%B3%D0%B2%D0%B0%D1%80%D0%B4%D0%B8%D1%8F-%D0%BF%D0%BE-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D1%81-%D0%B3%D0%B2%D0%B0%D1%82%D0%B5%D0%BC%D0%B0%D0%BB%D0%B0", "text": "Ръководителят на Министерството на външните работи на Мексико (SRE), Марсело Ебрард, заяви, че въпреки преговорите със САЩ продължават, е било договорено да се изпратят 6 000 служители на Националната гвардия на границата с Гватемала. Изявлението става макар мексиканските власти не са постигнали споразумение със САЩ за това как да се справят с миграционната криза или да убедят Вашингтон да избегне налагането на мита, по време на среща в Белия дом. На 30 май президентът Тръмп обяви, че започвайки от 10 юни, САЩ ще наложат 5% мита на всички продукти, които влизат от Мексико, ако тази страна не спре потока от мигранти към САЩ. В допълнение, президентът предупреди, че ако към 1 юли администрацията на САЩ счете резултатите недостатъчни, митата ще нараснат до 10%. Така ще има увеличение на ставките с 5% всеки месец, докато достигнат 25% през октомври. В многократни случаи Тръмп обвинява мигрантите от Мексико, Хондурас, Гватемала и Ел Салвадор, че са престъпници и представляват заплаха за тяхната страна. Преди изявлението на Ебрард, министърът на вътрешните работи на Мексико Олга Санчес Кордеро вече докладва за укрепването на границата с Гватемала след \"нахлуването\" на мигрантите от Централна Америка. Тя заяви \"Суверенната държава има право да прилага имиграционните закони: това, което искаме, е да регулираме мигрантското движение, за да им дадем и да предлагаме услуги\", каза тя. От своя страна мексиканският президент Андрес Мануел Лопес Обрадор заяви на пресконференция, че очаква споразумение със САЩ, така че \"тези едностранни мерки да не се прилагат\". Въпреки че президентът подчерта, че позицията на Мексико е да запази \"приятелството\" със САЩ, той също така заяви, че правителството му оценява всички възможности за отговор на възможните мита.", "date": "2019.06.08", "title": "Мексико се ангажира да разположи 6000 от Националната гвардия по границата с Гватемала"}
{"url": "http://www.classa.bg/%D1%81%D0%B2%D1%8F%D1%82/item/396497-%D1%82%D1%80%D1%8A%D0%BC%D0%BF-%D1%81-%D0%BF%D0%BE%D0%B4%D0%BA%D1%80%D0%B5%D0%BF%D0%B0%D1%82%D0%B0-%D0%BD%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%82%D0%B5-%D1%89%D0%B5-%D0%BD%D0%B0%D0%BA%D0%B0%D1%80%D0%B0%D0%BC%D0%B5-%D0%BC%D0%B5%D0%BA%D1%81%D0%B8%D0%BA%D0%BE-%D0%B4%D0%B0-%D1%81%D0%B5-%D1%81%D0%B3%D1%8A%D0%BD%D0%B5-%D0%BA%D0%B0%D1%82%D0%BE-%D1%87%D0%B0%D0%B4%D1%8A%D1%80", "text": "Президентът на Съединените щати, Доналд Тръмп, се оплака от липсата на подкрепа от Демократическата партия за позицията си за Мексико. \"Те трябва да кажат:\" Ние сме с президента, ще правим каквото поиска\" каза той пред репортера на Фокс Нюз, Лаура Инграхам. Според президента, \" тази подкрепа ще накара Мексико да се огъне като чадър\". Коментарите на президента се появиха след като вторият ден на преговорите между САЩ и Мексико приключи без споразумение, което увеличава възможността за налагане на мита от Вашингтон срещу съседа му от юг. Говорителката на Белия дом, Сара Сандърс, каза, че позицията на Вашингтон в преговорите с Мексико \"не се е променила и в този момент все още се напредва с митническите ставки\". От своя страна мексиканският външен министър Марсело Ебрард подчерта, че двете страни са представили своите гледни точки. В тази връзка бе съобщено, че ще започне третия ден от преговорите.", "date": "2019.06.08", "title": "Тръмп: \"С подкрепата на демократите ще накараме Мексико да се сгъне като чадър\""}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/396490-%D0%B4%D0%B8%D0%BC%D0%B8%D1%82%D1%8A%D1%80-%D0%BD%D0%B5%D0%B4%D0%BA%D0%BE%D0%B2-%D0%BF%D0%BE%D1%81%D1%82%D1%80%D0%BE%D0%B8%D1%85%D0%B0-%D0%BB%D0%B8-%D0%B1%D0%B8%D0%BB%D0%B4%D0%B5%D1%80%D0%B1%D0%B5%D1%80%D0%B3%D0%B8%D1%82%D0%B5-%D0%BD%D0%BE%D0%B2%D0%B8%D1%8F-%D1%81%D0%B2%D0%B5%D1%82%D0%BE%D0%B2%D0%B5%D0%BD-%D1%80%D0%B5%D0%B4", "text": "А дали колумнистът на “Ню Йорк таймс” от български произход Иван Кръстев се е замислил за необходимостта от съществени корекции в позакъсалата напоследък пропагандна идеология на ръководения от него Център за либерални стратегии? Какво решиха Билдербергите е въпрос поне с три въпросителни, който ежегодно по това време на годината се завърта в главите на повечето от глобалните играчи в политиката, бизнеса и обслужващите правителствата мозъчни тръстове. В доста драматичната откъм сюжетни обрати на световната сцена, едва преполовена 2019-та, отговорът на този “въпрос за поне няколко трильона долара” се очакваше откъм швейцарския Монтрьо. Трудно проходимите Алпи винаги са били удобно убежище, гарантиращо анонимността на срещите на т.н. “тайни общества” от типа на Билдербергите. Още повече, когато става въпрос за тясното мостче, отвеждащо до възпетия от Байрон средновековен Шильонски замък на брега на Женевското езеро.    Митологизираните Билдерберги си падат по търсенето на някакъв дълбок символизъм, загатващ основната тема на ежегодната им дискусия относно съдбата на света при избор на мястото за дискретно усамотение. Ако обвържем байроновския романтичен вик срещу несправедливостта, произтичащ от историята на героя от поемата “Шильонският затворник” монахът-реформатор Франсоа Бонивар, би могло да се предположи, че тревожността от все по-нарастващата пропаст между глобалния елит и народонаселенията по земята вече тревожи сънищата, дори и на недосегаемите на недостижимия си връх Билдерберги. До какво ще доведе надигащият се планетарен гняв от очевадната социалната несправедливост и арогантната безнаказаност на  назначените от тях СIО-та*  в политиката, бизнеса, медиите и “правилно образоващата” младите поколения хербаризирана академична среда? Това навярно пък е вече съдбоносния и за самите тях въпрос, на който търсят отговор Билдербергите.  Ами ако са решили да възстановят изначалната идея за демокрация?!? – стряскат се в потните си сънища политиците от всички цветови нюанси на днешната партийна джунгла. Същите тези политически Франкенщайновци, купили формалната си власт над народите по схемата “един долар-един глас”. Тази вулгарна сделка с обществото им вдъхва впоследствие куража, да оправдават антиобществените си решения пред населените с мъртви души парламенти с демократичната мантра: ама нали народът така пожела, гласувайки за нас...  Ами ако са решили да поставят на обществено обсъждане отсъствието на каквато и да е било нравственост в господстващия неолиберален икономически модел?!? – поглеждат към приличащите на средновековни галери с прикованите към пейките гребци, заводски конвейери днешните индустриални магнати. Същите тези, които с високопарно омерзение към конвейерщиците, затварят още на третата страница онази история за клетниците на Юго, в която някой преживял по жанвалжановски катарзиса си бивш каторжник на индустриалната система, ще подскаже на подрастващата армия Гаврошовци примера за себеотрицание и жертвоготовност върху барикадите, издигнати на магистралите, водещи до индустриалните зони.  Ами ако са решили да извадят на показ сметките на фиктивните офшорни компании, в които са шифровани огромните печалби в резултат на извънбалансовите банкови операции?!? – треперят банкерите от вибрациите на иначе галещия ухото ритъм на банкнотоброячните им машинки. Същите тези финансови виртуози, обременени от ломбардската си неспособност  да включат нещастието човешко в магическите си формули обясняващи златното им правило: ние не отговаряме пред никого.  Ами ако са решили да спрат кранчето на класическите средства за масова информация?!? – боязливо поглеждат към печатните преси и телевизионните екрани все по-зависимите от политическите власти медийни магнати. Същите тези доскорошни монополисти върху истината, редактиращи всяка неудобна за силните на деня мисъл.  Или пък опасенията на щатните към властите интелектуали, превърнали се в най-обикновени пиарщици на сътворени в партийните централи заявки за властта, чрез спечелването на народното доверие към обещавания пореден вариант за светло бъдеще.  Всичките тези тревожни “ако”, произтичат не от фантасмагориите на някакви си конспиролози, а от публично обявените от самите Билдерберги теми за размисъл сред благоприятната за ефективна мисловна дейност, прочистена от свежия алпийски въздух атмосфера край женевското езеро. Бъдещето на капитализма и налягането в кръвоносната за него финансовата система; диагнозата на Планетата при все по-тревожните климатични аномалии; киберсигурността в глобалната комуникационна интернет паяжина; нарастващата медийна характерология на социалните мрежи; подмяната на божествената тайна за раждането на живота със силиконовото инвитро на изкуствения интелект.  Това е първата част на резюмето на тазгодишния дневен ред на Билдербергите, засягаща главната тревога – ще оцелеят ли човекът като биологичен вид с разум и органичното единство на обществената система в която човекът функционира като самоосъзнаваща се личност. Втората част се отнася до доста по-наложителното бързо намиране на отговора какво се случва с европееца и най-стария континент в цялост и ще е ли в състояние т.н. все още Евросъюз да седне на все по-необходимия формат  “кръглата маса” с императорите на САЩ, Китай и Русия по въпроса за персоналните ядрени куфарчета.  Е... и какво решиха в крайна сметка Билдербергите тази година???  Нищо не решиха!!! – е единственият правилен отговор, който слага точката на питанката дали Билдербергите са т.н. Световно правителство с чиито решения оправдаваме сполетяващите ни взаимообвързани материални и морални глобални рецесии. Билдербергите не са Световно правителство, защото това най-безмълвно и поради това набедено за най-тайно общество, никога нищо не решава. Не води протоколи с взети решения, нито сключва договорености. Малобройните му реални членове не са наследствено миропомазана династия, гарантираща абсолютизма на обществения им статус, не са подчинени на уставни права и задължения, и дори не събират членски внос, защото всеки сам си плаща сметката за рядко срещаната гарантирана от “честната дума” анонимност на споделената негова гледна точка за реалното състояние на света.  Такава е била идеята при основаването още през май 1954 в холандския хотел “Билдерберг”, откъдето идва и името. И до ден днешен не е известно точното съдържание на първите беседи на основателите на митичното вече общество, но не е далеч от истината предположението, че е търсена рецептата – как се възстановява материалния и човешкия ресурс на цял един, разрушен от две последователни световни войни континент и как да не се допусне някой по-емоционален лидер на легналата злокобна сянка между Изтока и Запада на Студената война, да не драсне този път вече  ядрена клечка на необратим глобален пожар Необходима подробност за общественото мнение е и съществената разлика между активните малобройни членове на групата на Билдербергите и поканените като гости на ежегодните сбирки поне по стотина именити от цял свят гости с изричното уточнение, че височайшата персонална покана не дава привилегията на членство. Палитрата от експертни мнения на визитьорите и възможността пък самите гости да чуят различни гледни точки по горещите за деня глобални теми, избистря до голяма степен констатациите за актуалното състояние на света и обществените отношения, както на различните социални слоеве, така и на междунационалните връзки.  Тази година например, интуицията подсказва, че навярно новата, но за сметка на това доста очарователна и то по френски маниер шефка на ЮНЕСКО Одре Азуле, няма как да не се прибере угрижена в парижката централа след срещата на която, къде в прав текст, къде завоалирано й е подсказано, че, ако човечеството продължава така вероломно да се отнася към оставеното от предците културно-историческо наследство, следващите поколения  няма да имат кой знае каква историческа памет за предшестващите цивилизации Главният и то с доста трафаретни разбирания за мира и войната бюрократ на НАТО Йенс Столтенберг със сигурност е подусетил огромната разлика между полета на ястреба към набелязаната цел и звука на прелитащата балистична ракета от най-новите поколения. А дали колумнистът на “Ню Йорк таймс” от български произход Иван Кръстев се е замислил за необходимостта от доста съществени корекции в позакъсалата напоследък пропагандна идеология на ръководения от него Център за либерални стратегии, предстои да разберем от писанията му в задокеанския медиен флагман на неолиберализма.  Няма как обаче, тазгодишният форум на все по-угрижените за бъдещето на света Билдерберги, да не е отделил поне един от трите дни, за най-назрялата и вече крайно болезнена тема – материалните и духовните последствия от все по-абстрактните идеи на високотитулуваните икономически светила. Става дума за дори математически формулираната налудничава идея за творческото разрушаване на икономиката като елемент на прогреса. Казано на човешки език – за да расте, нейно величество Икономиката е длъжна първо да унищожи излишъците. Или още по-простичко – умишленото поддържане на нивата на глада и нищетата чрез математическата формула на нещастието за милиарди хора по земята, с изключение на онзи прословут “златен милиард”, който може да си плати оцеляването с раздадените помежду им излишъци под формата на огромни бонуси, потънали в анонимните им офшорни сметки. А очакваната нова световна рецесия, чукаща вече на вратите на по-бедните малки държавици, да бъде оправдана с отдавна направеното “научно откритие” за непредсказуемия характер на глобализираната икономика.  Запознати с финалната коктейлна част на най-тесния кръг Билдерберги, разбира се след като са си тръгнали поласканите от поканата гости, разказват шепнешком задължителния,  сговорнически заключителен тост на посветените: За добро или за лошо, ние не сме Богове и не можем да отгатнем последствията от нашите действия, защото с мълчанието си ние лишаваме света от надежда, но най-малкото което можем да му подарим е поредната илюзия...  Какво ли си е мислел бродещият между Билдербергите тази година дух на монаха Франсоа Бонивар, байроновият “Шильонски затворник”, хвърлен в подземията на замъка Шильон край Монтрьо от херцог Карл III Савойски, заради еретичните му, днес може би наречени “популистки” идеи за кардинална обществена реформа, премахваща унижаващата преди всичко човешкото достойнство несправедливост на владетелите към управляваните поданици?       ", "date": "2019.06.08", "title": "Димитър Недков: Построиха ли Билдербергите новия световен ред?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396491-%D0%B1%D0%BE%D1%80%D0%B8%D1%81%D0%BE%D0%B2-%D0%BB%D1%8A%D0%B6%D0%B5-%D0%BB%D0%B5%D0%BA%D0%BE%D0%B2%D0%B5%D1%80%D0%BD%D0%B8%D1%82%D0%B5,-%D0%BA%D1%83%D0%BF%D1%83%D0%B2%D0%B0-%D0%BA%D0%BE%D1%80%D0%B8%D1%81%D1%82%D0%BE%D0%BB%D1%8E%D0%B1%D0%B8%D0%B2%D0%B8%D1%82%D0%B5-%D0%B8-%D0%B7%D0%B0%D0%B1%D0%B0%D0%B2%D0%BB%D1%8F%D0%B2%D0%B0-%D1%81%D0%B5%D0%B8%D1%80%D0%B4%D0%B6%D0%B8%D0%B8%D1%82%D0%B5", "text": "\"Министър-председателят ни управлява чрез пороците, не чрез добродетелите. Вижте как бившите му изобличители днес са неговите най-усърдни апологети. ГЕРБ превърна дори по-податливите от Фейсбук-критиците си в група беквокали на властта. Изборните победи на ГЕРБ не почиват нито на идеи, нито на доверие, а на страха на хората да не загубят работата си, на принуда и на купен вот. Разбира се, най-могъщият съюзник на Борисов е политическата апатия. Ако не се отърсим от нея, ще се сбъдне реченото от депутата Георги Марков, че „Борисов ще ни управлява, докато му омръзне“. Когато Живков бе свален, мислеща България се дивеше как тъй поляци, чехи, унгарци и прочее били протестирали през годините, та сега строели бързо демокрацията си, докато ние сме пасували. Тридесет години по-късно е същото\", казва в интервю за \"Гласове\" Иво Христов, избран за евродепутат от листата на БСП. -  Политическите коментари на изборите за Европейски парламент отклониха вниманието от конкретните резултати. Какво показват числата ? - Политическият и аритметическият прочит са различни. БСП бележи ръст на гласовете и получава един мандат повече. Но ГЕРБ е с най-висок резултат, въпреки отлива на гласове. ГЕРБ победи. Което Борисов прие като индулгенция и днес той демонстрира същото като Цветанов преди месец: „Мен няма кой да ме накаже“. Спретна си фототурне из страната, което бе отразено като политическо събитие, макар да е банален пиар. По света десните обещават меритокрация, сиреч успех според заслугите, а левите се борят за справедливост и равни права. Борисов е над тези рамки. Той раздава пари. Без да се обременява с принципи, по лично благоволение. Министър-председателят ни управлява чрез пороците, не чрез добродетелите. Вижте как бившите му изобличители днес са неговите най-усърдни апологети. ГЕРБ превърна дори по-податливите от Фейсбук-критиците си в група беквокали на властта. Изборните победи на ГЕРБ не почиват нито на идеи, нито на доверие, а на страха на хората да не загубят работата си, на принуда и на купен вот. Разбира се, най-могъщият съюзник на Борисов е политическата апатия. Ако не се отърсим от нея, ще се сбъдне реченото от депутата Георги Марков, че „Борисов ще ни управлява, докато му омръзне“. Когато Живков бе свален, мислеща България се дивеше как тъй поляци, чехи, унгарци и прочее били протестирали през годините, та сега строели бързо демокрацията си, докато ние сме пасували. Тридесет години по-късно е същото. -  Имаше ли подмяна и фалшификация на вота, както се опасявахте. Можете ли да изброите основните нарушения ? - Не съм ЦИК, нито съд, за да преценя, но моето усещане е, че имаше прекалено много манипулации, за да говорим за честни избори. Бях впечатлен от страха на хората, а той също влияе на изборния резултат, без да е пряка манипулация. В малките градове и селата е рисковано да гласуваш срещу властта. Цензурата и автоцензурата в медиите също не са изборно престъпление, но са могъщ фактор в една кампания. -  По време на кампанията с колегите си акцентирахте върху вътрешнополитическото значение на изборите. Опитахте се да ги представите като вот на доверие към правителството. Мислите ли, че това беше грешка ? - Не мисля. Това беше истинският залог. Събитията го потвърдиха. Борисов възприе вота като опрощение, корупционните скандали бяха погребани, започна атаката срещу партийната система. От една страна, опит за реванш на вътрешнопартийната опозиция в БСП, на който Борисов не е чужд. Ако превземе БСП, министър-председателят ще реши проблема си с единствената парламентарна опозиция. Паралелно с това и предложението за намаляването на партийната субсидия на един лев за глас. То се появи с цел да засенчи унищожителния доклад на Европейската комисия относно сегашното управление. Ако предложението бъде прието, то партиите, лишени от бюджетно финансиране, ще останат на произвола на бизнеса, а той зависи от Борисов и едва ли ще се реши да прави дарения на опозиционните формации. Затова пък ГЕРБ не зависи от тези пари, а реално финансира кампаниите си от милиардния бюджетен излишък, който Борисов раздава от свое име. Ако предложението не мине, противниците ще бъдат клеймени като сребролюбиви партократи, а за Борисов остава популистката слава на борец с партокрацията. Ходът е прозрачен. С него Борисов се упражнява в политическа алхимия: търси да осребри недоверието на хората в партиите. Партийните субсидии трябва да бъдат ограничени, но не и символични. А бюджетният излишък трябва да се разпределя от парламента, а не за политическата и икономическата облага на правителството и обръча му от фирми. -  Представянето на БСП бе интерпретирано като катастрофа. Така ли е според Вас и защо левицата изгуби тези предварително спечелени избори? Под “предварително спечелени” имам предвид “Апартаментгейт”, злоупотребата с европейски средства около къщите за гости, срутването на новооткрит булевард за 100 млн. лв. във Варна, оставките в ГЕРБ и правителството, както и всички останали скандали . - Няма предварително спечелени избори, особено когато ги организира ГЕРБ. Когато повечето ключови хора в изборната администрация са от управляващата партия. Когато избирателните списъци не са актуализирани. Представянето на БСП е достойно, щом има ръст на гласовете и мандатите. Въпросът е има ли скандал, който може да разбуни българското общество? Ако приемем, че даден избирател не приема БСП, той имаше още много възможности да изрази протеста си, но не го направи. Малък протестен вот се групира около Десислава Иванчева и Минчо Христов. -  Трябваше ли Корнелия Нинова да подава оставка ? - Не трябваше, но е достойно за уважение, че го стори. Малцина го правят през последните години. Уличени в корупция министри се ослушват. Други чакат да им се гласуват оставките и т.н. С това поведение Нинова реабилитира понятието политическа отговорност. -  Вътрешнопартийната опозиция обвинява Нинова в липса на диалог и отваряне едновременно на много фронтове. Не е ли основателно това обвинение ? - Това е въпрос на стил. Преди БСП имаше много диалогични, дори колаборативни лидери, които я вкараха в миманса. С победата на Радев левицата се върна на сцената и това бе много прозорлив избор на Нинова, за който днес никой не съжалява. Освен Борисов. Що се отнася до многото фронтове, този в тила можеше да бъде спестен и трябва да бъде затворен. За това е необходимо усилие от двете страни. -  Има ли вероятност БСП да последва съдбата на СДС и НДСВ? Ще угасне ли левицата след тази загуба ? - Има много по-голяма опасност: да се установи еднопартийна система с декоративна опозиция. Това би станало, ако в БСП на власт дойде склонно на компромиси с ГЕРБ ръководство. БСП няма да последва съдбата на НДСВ и СДС, защото има дълбок исторически корен. Партията е много обременена, но се позиционира правилно по основните теми в последните няколко години, има управленски проект, „Визия за България“, който съдържа полезни идеи. Другите леви формации отсъстват от битката с ГЕРБ, сиреч хем претендират да са леви, хем не са опозиционни, а и не получават обществена легитимност. Не забелязват корупцията, не отстояват демокрацията, а без нея никоя лява идея няма да види реализация. -  Защо Бойко Борисов все още няма алтернатива - десет години, след като е начело на държавата, и двадесет в активната политика ? - Той е в резонанс с нашата народопсихология. Лъже лековерните, купува користолюбивите, плаши слабоволните, забавлява сеирджиите. Резултатите от управлението му са пагубни за България. -  Какви са впечатленията Ви след обиколката из България в тази кампания? Какво беше по-различното от кампанията за президент през 2016 г .? - Обществото ни е в тиха, примирена депресия. На срещите идваха стотици хора на добрата воля.Избирателите на БСП са в огромната си част такива. Надмогваха страха, изказваха много смислени и ангажирани мнения. Признателен съм им за подкрепата. Благодарение на тези хиляди хора в изборните комисии и на няколко професионалисти тук-там в медиите демокрацията в България все още съществува, макар и на командно дишане. -  Сбъркахте ли като напуснахте президентството и се кандидатирахте за депутат в Европейския парламент ? - Не. Това бе важна битка и нямам причина да съжалявам, че участвах в нея. Пък и оставам ангажиран с успеха на президента Радев. Общуваме всекидневно. -  Какво ще се промени в Европа след тези избори? Кои са основните изводи, които могат да се направят, след като очакванията за помитане на сегашното статукво не се оправдаха ? - Не смея да пророкувам. Тъй или иначе липсва ясно, идейно лидерство в Съюза. ЕС е заложник на много сложна система за вземане на решения и това го прави тромав. Има признат корупционен и лобистки проблем. Но Съюзът е гарант за сигурността на континента. Двете световни войни избухнаха в резултат на серийни конфликти между отделните държави. Разпад на ЕС би довел до същото, затова е важно да бъде съхранен и реформиран. Колкото и трудно да изглежда това. Германският президент Щайнмайер на вечерята в София каза, че европейските държави биват два вида: малки и такива, които още не са осъзнали колко са малки на глобалната политико-икономическа карта. В този смисъл ЕС е единственият възможен за нас кораб в разлюлените води на глобалната икономика. Това е естественото ни място. Никой не ни кани другаде и никой не ни очаква другаде.  ", "date": "2019.06.08", "title": "Борисов лъже лековерните, купува користолюбивите и забавлява сеирджиите"}
{"url": "http://www.classa.bg/%D1%81%D0%B2%D1%8F%D1%82/item/396492-%D1%80%D0%B0%D0%BF%D1%8A%D1%80-%D0%BE%D1%82%D0%BA%D1%80%D0%B0%D0%B4%D0%BD%D0%B0-4-%D0%BC%D0%B8%D0%BB%D0%B8%D0%BE%D0%BD%D0%B0-%D0%B4%D0%BE%D0%BB%D0%B0%D1%80%D0%B0-%D0%B7%D0%B0-%D1%81%D0%B2%D0%BE%D1%8F%D1%82%D0%B0-%D0%BC%D1%83%D0%B7%D0%B8%D0%BA%D0%B0%D0%BB%D0%BD%D0%B0-%D0%BA%D0%B0%D1%80%D0%B8%D0%B5%D1%80%D0%B0", "text": "Американският рап певец Чад Арингтън, по-известен като \"Чад Фокус\", е обвинен в конспирация, електронна измама и тежка кражба на самоличност, след като е установено, че той e използвал кредитна карта на една компания за извършване на неоторизирани покупки за 4,1 милиона долара. Според обвинението от областните прокурори на Мериленд, Арингтън е работил за Компания 1 като специалист по оптимизация на уеб сайтове и е бил отговорен за популяризирането и маркетинга на продуктите и услугите на компанията онлайн. За целта му е била предоставена кредитна карта American Express, изключително за разходите на компанията. Властите твърдят, че Арингтън и четирима други заговорници са използвали средствата на компанията за извършване на измамни покупки. Смята се, че между януари 2015 г. и август 2018 г. Арингтън е използвал парите за популяризиране на музиката си, за закупуване на аудио оборудване и дори за промяна на броя на възпроизвежданите материали на цифрови платформи, в допълнение към закупуването на последователи и посещения в социалните мрежи. Също така се съобщава, че певецът е похарчил повече от 250 000 долара със същата карта при покупки, свързани с велосипеден бизнес. Закупени са и билети за концерти, вътрешни и международни самолетни билети, хотелски резервации, консумация в ресторанти и пътувания в полза на другите съучастници. За да скрие транзакциите, музикантът помолил приятелите си да използват специален софтуер, за да променят извлеченията от сметката на кредитната карта. Арингтън също фалшифицирал подписа на надзора си няколко пъти. Ако бъде осъден, Арингтън е изправен пред максимална присъда от 20 години затвор. Музикалните клипове на рапъра имат повече от 4 милиона показвания в YouTube, а той има хиляди последователи в Instagram.", "date": "2019.06.08", "title": "Рапър открадна 4 милиона долара за своята музикална кариера"}
{"url": "http://www.classa.bg/%D1%81%D0%B2%D1%8F%D1%82/item/396493-%D0%BE%D1%82%D0%BA%D1%80%D0%B8%D1%85%D0%B0,-%D1%87%D0%B5-%D0%BF%D0%BE%D0%BB%D1%8A%D1%82-%D0%B5-%D0%B2%D1%8A%D0%B7%D0%BD%D0%B8%D0%BA%D0%BD%D0%B0%D0%BB-%D0%B2-%D0%BE%D1%82%D0%B3%D0%BE%D0%B2%D0%BE%D1%80-%D0%BD%D0%B0-%D1%80%D0%B0%D0%BA%D0%B0", "text": "Механизмът на половото размножаване може да е възникнал в отговор на излагането на първите многоклетъчни същества на заразяване с рак, се казва в проучване, публикувано от международен екип от изследователи в списание PLOS Biology. Трансмисивните тумори, открити досега в няколко вида гръбначни и безгръбначни, се появяват, защото имунната система може да обърка раковите клетки на генетично много подобен организъм със собствените си, отказвайки да ги елиминира и така да позволи развитието на рак. Най-известните примери са епидемията от левкемия в мекотелите Mya arenaria и туморът, който е унищожил популацията на тасманийските дяволи от 1996 г. насам. Авторите на новото изследване, водено от Фредерик Томас и Томас Мадсен, смятат, че такива инфекции ще бъдат много по-чести, ако по-голямата част от видовете не са разделени на женски и мъжки. \"Половото размножаване позволява системна промяна на генотипа на многоклетъчния организъм и следователно по-добро откриване от имунната система на трансмисивните ракови клетки \", се казва в проучването. Всъщност, възпроизвеждането осигурява високо ниво на генетично разнообразие, като се има предвид, че рекомбинацията на гените се прави всеки път, когато се генерира нов екземпляр, така че може да бъде по-евтино за вида, отколкото безполовото размножаване, казват учените. „Като се има предвид повсеместното разпространение на онкогенните процеси в многоклетъчния свят, заедно с разнообразието на потенциалните пътища на предаване, половото размножаване, въпреки свързаните с него разходи, може да е било предпочетено като по-малко рискова и по-изгодна възможност за производство на жизнеспособно потомство \", заключават те.", "date": "2019.06.08", "title": "Откриха, че полът е възникнал в отговор на рака"}
{"url": "http://www.classa.bg/%D1%81%D0%B2%D1%8F%D1%82/item/396494-%D0%B1%D1%80%D0%B0%D0%B7%D0%B8%D0%BB%D0%B8%D1%8F-%D0%B8-%D0%B0%D1%80%D0%B6%D0%B5%D0%BD%D1%82%D0%B8%D0%BD%D0%B0-%D0%BE%D1%86%D0%B5%D0%BD%D1%8F%D0%B2%D0%B0%D1%82-%D0%B2%D1%8A%D0%B7%D0%BC%D0%BE%D0%B6%D0%BD%D0%BE%D1%81%D1%82%D1%82%D0%B0-%D0%B7%D0%B0-%D1%81%D1%8A%D0%B7%D0%B4%D0%B0%D0%B2%D0%B0%D0%BD%D0%B5-%D0%BD%D0%B0-%D0%B5%D0%B4%D0%B8%D0%BD%D0%BD%D0%B0-%D0%B2%D0%B0%D0%BB%D1%83%D1%82%D0%B0", "text": "Правителствата на Аржентина и Бразилия ще оценят възможността за създаване на единна валута. Преговорите ще включват създаването и на банкова структура, която да ръководи паричната политика и създаването на наднационална организация, която ще контролира общата валута, съобщава La Voz цитирайки свои източници. Темата беше предложена от бразилския министър на икономиката Пауло Гуедес по време на среща в Буенос Айрес, на която присъства и президентът на Бразилия Жаир Болсонаро, който проведе в четвъртък среща с колегата си от Аржентина, Маурисио Макри, според източниците. \"Гуедес каза, че двете страни трябва да имат обща валута,\" каза аржентинският министър на производството и труда Данте Сика. Очаква се преговорите да започнат в непосредствено бъдеще.", "date": "2019.06.08", "title": "Бразилия и Аржентина оценяват възможността за създаване на единна валута"}
{"url": "http://www.classa.bg/%D1%81%D0%B2%D1%8F%D1%82/item/396495-%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%86%D0%B8%D1%81%D0%BA-%D0%BE%D0%B4%D0%BE%D0%B1%D1%80%D0%B8-%D0%BF%D1%80%D0%BE%D0%BC%D1%8F%D0%BD%D0%B0-%D0%B2-%D1%82%D0%B5%D0%BA%D1%81%D1%82%D0%B0-%D0%BD%D0%B0-%E2%80%9E%D0%BE%D1%82%D1%87%D0%B5-%D0%BD%D0%B0%D1%88%E2%80%9C-%D0%BD%D0%B0-%D0%B8%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B8", "text": "Папа Франциск официално одобри модификацията на християнската молитва „Отче наш\", в италианската й версия, съобщава UCatholic. Промяната е част от третото издание на Римския мисал, което беше обявено на 22 май по време на Общото събрание на Италианската епископска конференция. Беше съобщено, че Върховният понтифик е одобрил замяна на израза \"не ни въвеждай в изкушение\" с \"нека не попадаме в изкушение\". Тази промяна е направена след 16-годишни изследвания на библейски експерти, които работят за подобряване на свещеното писание от \"богословска, пасторална и стилистична гледна точка\". Промяната беше предложена, защото се вярва, че досегашният превод би предполагал, че Бог предизвиква изкушението. В интервю, дадено през 2017 г., папата посочи, че преводът на изречението на английски и други езици \"не е добър\" и създава объркване, когато се тълкува от енориашите. \"Аз съм този, който пада, но не Той ме тласка към изкушението да види как съм паднал. Един баща не прави това, един баща помага бързо да се изправя\", обяснява Франсиско. \"Този, който ви води към изкушение, е Сатаната, това е дело на Сатаната\", добави той. Молитвата Глория също се променя, където фразата \"Мир на земята за хората с добра воля\" ще се промени на \"Мир на земята за хората, обичани от Бога\".", "date": "2019.06.08", "title": "Папа Франциск одобри промяна в текста на „Отче наш“ на италиански"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396488-%D1%81%D0%BE%D0%B2%D0%B8%D1%82%D0%B5-%D0%BD%D0%B5-%D1%81%D0%B0-%D1%82%D0%BE%D0%B2%D0%B0,-%D0%BA%D0%BE%D0%B5%D1%82%D0%BE-%D1%81%D0%B0-%D0%BE%D0%B1%D1%8F%D1%81%D0%BD%D0%B5%D0%BD%D0%B8%D1%8F%D1%82%D0%B0-%D0%BD%D0%B0-%D0%BF%D1%80%D0%BE%D1%84-%D0%BF%D0%B5%D1%82%D1%8A%D1%80-%D0%B8%D0%B2%D0%B0%D0%BD%D0%BE%D0%B2", "text": "Въпросът е какво правим оттук нататък?  Отминаха изборите за представители на България в Европейския парламент. ЦИК обяви имената на 17-те, които както ни агитираха в предизборната кампания, щели да защитават българските национални интереси в 748 членния Европейски парламент. Както се казва Бог с тях! И дано им помага. И дано ги подкрепя! Само че, въпреки огромната шумотевица от радости, огорчения, триумфално огласени победи и загуби, които са всъщност победи, ама не колкото трябва; въпреки оставки, крамоли, закани и долни страсти, над всичко и всички, като разлив на нефт от пробит танкер, расте, разяжда душите и мислите петното на огромно и неизтребимо съмнение.     Как така се случва, че въпреки осъзнаваното от всички дъно, на което се намира Отечеството ни; въпреки невижданата и незапомнена корупция, доказвана от всевъзможни „Гейтове“ и скандали; въпреки 85% обществено недоверие към институцията на Народното събрание и при 72% недоверие към правителството оглавявано от Бойко Борисов, гражданите на държавата с 2 милиона прокудени нейни синове и дъщери, държавата с най-висока смъртност в света и с най-ниска раждаемост; държавата с умиращи села и изчезващи насели места, с усмъртителна деиндустриализация; със загуби на национално богатство по-големи от загубите на всички национални катастрофи в новата българска история взети заедно, как така народонаселението на същата тази наша мила родина дава гласа си и подкрепата си на тези, които и 5 пет пари не дават за неговия хал? За тези, които вече 3 десетилетия се трудят как да превърнат това народонаселение в новите фелахи на Европа и света – най-бедните, най-болните, най-безграмотните, най-нещастните и най-отчаяните!... Каква е тази черна магия? Какъв е този сатанински   който прави всичко доскоро немислимо в ценностите на този работен и с щедра душевност народ в у Бога реалност? Така твърди психологът  проф. Петър Иванов и обяснява как и по какъв начин управниците ни печелят. Обясненията на проф. Петър Иванов Обяснение 1. По мое мнение едно от тях са незаконните вотове - купени вотове, принудени корпоративни вотове, включително на гербаджийската държавна и местна администрация със семействата на чиновниците, и вотове на  Тези вотове са общо 37,2%, които се разпределят така: -      купени вотове (на циганите) - общо 9,5%; -      принудени корпоративни вотове - общо 17,4%; -      гласове на “мъртви души” - 10,3%. Формирането, например, на последното число 10,3%, (за другите не ми се обяснява), става така: ако от броя на цялото българско население 7 000 000 извадим 1 240 000 (толкова, според НСИ, са непълнолетните български граждани) получаваме около 5 760 000 души над 18 години. От тях гласоподаватели са около 5 700 000; има невменяеми, под запрещение и др. Но според ЦИК гласоподавателите не са тези 5 700 000, след като в списъците на ЦИК са включени 6 355 633 души. Разликата е 655 633!!! Следователно,   които могат да   за евродепутати, естествено, за гербаджийските кандидати, за хората на Доган и на агент Иван, са 655 633 на брой.  са 10,3% от всички гласоподаватели. Ако вземем предвид, че на тези избори участват около 30% от избирателите, излиза че  в списъците на гласувалите ще са около три пъти повече в относителен план - значи около 32,0%. Тогава в общия обем на подадените гласове имаме 58,9% (9,5+17,4+32,0) нереални вота. Това са цели 60%! Реалните гласове на неподкупени, незаставени, съществуващи живи избиратели са около 40% от представените на обществото резултати от евроизборите. Тогава истинските резултати на сега управляващите три партии всъщност изглеждат така: -      ГЕРБ 13% -      ДПС 7% -      ВМРО 3%. Другите проценти до обявените от ЦИК резултати фактически са откраднати от останалите партии, участващи в изборите - БСП, ДБ, Воля, Иванчева, Атака, Възраждане, КБ и др. Обяснение 2.  Глухото, мрачно и безумно обществено отчаяние. Народът ни е загубил вярата в себе си, изпаднал е в безизходица, не вижда спасение. Мъчителният безкраен преход уби всяка надежда. Налице са социален деклинизъм (упадък) и социална анхедония (безразличие, апатия), които водят до примирение, леност, отказ от всякаква активност, униние, което си е, както знаем от Св. Библия, един от седемте смъртни гряха при нас, християните. Обяснение  3.  Безмерната алчност на всички, докопали се до властта; алчността (щението) също е смъртен грях, втори поред тук. Кражбите и измамите подкопаха цялата обществена система у нас, което пряко се отразява на социалната активност на нацията, включително и в сферата на политиката (само 30% активност, най-ниска в цяла Европа). Обяснение 4.  Липсата на справедливост, корупцията, наглостта, цинизма и гордостта (трети смъртен грях) на властващите. Обяснение  5.  Масирана фалшификация на изборите чрез почти пълно игнориране резултатите от машинното гласуване. Обяснение  6.  Крайно влошеното душевно (психично) здраве на народа, ставащ все по-прост, глупав и тъп. Виждаме още и твърде ясни отчайващи симптоми на шизофренизиране както на огромни частични пластове от населението, пребиваващи в паралелна реалност   така и на цялото общество. Обяснение  7.  Намеса на външни чужди фактори и интереси от геополитически и конфесионален порядък и др. Така че всичко си има обяснение, мили братя! Нищо не е случайно, както и нищо не е такова, каквото е. Въпросът е, какво правим оттук нататък?", "date": "2019.06.08", "title": "Совите не са това, което са! Обясненията на проф. Петър Иванов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396489-%D0%B5%D0%BB%D0%B5%D0%BD%D0%B0-%D0%B9%D0%BE%D0%BD%D1%87%D0%B5%D0%B2%D0%B0-%D1%81%D1%8A%D0%B7%D0%B4%D0%B0%D0%B4%D0%BE%D1%85%D0%BC%D0%B5-%D0%BD%D0%B5%D0%BE%D0%B1%D0%BE%D1%81%D0%BD%D0%BE%D0%B2%D0%B0%D0%BD%D0%B8-%D0%BE%D1%87%D0%B0%D0%BA%D0%B2%D0%B0%D0%BD%D0%B8%D1%8F,-%D1%87%D0%B5-%D1%82%D0%B5%D0%B7%D0%B8-%D0%B8%D0%B7%D0%B1%D0%BE%D1%80%D0%B8-%D1%89%D0%B5-%D1%81%D0%B0-%D0%BD%D0%B0%D1%87%D0%B0%D0%BB%D0%BE-%D0%BD%D0%B0-%D0%B7%D0%B0%D0%B3%D1%83%D0%B1%D0%B0%D1%82%D0%B0-%D0%BD%D0%B0-%D0%B3%D0%B5%D1%80%D0%B1", "text": "\"Хората имат нетърпимост от гейтове, които показват, че държавата се управлява по порочен начин. Моралното отвращение на хората към управлението на ГЕРБ не прерасна в електорална активност\", посочи водачът на евролистата на БСП. \" Всички ние имахме истинска надежда, че ще победим на изборите. Огорчена съм, надявахме се, че след тези избори ще започне  промяна\". Това заяви Елена Йончева в предаването \"Лица в лице\" по БТВ. Това е първата медийна изява на водачката на евролистата на БСП след загубата на изборите,  по време на които тя понесе много удари и критики. Йончева открои три причини за тази загуба. \" Ние си създадохме необосновани очаквания.  Две години държавата се тресе от „гейтове”. Хората имат нетърпимост към правителството, което управлява България по порочен начин. В Европа при всеки „гейт” правителството си отива. В България разочарованието не прерасна в активност. Четири милиона души не излязоха да гласуват. Другата причина БСП да не спечели тези избори, според нея, е фактът, че този вот не е мажоритарен.  Предстои ни много работа, за да спечелим избиратели. Борисов \"яхна\" своя джип, за да прави малки видео постановки, впрегнаха цялата държавна машина в нарушение на закона. Използван бе корпоративният вот, купеният вот. Не е ли предизборна агитация да откриваш по няколко малки предприятия на ден?! Да бъдеш в емисиите непрекъснато не е ли предизборна кампания?! Сривът на преките чужди ивенстиции е тотален. Никой не попита премиерът за това\", каза тя.  За негативната кампания, която тя предприе, Йончева заяви: \"Моята болка е, че тези избори не станаха начало на загубата на ГЕРБ. Нямаще негативна кампания, ние изнасяхме само факти за корупция, искахме хората да знаят.\"  Благодаря на всички, които са гласували за мен и за БСП, получих повече от 82000 преференциални гласа, каза тя в началото на интервюто. Според нея лидерът на БСП Корнелия Нинова не трябва да подава оставка. \"Мафията, организираната престъпност не могат да бъдат преборени с активноста на една партия, трябват усилията на българската журналистика, на другите партии, на гражданското общество - това е голямата горчива истина от тези избори. Около 70 % от българите не искат да ги управлява ГЕРБ. Четири милиона българи не излязоха да гласуват, на БСП им предстои много работа, за да спечелят доверието на гласоподавателите. БСП трябва да намери сили в себе се и да докаже, че може да управлява, допълни избраната за евродепутат от листата на БСП.  Тя категорично отрече да е водила негативна кампания. \"Защо никой не задава въпроси на Борисов за братовчеда му Ради, за къщата в Барселона, за втората къща на Борисов в Банкя\".  По повод заканата на бизнесмена Саздов, че ще я съди, Йончева заяви: \"Сплашването, ваденете на бухалки продължава вече две години.  В България се насажда страх. Машината на ГЕРБ разполага с огромни ресурси.\"    ", "date": "2019.06.08", "title": "Елена Йончева: Създадохме необосновани очаквания, че тези избори ще са начало на загубата на ГЕРБ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396485-%D1%80%D0%B0%D0%B4%D0%B5%D0%B2-%D0%BA%D1%8A%D0%BC-%D0%BF%D1%83%D1%82%D0%B8%D0%BD-%D0%BD%D0%B5-%D0%BF%D1%80%D0%B8%D0%B5%D0%BC%D0%B0%D0%BC,-%D1%87%D0%B5-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D1%8F%D0%BC%D0%B0-%D1%81%D1%83%D0%B2%D0%B5%D1%80%D0%B5%D0%BD%D0%B8%D1%82%D0%B5%D1%82", "text": "„България има дългосрочно сътрудничество с Русия в областта на енергетиката, което има стратегически измерения. Наблюдаваме дълбоки промени в енергийната и в частност в газопреносната инфраструктура и в резултат на тях България развива потенциал за бъдеща дистрибуция на природен газ към Югоизточна и Централна Европа“. Това заяви президентът Румен Радев в рамките на дискусията на Петербургския международен икономически форум. Думите му идват в отговор на критиката от страна на руския държавен глава Владимир Путин, че България е загубила от спирането на проекта „Южен поток“, взетото решение по темата не е било суверенно на страната ни, а загубените инвестиции в „Южен поток“ представляват цената за евроинтеграцията, която България плаща.     Въпреки това обаче Радев все пак се обяви за сътрудничество с Русия, както и за отпадане на санкциите. Държавният глава посочи, че в процес на развитие са общите енергийни  политики на ЕС, на който България е член и страната ни работи за изпълнение на заложените в тях цели – диверсификация и конкурентоспособност. Тези промени създават по-добри възможности за разширяване на присъствието  и на Русия на газовите пазари в Югоизточна и Централна Европа. Българският държавен глава отново е подчертал, че страната ни очаква да трансформира отношенията си с Русия в областта на енергетиката, в които ценовата политика е съществен елемент. Президентът Путин заяви от своя страна, че цената на природния газ е обвързана с цената на нефта и определи това като \"справедлива цена\". В рамките на дискусията на въпрос за ефекта от наложените на Русия санкции отговориха президентът Румен Радев и министър-председателят на Словакия Петер Пелегрини. Българският държавен глава посочи, че санкциите са метод с икономически средства да се променят политически позиции. От такива решения страда бизнесът, а те засягат освен страната, на която са наложени и страните които ги налагат. Често пъти санкциите не са ефективно решение, засягат широки слоеве на населението и създават негативен ефект срещу подобна политика. „България има негативен опит със санкциите срещу бивша Югославия, в резултат на които се появи черен пазар и организирана престъпност“, припомни още президентът Румен Радев.", "date": "2019.06.08", "title": "Радев към Путин: Не приемам, че България няма суверенитет"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396486-%D0%B4%D0%B0-%D1%85%D0%B0%D1%80%D0%B5%D1%81%D0%B2%D0%B0%D1%88-%D1%85%D0%B8%D1%82%D0%BB%D0%B5%D1%80-%D0%B2%D0%B5%D1%87%D0%B5-%D0%BD%D0%B5-%D0%B5-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%BE", "text": "  Истината обаче е, че насилието е насилие, откъдето и да идва и място за него в цивилизованото общество няма. И това включва както джихадистите, така и всички онези радикални организации, в чийто код \"Или си с нас, или срещу нас\" е неминуема част. Защото те са опасни за всички ни. \"Чичо Ади беше прав!\" Един сравнително често срещан коментар под публикации на различни забавни страници във Facebook, в които по един или друг начин е засегнат лидерът на Третия Райх Адолф Хитлер. Коментарите, макар и иронични, не дават особено поле за съмнение, че пишещите ги имат нещо друго наум, освен геноцида над евреите и много други малцинства (включително ромите), извършен през Втората световна война. В същото време става ясно, че една трета от българите намират за приемливи практики, характерни за режими като комунизма, сталинизма и болшевизма. Цели 6% изцяло ги приемат. Коментари с подобно послание стават все по-често срещано явление през последните няколко години. 9 май уж трябва да е от онези дни, които обединяват. Все пак се предполага, че празнуват всички - кой Деня на Европа, кой Деня на победата... важното е да се отбелязва падането на един от най-мрачните и ужасни режими в света - нацизма на Хитлерова Германия.     Все пак разделения, както всяка година има - кой какъв празник празнува, кой кого поддържа, кой срещу кого се обявява, кой е спасил Европа, и кой е бил истинският враг... Макар идеята и на двата празника да е победата над нацизма, тя минава на заден план на фона на сблъсъка между Запада и Русия и кой от двата цивилизационни подхода има по-голяма сила в себе си.  Междувременно обаче в онази хладна и влажна среда на интернет, дълбоките форуми и тайните Facebook групи \"Чичо Ади беше прав!\" набира своята сила, без никой да й обръща внимание.  Да, крайно-десни елементи, които да хвалят делото на Хитлер винаги е имало. Интернет и социалните мрежи обаче дадоха на тази идеология полето за изява, което доскоро й липсваше. Заклеймявани като антиобществени, нацизмът и хитлеризмът сега откриват своята благодатна почва. А засилването на консервативните настроения в глобален план след 2013-а година даде необходимото наторяване. Бежанската криза в Европа, заедно със зараждането на Ислямска държава отприщи един категоричен отговор на либерализма и политическата коректност, а политици като Доналд Тръмп, Родриго Дутерте, Найджъл Фарадж и редица други дадоха тласък на свободата на словото в една нова посока - вярата, че можеш да кажеш всичко, независимо колко омраза се съдържа в изказването ти, абсолютно свободно. Свобода, която всеки тълкува както му е угодно.  У нас за това си имаме достатъчно кандидати за проповядването й. На едни демокрацията им е отнела много, за други ромите трябва да се отглеждат в резервати, трети нямат проблем да се снимат с нацистки поздрав. Прибавете към всичко това и доза здрава пропаганда по модела \"Герасимов\" за гнилите демокрации, упадъка на съвременното общество и по всички онези разделителни теми в едно общество, и ситуацията става съвсем цветуща и жадуваща за \"лидерите с желязна ръка\". В такава среда не е трудно едно своеобразно \"реабилитиране\" на Хитлер. Той е знаел как да се оправя с проблемите, той е знаел как да се оправя с малцинствата и с онези, на които много са им знаели устите. Освен това е направил това, това и това за държавата си/за България. Подхранва се една вяра, че ако той е бил останал, нямаше да има \"други\", светът щеше да живее богато и най-вече - достатъчно подредено. И всякакви други подобни оправдания. Че неговият режим е избил толкова много хора - редовният отговор е, че Сталин е избил повече, а комунизмът е още по-голямо зло. Само дето двата минуса тук не правят плюс. И това далеч не е състезание, в което трябва да се избере победител. Да, това не е все още мнение, което ще се чуе от политик или някое видно лице по телевизията. То все още обитава предимно дебрите на интернет, но там набира популярност и видимост. Там набира сила и последователи. Ако не вярвате, отворете някой форум или публикация за Третия райх в някоя по-голяма и по-активна група във Facebook. Или различните публикации за 20 април - рождения ден на \"фюрера\". Множество хора - млади и не дотам млади вече героизират \"Чичо Ади\" като символ на силата, здравата ръка и умението да се разправиш с \"проблемите\" по онзи кардинален начин, типичен за диктаторите. Да харесваш Хитлер вече не е толкова скандално. Да демонстрираш тези си пристрастия - също. Това, че подобни демонстрации влизат в противоречие със законите на държавата, не значи кой знае какво. За подобни неща отдавна вече май никой не прави проблеми. Нещо повече - на такива неща отдавна никой не обръща особено внимание.    ", "date": "2019.06.08", "title": "Да харесваш Хитлер вече не е скандално"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396487-%D0%B2%D0%B0%D0%BB%D0%B5%D1%80%D0%B8-%D0%BD%D0%B0%D0%B9%D0%B4%D0%B5%D0%BD%D0%BE%D0%B2-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D0%B0%D0%BA-%D0%B3%D0%B8-%D0%BD%D0%B0%D0%B4%D1%86%D0%B0%D0%BA%D0%B0", "text": "Валери Найденов за това какъв трябва да бъде размерът на партийната субсидия. „ДПС тласна Бойко Борисов към намаляването на партийните субсидии“. Това заяви пред БНР журналистът Валери Найденов. „Всички партии се готвят за есенните избори, но Борисов ги надцака, защото той не може да остави други да имат пропагандно предимство“, изказа мнение журналистът и обясни: „Забравя се какво го доведе до тази мисъл, до този ход. Според мен това е ДПС. ДПС предложи по-ниско ДДС за хранителни продукти, но защо го направи ДДС – защото явно много се стреснаха от резултатите на европейските избори. В извлеченията на ЦИК не можем да видим, но имаше твърдения, че всъщност са загубили голяма част от турския електорат и повече са разчитали на ромския. Започнаха едни много сериозни сътресения. От Карадайъ се очакваше да се откаже от евродепутатското място, но от Пеевски не се очакваше. Значи е започнала някаква вътрешна реформа. Опитали са се да се направят по-отворени към интересите на бедните хора“. В предаването „Хоризонт до обед“ Найденов подчерта, че все пак никой няма намерение да намалява наистина ДДС-то, а предложението на ДПС в тази посока е чисто пропагандно: „Това е невъзможно да се направи. Над 50% от бюджета идва от ДДС. Ако се ореже една съществена част – храните, тези пари трябва да се вземат от някъде другаде или да се съкрати нещо“. Журналистът смята, че ГЕРБ има много спестени пари, които ще им стигнат за местните избори. ДПС и БСП обаче нямат чак такива средства и може да „катастрофират“ на предстоящия вот, добави мнението си той. Според него става все по-очевидно, че трябва да се избира мажоритарно: „Те са напълно скъсали с електората и му се подиграват. Тези игри не се правят заради интересите на хората, това са междупартийни борби, които са по-скоро майтап с широкия електорат“. Валери Найденов смята преференциите за миноритарен елемент, който просто хвърля прах в очите на хората. „Борисов много добре знае тези тактически игри и мисли с един ход напред от другите партии, а и може да говори така, че да бъде интересен“, коментира още журналистът. Според него кампанията на БСП е била „трагична“. По думите му партията има „психическо разстройство“. Отново изчезна волята за власт в тази партия, смята Найденов.  ", "date": "2019.06.08", "title": "Валери Найденов: Борисов пак ги надцака"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396483-%D1%81%D0%B2%D0%B5%D1%82%D0%B8-%D0%B2%D0%B5%D0%BB%D0%B8%D0%BA%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D1%82%D0%B5%D0%BE%D0%B4%D0%BE%D1%80-%D1%81%D1%82%D1%80%D0%B0%D1%82%D0%B8%D0%BB%D0%B0%D1%82", "text": "  Великомъченик Теодор, родом от град Евхаита, живял в началото на ІV век през времето на императорите Константин и Линикий и се славел в страната със своите добродетели, мъдрост, красота и храброст. Той бил назначен за стратилат (воевода) в град Ираклия, близо до Черно море. Теодор мъдро управлявал поверения му град и мнозина, като виждали добродетелите му, приемали християнската вяра. Това станало известно на император Линикий, който управлявал източната част на Римската империя, където се намирал град Ираклия. Макар в първите години на царуването си Линикий да издал заедно с Константин няколко указа в полза на християните, в душата си той мразел християните и по-късно строго ги преследвал. Като чул, че Теодор привлича мнозина към Христа, императорът изпратил да го доведат при него в Никодимия. Скривайки своя гняв, Линикий поръчал на пратениците да се отнесат ласкаво с Теодор. Те казали на воеводата: \"Дойди в Никодимия при царя. Той те обича, защото много е слушал за твоята храброст и мъдрост и много желае да те види, за да те награди с дарове и почести\".     Теодор лесно разбрал коварството и какво го очаква. Той не се страхувал да умре за своята вяра, но искал да приеме мъченичество в своя град, за да може с примера си да утвърди във вярата новопокръстените. Затова той написал писмо на царя и го помолил сам да дойде в Ираклия. Линикий се съгласил. Придружен от дворцови сановници и много войници, той тръгнал за Ираклия, като заповядал да вземат и златните му и сребърни идоли. Същата тая нощ чудно видение предсказало на Теодор, че е близко времето на неговия подвиг. Във време на молитва изведнъж небесна светлина го осияла и той чул глас да му говори: \"Дерзай, Теодоре, Аз съм с тебе!\" Теодор разбрал, че скоро ще трябва да страда за името Христово и сърцето му се изпълнило с радост. Между това царят наближавал до града. Теодор влязъл в стаята си и усърдно се молел на Бога така: \"Господи Боже истинний, Който не лишаваш от Твоята помощ онези, които се уповават на Тебе. Покажи ми Твоята милост и ме запази от изкушенията на врага. Укрепи ме и дай ми сила мъжествено да стоя за Твоето име и, ако е нужно, да положа живота си за Тебе, Който се умрял за нашето спасение\". Укрепен чрез молитва, Теодор се облякъл в хубава премяна, качил се на кон и излязъл с граждани и войници да посрещне царя, комуто се поклонил. Линикий при звука на музика от тръби и литаври влязъл тържествено в града. На другия ден царят седнал на престол, приготвен за него на площада сред града. Оръженосци и велможи го окръжили. Той се обърнал към Теодор с похвала за мъжеството му, за мъдростта на неговите разпореждания и за реда, който намерил в града. След това той го поканил да принесе жертва на боговете пред народа. Теодор помолил царя да отложи това жертвоприношение с два дни и през туй време да му позволи да вземе идолите при себе си в къщи. Линикий се съгласил: отнесли златните и сребърните истукани в дома на воеводата Теодор, който в същата нощ ги раздробил на части и ги раздал на сиромаси. След два дена царят събрал отново народа на площада и казал на Теодор: \"Мъдри Теодоре, любими наш воеводо, ето настана денят за празненство и жертвоприношение. И тъй, принеси жертва на боговете, та целия народ, като види твоето благочестие, да им служи с по-голямо усърдие!\" Преди Теодор да успее да отговори на царя, един от войниците се приближил до Линикий и му казал: - Господарю, лъже те воеводата. Аз вчера видях златна глава на един от идолите у един бедняк, който ми каза, че я получил от Теодор. Царят бил тъй поразен от това известие, че дълго в недоумение мълчал. - Тоя войник говори истината – казал Теодор. – Аз действително строших твоите богове и добре сторих. Как могат те да ти помогнат, когато сами не можаха да се спасят от разрушение? Дълго Линикий не могъл от гняв да произнесе ни една дума. Но най-после избухнал със страшни заплахи срещу Стратилата. Линикий заповядал жестоко да бият Теодора с волски жили и присмивайки се над неговите страдания, казвал му: \"Е, какво, Теодоре, избави ли те твоят Бог?\" Теодор спокойно отговорил: \"Прави каквото искаш. Ни скръб, ни страдания, ни самата смърт няма да ме разлъчат от Христовата любов\". Линикий не могъл да разбере, че Бог невидимо, но с всемогъща сила помагал на страдащия за Неговото име. В яростта си царят заповядал да бият Теодора с оловени пръчки, да го обгарят с огън, с остри керемиди да трият раните му. След дълги изтезания затворили го в тъмница за пет дни без хляб и вода. Между това Линикий заповядал да приготвят кръст и след пет дни завел мъченика от тъмницата, за да бъде разпнат. Приковали ръцете и нозете му на кръста и войниците, по повеля на Линикий, стреляли в лицето му и му изболи очите. При страданията на Теодор присъствал верният му служител Авгар, който записвал всичко, що ставало. Виждайки господаря си как изнемогва, той с плач паднал при нозете му, молейки го да му даде благослов и да му каже последна дума. \"Авгаре – казал му мъченикът – запиши всички мои страдания и деня на моята смърт!\" След това той се обърнал с молитва към Господа и излял пред Него скръбта на душата си, която изнемогвала от страдания. \"Господи – казвал той, - с рани покриха тялото ми, избодоха очите ми, цялата ми плът е раздробена и само кости висят на тоя кръст... Помени ме, Господи, който страдам за Твоето име, и приеми моя дух\". Теодор свършил мъченичеството си чрез посичане с меч. Страданията на светия великомъченик и неговата твърда вяра станали причина да приемат християнската вяра много жители на града и много войници.", "date": "2019.06.08", "title": "Свети великомъченик Теодор Стратилат"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396484-8-%D1%8E%D0%BD%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "68 г. - Римският сенат провъзгласява Галба за император.   1624 г. - Земетресение разтърсва Перу.   1783 г. - Вулканът Лаки в Исландия изригва в продължение на осем месеца, опустошенията от което предизвикват 7-годишен масов глад и смъртта на 9000 души.   1794 г. - Чрез изключително пищни тържества в цяла Франция Робеспиер институционализира нова държавна религия на Френската революция - Култа към Върховното същество.   1869 г. - Американецът Ив Макгафи патентова прототипа на прахосмукачката.   1942 г. - Втората световна война: Японски подводници и самолети атакуват Австралия.   1949 г. - Публикуван е политическият роман 1984 на Джордж Оруел.   1953 г. - Американски върховен съд постановява, че в ресторантите в окръг Колумбия не може да се отказва да се сервира на чернокожи.   1968 г. - На Летище Хийтроу е задържан убиецът на Мартин Лутър Кинг - Джеймс Ърл Рей, докато се опитва да напусне Обединеното кралство с фалшив канадски паспорт.   1975 г. - От СССР е изстрелян автоматичния космически апарат Венера 9 с цел изследване на Венера.   1984 г. - Хомосексуалността е призната за законна в австралийския щат Нови Южен Уелс.   1986 г. - Курт Валдхайм, бивш генерален секретар на ООН, е избран за президент на Австрия.   1990 г. - Гражданите на Чехословакия гласуват в парламентарни избори с категорично мнозинство за движението на бившите дисиденти - Граждански форум.   1995 г. - Канадско-датският програмист Размус Лердорф публикува първата публична версия на скриптовия език PHP, който служи за създаване на динамични уебстраници.  ", "date": "2019.06.08", "title": "8 юни, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/396479-%D0%BD%D0%B0%D0%B9-%D0%BB%D0%BE%D1%88%D0%B0%D1%82%D0%B0-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D0%BA%D0%B0", "text": "Нейният провал бие дори такива тежки поражения като загубата на американските колонии и отстъпките на Чембърлейн за Хитлер: Тереза Мей ще влезе в историята като може би най-лошия  британски премиер за всички времена.       Политическите отзиви по повод оставката ѝ като министър-председателка преливат от злъч и сарказъм. Наричат я най-лошия британски министър-председател от края на 18 век, т.е. от времето, когато се провали опитът на лорд Норт да предотврати даването на независимост на американските колонии. Или може би от 30-те години на миналия век и грешната политика на отстъпки на Невил Чембърлейн спрямо Хитлер? Присъдата на историците още се очаква, но критиците на Мей отсега са убедени, че периодът на нейното управление е счупил всички негативни рекорди. Големи надежди в началото През 2016-та, след референдума за   и след като кандидатите за министър-председателския пост Борис Джонсън и Майкъл Гоув се провалиха заради лични грешки, удари часът на Тереза Мей. Тогава тя правеше впечатление на разумен човек - единствения в една тайфа от непредвидими и непораснали хора. А речта, която произнесе при встъпването си в длъжност, допълнително подхрани това усещане. Тогава Мей назова редица „парещи несправедливости\" – например факта, че бедните хора в страната живеят средно с девет години по-малко от останалите; че правосъдието се отнася по-строго към тъмнокожите британци; че децата на обикновените работници нямат същите шансове да следват; че жените са по-лошо заплатени от мъжете. Мей тогава заяви, че иска да превърне Великобритания в страна, която се грижи за благото на всички свои граждани. Изглеждаше, сякаш на „Даунинг Стрийт\" се нанася една истинска социална реформаторка. Брекзит, глупако!  Мей обаче изцяло подцени  . За да запази своята власт в партията, министър-председателката още отрано се огъна пред исканията на  антиевропейските хардлайнери. През януари 2017, когато преговорите с ЕС още изобщо не бяха започнали, Мей начерта червените линии, които не бива да се прекрачват. Така тя създаде проблема с ирландската граница и осуети намирането на по-изгодна и приемлива и за двете страни сделка за Брекзита. А цяла поредица от недипломатични и/или неподготвени министри за Брекзита опъваха нервите на всички по време на близо двугодишните преговори с общността. Мей обаче упорито задълбочаваше проблемите с това, че отрано се застъпи за „твърда и категорична\" раздяла с ЕС. Твърдоглаво тя бранеше позиции, които отразяваха само гледната точка на твърдолинейните брекзитъри. Колкото повече зацикляха преговорите с Брюксел, толкова по-яростно Мей бранеше неотстъпчивите си позиции.     Британската министър-председателка явно беше забравила, че защитава мнението на едно малцинство от британците и от депутатите в парламента. В продължение на близо две години Мей изобщо не си направи труда да потърси някакъв компромис с лейбъристката опозиция или с Шотландската национална партия. Сети се за тази възможност едва през тази пролет, когато вече бе станало твърде късно. Краят на тази история е известен: между януари и март Долната камара на парламента на три пъти отхвърли сделката на Мей за Брекзита. Нито един друг британски премиер преди нея не е претърпявал подобно крушение. Въпреки това Мей замисляше дори четвърти опит, с който насила да прокара проекта си през парламента, но бе принудена да осъзнае, че ситуацията ѝ е безнадеждна. И  . Три години застой Тереза Мей се провали не само в опита си да реализира решението за Брекзит. Концентрацията ѝ над тази единствена цел просто парализира цялата останала политика на страната. Независимо дали ставаше дума за нарастващия брой атаки с хладно оръжие по британските улици, за фалити на големи британски фирми или за ужасяващия пожар в „Гренфел тауър\" – Тереза Мей не успя да даде адекватен политически или законодателен отговор на нито една от многобройните кризи по време на нейното управление. Застоят в правораздаването беше толкова тежък, че когато дойде време за тронното слово на кралицата по случай началото на новата парламентарна година, парламентът не бе в състояние да предложи нито една законодателна мярка, която да бъде изтъкната от Елизабет Втора.     В крайна сметка Тереза Мей бе принудена да признае своя провал. А коментарите по повод нейната оставка навярно са я накарали да пролее и нови сълзи. Най-положителната оценка, която ѝ беше дадена, гласеше, че е „полагала големи усилия\". Нито помен от смела социална реформа, нито една  перспективна законодателна инициатива, с която да я запомним. А с Брекзита ще трябва да се заеме следващият след нея.  Битката за наследник на Мей започна Още преди да бъде официално открита битката за поста ѝ, само в Консервативната партия имаше 13 кандидат-премиери. Блъсканицата е почти същата, както сред кандидатите да превземат Монт Еверест. За най-перспективен сред тях се смята  , независимо че работата му беше безкраен низ от гафове и провали. Съпартийците му разчитат на неговите добри ораторски качества – фактор, които би помогнал за „прокарването\" на Брекзита, а и за представянето на неговите последици в положителна светлина. Смята се също така, че Джонсън е единственият, който може да победи на избори опозиционния лидер Джереми Корбин, както и  . Кандидатът за премиерския пост отдавна вече обяви, че 31 октомври е твърдата дата, на която Великобритания ще напусне общността – със или без споразумение. Това означава, че „твърдият\" Брекзит става все по-вероятен. От друга страна Борис Джонсън има славата на „ветропоказател\", който не се притеснява да мени мнението си според ситуацията.      ", "date": "2019.06.08", "title": "Най-лошата министър-председателка"}
{"url": "http://www.classa.bg/%D1%81%D0%B2%D1%8F%D1%82/item/396480-%D0%BD%D0%B5-%D1%81%D0%BC%D0%B5-%D0%BF%D0%B8%D0%BB%D0%B8-%D0%B2%D0%BE%D0%B4%D0%BA%D0%B0,-%D0%B4%D0%B0%D0%B2%D0%B0%D1%85%D0%B0-%D0%BD%D0%B8-%D0%BF%D0%B5%D0%BF%D1%81%D0%B8", "text": "Не са носили предпазно облекло, пили са Пепси, а не водка и доброволно се качвали повторно на най-опасния покрив на света - ликвидатори на Чернобил разказват кое е истина и кое е измислица  в нашумелия сериал \"Чернобил\".         „Имаше ред. И никой не се е разхождал около ядрената централа в цивилни дрехи\", обяснява 72-годишният Владимир Бардалим, с когото гледаме нашумелия американски сериал \"Чернобил\". Бардалим е един от хората, на които навремето е било възложено ликвидирането на Чернобил. „Палатките приличат на това, което помня\", допълва той и още веднъж подчертава, че в района е царяла военна дисциплина.     През 1986 година Владимир Бардалим е майор в инженерно-сапьорните войски и служи в град Каунас, в Литва. На 1 май същата година, само няколко дни след аварията в Чернобил, изпращат батальона му на мястото на инцидента. Разбрал, че аварията е сериозна, когато видял как заради операцията посегнали към военна техника, която дотогава била пазена в склада като „неприкосновен запас\". След използването ѝ тази техника остава завинаги в Чернобил - послужила е за изсичането на горите около централата, чиито дървета първи поемат радиацията. \"Нито сме носили предпазно облекло, нито сме пили водка\" Но да се върнем към сериала, който ни показва военното градче, из което обикалят хора, облечени в костюми за химическа защита. „Никога не сме ходили с такива дрехи - беше толкова горещо, че това не би било възможно. Първоначално ни дадоха специални облекла, нещо като мушами. Но жегата просто не допускаше да ходим с тях - само след седмица ги свалихме и облякохме обичайните си униформи\", спомня си Бардалим.     През това време на екрана разтоварват кашони с водка. „Нищо подобно не помня. Още в самото начало, когато пристигнахме, имаше червено вино. Но след това го прибраха и ни даваха само минерална вода и Пепси-Кола\", разказва очевидецът на събитията. По неговите думи, по онова време е бил установен сух режим, а селските магазини са имали забрана да продават алкохол на военните. „Войниците търсеха и намираха домашна ракия из евакуираните села - по дворовете, под кучешките колибки. Мнозина от тях бяха местни и знаеха къде да търсят скривалищата. Аз не възразявах, само молех вечерно време да не вдигат шум.\" Сериалът, който бие всички рекорди На най-големия кинопортал IMDB.com сериалът „Чернобил\" вече има рекордно висок рейтинг, което се дължи в голяма степен на историческата му достоверност. Владимир Бардалим не оспорва достоверността на продукцията, но не крие, че не е успяла да го спечели. На друго мнение е Елена Давидова от Минск. Лекарката, която е преглеждала хората в зоната на Чернобил няколко месеца след аварията, харесва сериала. „Той съвсем не е лош - и с драматизма, и с емоционалността си. Разбира се, глупости не липсват - като например използването на обръщението „другарю\" с повод и без повод. Но въпреки това в него има и много истина\", отбелязва Давидова. Посещавала е показаната в сериала знаменита Шеста болница в Москва, където са лежали болните с най-тежка форма на лъчева болест. Филмът представя тази болница напълно адекватно, разказва лекарката и обяснява, че не се дразни от предизвикалия много спорове епизод, в който една от героините трябва да плати подкуп, за да я пуснат при смъртно болния ѝ съпруг. \"Цели пет години се опитвах да забравя \" Една от най-емоционалните сцени в сериала (минута и половина без никакъв монтаж) показва заетите с ликвидацията спасители, които свалят графита от покрива на централата. За тази минута и половина ликвидаторите получават едва ли не критична доза радиация. Владимир Бардалим също е бил на покрива и твърди, че неразборията е била много по-малка от показаната. Той си спомня, че на територията на централата е бил поставен макет на покрива в реални размери, за да могат хората да се подготвят и да знаят към коя част на покрива да се насочат. А на връщане долу ги чакали с пачки пари, като размерът на сумата бил в зависимост от чина. Имало хора, които доброволно искали да се качат отново. Разрешавали им и те отивали за още минута и половина, за още една доза. Обяснението за безразсъдството им се крие във факта, че опасността е била невидима. „Радиацията не се вижда. Никакъв стълб, насочен към небето (какъвто е показан във филма), не е имало. Чак по-късно започваха световъртежите, повръщането и всичко останало\", обяснява Бардалим.   В неговия батальон още първата година умират една трета от войниците. Бардалим предполага, че се е спасил, защото е отраснал в Кировоград, където се добива уран. Мъжът смята, че покрай това се е сдобил с някакъв имунитет. Елена Давидова пък няма да забрави колко сплотен е бил екипът, в който е работила. И с какво уважение се отнасяли хората към тях. Но едва на третия път е могла да намери сили да изгледа докрай епизода, в който става дума за лъчевата болест. За мнозина от ликвидаторите преживяното в онези дни си остава и до днес непреодолима травма. Един от тях прекрати разговора с нас още след първата минута: „Извинявайте, но цели пет години се опитвах да забравя всичко това\".", "date": "2019.06.08", "title": "\"Не сме пили водка, даваха ни Пепси\""}
{"url": "http://www.classa.bg/%D1%81%D0%B2%D1%8F%D1%82/item/396481-%D0%B7%D0%B0%D1%89%D0%BE-%D1%82%D1%80%D1%8A%D0%BC%D0%BF-%D0%BC%D1%80%D0%B0%D0%B7%D0%B8-%D0%B5%D0%B2%D1%80%D0%BE%D0%BF%D0%B0", "text": "„Защо ни мрази?” е въпросът, който често чуват американски дипломати от европейските си колеги и приятели, когато става дума за Доналд Тръмп. Тази седмица президентът на САЩ и държавният секретар Майк Помпейо бяха на посещение в Европа, така че моментът е благоприятен да се опитаме да отговорим на този въпрос, пише Уолтър Ръсел Мийд в Wall Street Journal.     Нещата не са толкова зле. Когато Тръмп и висши представители на неговата администрация говорят за Китай, те обвиняват страната в злоупотреба с международната система в безмилостното преследване на глобална хегемония. Гледната им точка към Европа е различна, а именно, че комбинация от нефункционални политики, нереалистични идеи за световната политика и лоши международни договорки насочват Стария континент в низходяща посока. Както Тръмп вижда нещата, САЩ не се опитват да отслабят Европа, а да я спасят от самата нея. Критиката на Тръмп към Европейския съюз се състои от пет елемента.   Първо , някои от „новите националисти” вярват, че многостранни образувания като ЕС са много по-слаби и по-малко евфективни от правителствата на националните държави, дотолкова, че развитието на ЕС е отслабило западния алианс като цяло. Сътрудничеството между националните държави е добро и чрез него държавите могат да постигнат неща, които не биха могли самостоятелно, но свръхинституционализацията на това сътрудничество е грешка. Възникналите поради нея бюрократични структури и административно сложни процеси за вземане на решения парализират политиката и отчуждават обществото, правейки съюза по-малко значим от сумата на съставните си части.   Втората критика  е, че Европейският съюз е твърде германски. Както смятат някои от екипа на президента Тръмп, германските предпочитания означават, че Европа е прекалено рестриктивна по отношение на паричната и фискалната политики, и твърде мека, когато става въпрос за отбраната. Усмирителните ризи върху фискалната и паричната политики осуетиха европейския растеж, докато отказът на Германия да спазва натовските си ангажименти отслабва ЕС като цяло.   Третият елемент  е, че ЕС е твърде либерален според американското значение на този термин, което означава прекалено контролиращ икономиката и твърде прогресивен по социалните въпроси. Отвъд обичайната американска консервативна гледна точка, че държавният контрол подкопава икономическата динамика и растеж в ЕС, Тръмп изглежда вярва, че европейската миграционна политика – особено решението на Ангела Меркел от 2015 г. да приветства в Германия повече от милион предимно мюсюлмани – е трагична грешка.", "date": "2019.06.08", "title": "Защо Тръмп мрази Европа?"}
{"url": "http://www.classa.bg/%D1%81%D0%B2%D1%8F%D1%82/item/396482-%D0%B7%D0%BB%D0%BE%D0%B2%D0%B5%D1%89%D0%B8%D1%8F%D1%82-%D0%B7%D0%BD%D0%B0%D0%BA-%D0%BD%D0%B0-%D0%BE%D0%B1%D1%8A%D1%80%D0%BD%D0%B0%D1%82%D0%B0%D1%82%D0%B0-%D0%BA%D1%80%D0%B8%D0%B2%D0%B0", "text": "В момента американската икономика е в отлична форма. Безработицата е на исторически ниско ниво, заплатите са високи, а ръстът на БВП надмина този на повечето от водещите световни икономики. На всичко отгоре 76% от компаниите от индекса S&P 500, които са оповестили резултатите си за първото тримесечие до средата на май, отчитат по-високи резултати от средните очаквания за печалбата на акция. Но все пак не всичко е цветя и рози – има облаци на хоризонта.     Докато търговската война с Китай не стихва, а президентът Доналд Тръмп изглежда решен да отвори нов фронт чрез налагане на мита над мексиканския внос, икономистите все повече се притесняват, че митата могат да увеличат потребителските цени, да задушат търсенето и да окажат влияние върху корпоративните инвестиции. Освен несигурността, свързана с текущите търговски спорове, има и още един зловещ знак, който сигнализира, че сегашната икономическа експанзия може скоро да приключи: (частично) обърнатата крива на доходността. Кривата на доходността показва колко струва на дадено правителство (например на американското) да заеме пари за определено време, разкривайки връзката между дългосрочните и краткосрочните лихвени проценти. Тя обикновено се издига нагоре, което означава, че доходността е по-висока, колкото по-дълго изплащате парите, което отразява факта, че дългосрочните инвеститори поемат и по-висок риск. Ако доходността за облигации с кратък матуритет надвишава доходността на дългосрочните облигации, това се нарича инвертирана или частично обърната крива на доходността, каквато виждаме в момента. На 5 юни доходността по 10-годишните облигации приключи на ниво от 2,12%, близо до 20-месечното дъно, постигнато в понеделник на ниво от 2,07%. Междувременно 30-дневните държавни облигации дават 2,31% доходност, което означава, че краткосрочните кредитори получават по-висока доходност от тези, които дават парите си за срок от 10 години. Е, какво означава това? „Терминът спред - разликата между дългосрочните и краткосрочните лихвени проценти, е поразително точен предвестник на бъдещата икономическа активност\", отбелязват Майкъл Бауер и Томас Мертенс в доклада на Федералния резерв за 2018 г., добавяйки, че „всяка рецесия в САЩ през последните 60 години е била предшествана от отрицателен спред при лихвите. Значи ли това, че всички ние трябва да се подготвяме за предстояща рецесия? Не точно. Текущата инверсия е относително плитка, като спредът между 10-годишната и 3-месечната доходност възлиза на -0,23%. Според клона на Фед в Ню Йорк това означава 30% риск от рецесия в следващите 12 месеца, което е значителна стойност, но далеч не сигурна.", "date": "2019.06.08", "title": "Зловещият знак на обърнатата крива"}
{"url": "http://www.classa.bg/%D1%81%D0%B2%D1%8F%D1%82/item/396478-%E2%80%9E%D0%B7%D0%B5%D0%BB%D0%B5%D0%BD%E2%80%9C-%D1%84%D1%83%D1%80%D0%BE%D1%80-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "Избирателите в Германия залагат на зелено: ново допитване потвърждава, че Зелените са във възход и дори вече изпреварват консерваторите от ХДС. ГСДП продължава да се срива, а фаворит  за канцлер засега не се очертава.         На Зелените в Германия определено им върви в последно време. След изключително добрия резултат на евроизборите, а и на паралелно проведените местни избори в Бремен, партията е в положение да си избира с кого ще управлява северната федерална провинция. И не само това:  , Зелените щяха да постигнат още по-висок резултат: биха взели 26 процента от всички гласове, с което биха изпреварили консерваторите от ХДС/ХСС (25%), сочи актуално проучване на социологическия институт Инфратест Димап по поръчка на обществената телевизия АРД. Социалдемократическата партия пък би се сринала още повече - до 12 процента подкрепа, което би я запратило чак на четвъртото място след популистите от \"Алтернатива за Германия\" с 13 на сто от гласовете. Либералите биха получили осем процента, а Лявата партия - седем. Печеливша е грижата за бъдещето Водеща тема за Зелените винаги е била защитата на околната среда и на климата. И именно това им носи сега дивиденти, тъй като за много германци опазването на климата е най-важната в момента тема. И когато социолозите питат хората с коя партия най-вече те свързват надеждите си за бъдещето, с цели 27 процента Зелените водят пред всички останали - при това с голяма преднина. Консерваторите убеждават с концепцията си 12 процента от запитаните, а социалдемократите - само два процента.     Същевременно се отчита, че   не се дължи единствено и само на тях. За това допринасят и негативите от управлението. Ако в началото на май доволните от работата на коалиционното правителство в Берлин са били 40 процента, днес те са се свили до 28 на сто. Много избиратели обвиняват управляващите, че не обръщат внимание на темите, които действително са важни за гражданите. Неубедително, според респондентите, се представя  : едва всеки четвърти одобрява нейната работа, колкото е и делът на поддръжниците на нейната партия, които смятат, че Крамп-Каренбауер е подходяща за канцлерския пост (27%).     Но също и при социалдемократите се очертава тежък кадрови проблем, след като дотук няма кандидати да наследят на ръководния пост Андреа Налес, която подаде оставка. Цели 70% от анкетираните се затрудняват да определят кои са темите и съдържанията, зад които стои ГСДП. А 60 на сто от привържениците на партията смятат, че тя трябва да излезе от широката коалиция.  Спад и при Меркел Германската канцлерка е на друго мнение - тя е сред политиците, които желаят   да продължи работата си. И макар одобрението към нея също да е спаднало, тя продължава да е политикът с най-висок рейтинг. Германците оценяват особено високо заслугите ѝ във външната политика - две трети от запитаните са на мнение, че Меркел води добре Германия в днешните неспокойни времена. 53 процента са доволни от работата на канцлерката като цяло. Нейни подгласници са двама министри от Социалдемократическата партия - Олаф Шолц (вицепремиер и министър на финансите) и Хайко Маас (министър на външните работи).      ", "date": "2019.06.08", "title": "„Зелен“ фурор в Германия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396471-%D0%B2%D0%B5%D1%81%D0%BA%D0%BE-%D0%BC%D0%B0%D1%80%D0%B8%D0%BD%D0%BE%D0%B2-%D1%81%D0%BA%D1%8A%D1%81%D0%B0-%D1%81-%D0%BB%D1%8E%D0%B1%D0%BE%D0%B2%D0%BD%D0%B8%D1%86%D0%B0%D1%82%D0%B0-%D1%81%D0%B8", "text": "Веселин Маринов отново е сам, след като окончателно прекрати отношения с любовницата си Веселина Пеева. Сервитьорката от Добрич, с която естрадният изпълнител имаше бурна връзка през последните четири години, вече е затворена страница за него. Певецът все още се въздържа да дава публично обяснения за раздялата, но най-вероятно част от причината е и силно накърненият му имидж, откакто е с напористата дама, пише \"Телеграф\".     \"Няма да влизам в обяснения, защото ще стане по-лошо. Не ме интересува какво се пише и се говори\", с тези думи естрадният трубадур бе коментирал преди време, че има връзка с 42-годишната блондинка, която заряза двете си деца и баща им заради него.     Явно това, че е разбил едно семейство, както не спря да се пише през последните години, е натежало в душата на Веско Маринов, който и без това не за първи път си пати от грешни любови.     Припомняме, че преди осем години изпълнителят на \"Горчиво вино\" се разведе с Цветанка Господинова, която пък миналата година пристана на виден политик и общественик от Благоевград. Това е втори развод за Маринов след брака му с Мария Маринова, за която се знае, че допреди две години работеше като главен експерт в дирекция \"Протокол\" в администрацията на президента.", "date": "2019.06.08", "title": "Веско Маринов скъса с любовницата си"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396472-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-8-%D1%8E%D0%BD%D0%B8", "text": "ОВЕН ( 21 март - 20 април ) Препоръчително е да се съсредоточите върху нещо интересно, за да не се обвинявате за загубеното напразно време. Лошите мисли гонете далеч, особено ако пречат на вдъхновението и приятната комуникация. В работата ще получите това, което заслужавате. Въпреки че, ако се обадите на предприемчив приятел, тогава заедно ще измислите как да увеличите доходите си. ТЕЛЕЦ ( 21 април - 21 май )  Днес ще сте бодри и весели, но вечерта този ентусиазъм може да завърши с апатично състояние. Опитайте се, да се контролирате, за да не наговорите и натворите глупости. Неочаквано, може да получите пари. Това ще ви позволи да направите малко пазаруване, но избягвайте скъпи покупки. Вечерта е възможна приятна среща. БЛИЗНАЦИ ( 22 май - 21 Юни ) Днес ви очакват финансови бонуси и романтични забавления. Само не се опитвайте да комбинирате всичко това, в противен случай ще попаднете в неудобно положение. Един добър ден за подаръци, които от дълго време планирате да купите за любимия. Не пестете, купете нещо наистина прекрасно. Не пречи, да актуализирате гардероба си.   РАК ( 22 юни - 23 юли ) Трябва да бъдете по-меки с хората, дори с непознати. Вашето бездушие и сарказъм, плаши другите. Възможни са неочаквани сюрпризи на работното място, както и парична награда за услуга извършена преди време на приятел. С ежедневните проблеми е добре да се справите през деня, така че да посветите вечерта на нещо приятно. Повече романтика в душата и всичко ще бъде наред. ЛЪВ ( 24 юли - 23 август ) Енергиен спад е това, което ви очаква днес. Но това не е толкова страшно, колкото изглежда. Основното е да свършите цялата си работа рано сутринта, след това да се заемете с личните проблеми. Ще е добре да въведете порядък у дома и в отношенията с половинката. Така сте се съсредоточили на кариерата и бизнеса, че сте забравили за най-важното. Прекарвайте повече време със семейството. ДЕВА ( 24-ти август - 23 септември ) Препоръчително е да бъдете по-малко нервни и да включите оптимизмът на пълен капацитет. Днес не трябва да се отказвате от забавления, плаж и срещи с приятели. Всичко това ще бъде от полза за вашето здраве, ако не се увличате много от алкохол. Рискът във финансовата сфера, няма да увеличи, а ще намали вашите доходи. Има шанс да останете без нищо. ВЕЗНИ( 24 септември - 23 октомври) Днес трябва да сте крайно предпазливи във всичко, което решите да правите. На пътя, в колектива и в личната сфера се въздържайте от емоции и грубост. А също така, внимателно пресмятайте финансите, ако искате да поддържате стабилен бюджет. Ако стар конфликт мъчи душата ви, направете първата крачка към този, който сте обидили. СКОРПИОН ( 24 октомври - 22 Ноември ) Ще успеете да решите проблем само за няколко минути, от който не сте можели да се избавите няколко месеца. Ето това е, когато гледате на ситуацията под различен ъгъл. Не позволявайте на чувствата да запълнят цялото ви пространство. С малко разум и такт, вие сте победител! Най-важното е, да не демонстрирате постиженията си на любимия. Бъдете скромни.   СТРЕЛЕЦ ( 23 Ноември - 21 Декември ) Днес около вас, ще има много външни дразнители, така че бъдете сдържани. Ако е възможно, отпуснете се в спокойна атмосфера. Дори сами между четири стени, ще се чувствате по-удобно, отколкото в колектива или компанията на приятели. Поглезете с нещо вкусно, ако нямате проблем с килограмите. Парче шоколад – ще подобри настроението ви! КОЗИРОГ (22 Декември - 20 януари ) Днес няма да можете разумно да разсъждавате и мислите. И всичко това, заради любовта, новите срещи и въображаеми очаквания. Отлично ще се развиват начинанията свързани с укрепване на финансовата сфера Творческите проекти ще имат успех, но не за дълго. Все още имате какво да усъвършенствате и създавате, за да стихнете върха на славата и признанието.  ВОДОЛЕЙ ( 21 януари -  19  февруари ) Толкова изкусно привличате проблемите към себе си и след това, хленчите и страдате. Никой не е виновен за това, че по-рано не сте обръщали внимание на дребните проблеми и трудности в бита. Сега предстои глобален преглед на всичко, което сте планирали и сте започнали да реализирате. Възможна е спешна командировка в чужбина, затова се подгответе предварително.   РИБИ ( 20 февруари - 20 март ) Не е препоръчително да поемате, инициативата в личния си живот. Ако вече сте направили много за любимия, тогава сега е негов ред. Това не означава, че трябва да седите със скръстени ръце. Може да отидете сред природата, да се отпуснете и забавлявате от сърце. Следете също за здравето си, в противен случай в най-неподходящият момент ще ви създаде проблеми.", "date": "2019.06.08", "title": "Дневен хороскоп 8 юни"}
{"url": "http://www.classa.bg/%D1%81%D0%B2%D1%8F%D1%82/item/396473-%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0-%D0%BA%D0%B0%D1%82%D0%BE-%D0%BB%D0%B8%D0%B4%D0%B5%D1%80-%D0%BD%D0%B0-%D0%BA%D0%BE%D0%BD%D1%81%D0%B5%D1%80%D0%B2%D0%B0%D1%82%D0%BE%D1%80%D0%B8%D1%82%D0%B5", "text": "Тереза Мей официално подаде оставка като лидер на британската Консервативна партия. С това тя поставя официалното начало на кампанията за избор на неин наследник на \"Даунинг стрийт\" 10. Още на 24 май тя обяви, че ще се оттегли от поста си като лидер на консерваторите. Основната причина за решението на Мей е неяснотата дали Великобритания ще напусне Евросъюза с или без сделка с Брюксел. До избора на наследник тя остава действащия лидер на партията. До 17:00 часа местно време в понеделник депутати от Консервативната партия могат да подават документи за участие в надпреварата за лидерския пост.     Към момента 11 кандидати са обявили публично, че ще претендират за поста. Очаква се гласуването да приключи на 22 юли, което означава, че новият водач на консерваторите ще стане ясен най-рано на 23 юли. Очаква се Мей да остане премиер още няколко седмици. По време на емоционална реч, която тя изнесе на 24 май, тя каза, че едно от най-големите й съжаление е, че не е успяла да изведе страната си от ЕС. Последният ход, който до голяма степен предопредели оставката й, бяха преговорите с лейбъристите по въпросите за Брекзит. Нито те обаче подкрепиха плановете на Мей, нито собствената й партия прие предложенията като дори се чуха гневни гласове, съзиращи опит да се прокара нов референдум. \"Не напускам с лоши чувства\", беше категорична тя. Британските медии определят събитието като тъжен и горчив край на управлението на втората жена премиер на Великобритания след Маргарет Тачър.", "date": "2019.06.08", "title": "Тереза Мей подаде оставка като лидер на консерваторите"}
{"url": "http://www.classa.bg/%D1%81%D0%B2%D1%8F%D1%82/item/396474-%D0%B7%D0%B0%D1%89%D0%BE-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE-%D1%82%D1%80%D1%8A%D0%BC%D0%BF-%D0%B8%D0%B7%D0%B3%D0%BB%D0%B5%D0%B6%D0%B4%D0%B0%D1%82-%D0%BA%D0%B0%D1%82%D0%BE-%D0%BF%D1%80%D0%B8%D1%88%D1%8A%D0%BB%D1%86%D0%B8-%D0%BE%D1%82-80-%D1%82%D0%B5", "text": "Когато Мелания и Иванка Тръмп се срещнаха с британската кралица, те изглеждаха сякаш директно са излезли от сериала \"Династия\". Това далеч не е критика към облеклото им. Дрехите в преувеличен стил от 80-те години всъщност в момента са супер актуални и изживяват своя пик, както се случва през всеки няколко модни цикъла. Но този външен вид е характерен за хората и особено за жените във вселената на Доналд Тръмп, които възприемат модата на 80-те през цялата политическа кариера на настоящия американски президент. В понеделник, 3 юни, Доналд Тръмп и първата дама - Мелания Тръмп, пристигнаха в Лондон за тридневна официална държавна визита, по време на която той присъства на официална вечеря в Бъкингамския дворец. Там домакин беше самата кралица Елизабет II. Освен това Тръмп се срещна с британския премиер Тереза Мей и бизнес-лидери, а после присъства на официално честване на годишнината от десанта в Нормандия на 6 юни. Когато Тръмп пристигна в Бъкингамския дворец за официалната среща и последвалата обиколка на Уестминстърското абатство, Мелания носеше Dolce & Gabbana.     Бялата рокля с дълги ръкави, стегнат черен пояс и яка е изработена по поръчка и беше придружена от пасваща по цвят широкопола шапка по дизайн на стилиста на първата Ерве Пиер. Така Мелания провокира сравнения с ансамбъла за конни състезания на Одри Хепбърн в \"Моята прекрасна лейди\" и Джоан Колинс в \"Династия\". Междувременно Иванка избра бял блейзър с бухнали ръкави и бляскав колан. Тя също така носеше плисирана пола и съответстваща й по цвят бяла украса за глава, която е типична за жените на дневни събития в британското висше общество. И двете бяха с облекла, вдъхновени директно от 80-те години, и като всичко, което тези жени обличат, това беше напълно умишлено. Мелания и Иванка Тръмп, както и много от хората в света на Тръмп, възприемат преувеличената, пресилено женствена (или в случая на самия президент - пресилено мъжествена) мода на това десетилетие. И по някакъв начин облеклото им изглежда уместно. Така или иначе първата дама винаги е била модна енигма. Мелания Тръмп не говори много, но често комуникира с околните чрез облеклото си. Тя е от типа първи дами, които посещават поразени от ураган региони на високи токове и посещават деца мигранти на границата между САЩ и Мексико в яке с фразата \"Наистина не ми пука, а на теб?\".     Тя носи символи на европейския колониализъм, докато е на визита в Африка, и послед твърди, че е крайно огорчена, че медиите се фокусират върху облеклото й. Дрехите на Мелания често са единственото нещо, с което виждаме тя да изразява мнението и мисленето си. Модната дипломация - идеята, че човек може да предава важни послания чрез нещата, които носи - има значение. И все пак е изключително трудно да се определи какво точно носи като послание първата дама, когато облича нещо, защото тя осигурява много малко контекст, на който да се опрем. В деня, в който тя облече въпросното скандално яке Zara с надписа на гърба например, нейното пресаташе категорично каза, че дрехата \"няма никакво скрито послание\". Но след като президентът написа в Twitter, че това е послание към медиите, Мелания смени позицията си и сподели в свое интервю, че е било насочено и срещу критиците й, и към медиите. Тя може и да не харесва, когато светът подлага на критики облеклото й, но като първа дама нейният избор на дрехи неизбежно и изначално е политически. Първата дама Мишел Обама обикновено се спираше на нови и изгряващи дизайнери и ги комбинираше с достъпни марки. Госпожа Обама предпочиташе ярки и забавни цветове като начин да излъчва достъпност и имидж на стъпила здраво на земята жена. Мелания се придържа към елитни дизайнери и силуети, които подчертават перфектната й фигура на бивш модел. Това печели много фенове сред хората, които предпочитат \"жените да се обличат като жени\", както Доналд Тръмп изисква от служителите си жени да правят. Очевидно е, че Мелания и екипът й полагат сериозни усилия в това първата дама да изглежда страхотно - външният й вид е пълна противоположност на \"безгрижната естетика\", към която се стремят много от съвременните жени. Точно това прави стилът на госпожа Тръмп толкова забележителен. Но защо жените от обкръжението на Тръмо харесват точно модата на 80-те години? Не е изненадващо, че голяма част от стила на Мелания се корени дълбоко в 80-те години. Това е ера на максимализъм, в която всяка модна тенденция изглежда преувеличена - силно сресана назад коса, агресивен грим, гигантски подплънки на раменете, които се свиват в триъгълна форма към супер пристегната талия. Извадено от контекста на този период, облеклото изглежда като костюми. Масовата мода на 80-те не залага на деликатност. Същото може да се каже и за фамилия Тръмп. Президентът е прочут с описанието, което Фран Лейбовиц му дава - той е \"представата на бедните за богат човек\". Лейбовиц визира факта, че идеите на Тръмп за вкус и статус са далеч от деликатността, която очакваме от елита. Напротив, Тръмп е крещящо безвкусен, нетактичен, украсява дома си с лъскаво злато и пищен мрамор в стил, който Питър Йорк нарича \"диктаторски шик. Стилът и дизайнът са заимствани от естетиката на френските монарси от XVIII век, а към тях са добавени мачовски пози, декорации и брандове от висок клас. Тази естетика е тясно свързана с 80-те години, когато рейгънизмът и неолибералните икономически политики позволяват на компаниите да станат по-големи, а хората да стават по-богати. В популярната култура богатите хора са почитани като модели за подражание. Същевременно в сериали като \"Династия\" и \"Далас\" символите на богатството достигат до карикатурни размери. Гледайте който и да е телевизионен сериал от това време и ще забележите, че е абсурдно очевидно кой има пари и кой - не.     Тръмп също е невъзможен за избягване през 80-те години, особено в САЩ. Това е десетилетието, когато тогава 30-годишният Доналд си изгражда име като строителен предприемач, става постоянен обект на интерес от таблоидите и е съавтор на \"Изкуството на сделката\". Ню Йорк се преобразява в терен на свръхбогатите и Тръмп е едно от лицата на тази еволюция. Същевременно той ухажва жълтата преса и слага името си на всичко, до което може да се добере. Това десетилетие настъпва след втората вълна на феминизма и махалото на попкултурните тенденции се засилва обратно в противоположната посока.     Както Сюзън Фалуди обяснява в \"Backlash\", женската мода тогава подчертава момичешките детайли като набори, дипли и волани и почита ограничаващите тялото елементи от рода на корсетите - отговор на възхода на костюмите и андрогинните елементи на стила на 70-те. Лейди Даяна е същинска икона на елегантната жена от 80-те, която разполага с пари. Нейните дрехи често са акцентирани с ултра-женствени детайли като буфан ръкави и дипли, докато тя същевременно изглежда като символ на британските пансиони за благородни девици. Не е случайно, че черно-бялата рокля на Мелания предизвика сравнения с облеклото на лейди Даяна, което тя носи при визитата си във Вашингтон през 1985 г. Женственият, открито бляскав стил пасва добре на жените от обкръжението на Тръмп и на скъпите италиански костюми, които той предпочита. Мъжкото облекло през последното десетилетие клони към по-стегната кройка, но костюмите на президента са непоколебимо свръхголеми, а косата и гримът му се придържат към типичната за 80-те идея, че русата коса и оранжевия тен са всичко, което е необходимо, за да изглежда човек добре. Както е с много от нещата, които обличат Мелания и Иванка Тръмп, вероятно никога няма да разберем със сигурност какви послания искат да видим в облекло им. Вместо това модата ще говори за и вместо тях. Но за жена, която е била на корицата на списание, където се преструва, че отхапва от диамантена огърлица, оформена като спагети, екстравагантната женствена мода от 80-те осигурява изобилие от потенциални възможности за нови модни изяви.  ", "date": "2019.06.08", "title": "Защо семейство Тръмп изглеждат като пришълци от 80-те?"}
{"url": "http://www.classa.bg/%D1%81%D0%B2%D1%8F%D1%82/item/396475-%D1%84%D1%80%D0%B0%D0%BD%D1%86%D1%83%D0%B7%D0%B8%D1%82%D0%B5-%D0%BD%D0%B0%D0%BF%D0%BE%D0%BC%D0%BD%D0%B8%D1%85%D0%B0-%D0%BD%D0%B0-%D0%BF%D0%B0%D1%80%D0%B8%D0%B6-%D0%B7%D0%B0-%D0%BD%D0%B5%D0%BE%D0%B1%D1%85%D0%BE%D0%B4%D0%B8%D0%BC%D0%BE%D1%81%D1%82%D1%82%D0%B0-%D0%BF%D1%83%D1%82%D0%B8%D0%BD-%D0%B4%D0%B0-%D0%BF%D1%80%D0%B8%D1%81%D1%8A%D1%81%D1%82%D0%B2%D0%B0-%D0%B2-%D0%BD%D0%BE%D1%80%D0%BC%D0%B0%D0%BD%D0%B4%D0%B8%D1%8F", "text": "Френските власти е трябвало да поканят руския президент Владимир Путин да отбележи 75-та годишнина от десанта на съюзническите сили в Нормандия, според проучване, проведено от френското издание „Фигаро”. От 41.8 хиляди респонденти, на въпроса „Трябва ли да бъде поканен Владимир Путин да присъства на церемонии по повод 75-годишнината от десанта?” 80,57% са отговорили положително. Други 19,43% от анкетираните имат различно мнение.     Проучването се провежда на уебсайта на изданието, всеки читател може да участва в него. В края на май Кремъл съобщи, че все още не са получени покани за годишнината от десанта на съюзническите сили в Нормандия. В Париж отбелязаха, че не са изпратили покана към президента на Русия, тъй като френският премиер ще бъде председател на церемонията. Съюзническите сили започват своя десант в Северна Франция в Нормандия на 6 юни 1944 г., откривайки „втори фронт” срещу нацистките войски в Европа. Десантът е най-голямата операция от този тип в историята.   Превод: В.Сергеев", "date": "2019.06.08", "title": "Французите напомниха на Париж за необходимостта Путин да присъства в Нормандия"}
{"url": "http://www.classa.bg/%D1%81%D0%B2%D1%8F%D1%82/item/396476-%D1%80%D1%83%D1%81%D0%B8%D1%8F-%D0%B4%D0%B5%D0%B7%D0%B8%D0%BD%D1%84%D0%BE%D1%80%D0%BC%D0%B8%D1%80%D0%B0-%D0%B8-%D0%BF%D0%B5%D1%87%D0%B5%D0%BB%D0%B8-%D0%BE%D1%82-%D1%80%D0%B5%D0%BA%D0%BB%D0%B0%D0%BC%D0%B0-%D0%B2-%D1%8E%D1%82%D1%8E%D0%B1", "text": "Четиринайсет подкрепяни от Русия канала в Ютюб (YouTube), които разпространяват дезинформация, събират милиарди гледания и милиони долари приходи от реклами, а не са обозначени като спонсорирани от държава, което противоречи на политиката на най-популярната услуга за видеосподеляне в света, казват изследователи. Каналите, сред които новинарските медии НТВ и Россия-24, излъчваха най-различни неверни съобщения – от това, че американски политик прикривал престъпна мрежа за търговия с човешки органи, до това, че скандинавските страни рухват икономически. Въпреки подобно съдържание каналите са гледани от огромен брой зрители, а американски и европейски компании купуват реклами, показвани успоредно с тях.     Непубликувано досега изследване на работещата във Вашингтон фирма „Омелас“, която проследява екстремизма в интернет за компании от областта на отбраната, предоставя най-цялостния поглед до момента върху успеха на руското правителство да привлича зрители и да събира приходи от пропаганда в Ютюб, където има 2 милиарда зрители по света месечно. Ютюб, притежаван от Гугъл, който е част от холдинга Алфабет, въведе през февруари 2018 г. политика за откриване на канали, които излъчват предимно новинарски материали и са напълно или частично финансирани от национални правителства, за да помогне на зрителите да вземат информирани решения за това, което гледат. Ютюб каза в сряда, че след разследвания на Ройтерс е добавил обозначението за държавно финансиране към още 13 руски канала, включително осем от каналите, разпространяващи дезинформация. Други 12 канала, спонсорирани от Русия и посочени от „Омелас“ като разпространяващи заблуждаващи или неточни новинарски съобщения, вече бяха обозначени като държавно финансирани. „Омелас“ е установила, че 26-те канала са привлекли общо 9 милиарда гледания от януари 2017 г. до края на декември 2018 г. Други 24 руски канала без очевидни връзки с дезинформация са привлекли още 4 милиарда гледания, каза „Омелас“. По оценка на „Омелас“ тези общо 13 милиарда гледания може да са донесли цели 58 милиона долара от реклами, включително някои от западни рекламодатели. Фирмата е изчислила, че Русия може да е получила между 7 и 32 милиона долара по програмата на Ютюб за стандартно разпределение на приходите, а самият Ютюб може да е прибрал между 6 и 26 милиона долара. Трудно е да се направи точен анализ, защото Ютюб споделя ограничени данни за аудиторията и продажбите. Ютюб отказа да коментира приходите на каналите. Правителството на Русия и посолствата й в Съединените щати и Великобритания не отговориха на обаждания и имейли, пише Ройтерс. Не е необичайно държавни електронни медии по света да качват видеоматериали в Ютюб. Руските канали обаче са подложени на по-сериозно наблюдение, откакто Съединените щати направиха заключението, че руски агенти са се опитали да разстроят президентските избори през 2016 г., като са публикували фалшиви новини в социалните медии от измислени личности и новинарски организации. Русия отрича да е направила нещо нередно. „Ютюб продължава да дава възможност за осребряване на държавната пропаганда, конспиративните теории и умишленото причиняване на емоционално страдание“, казва пред Ройтерс оперативният директор на фирмата за киберсигурност „Ню нолидж“ Райън Фокс. Ютюб каза, че приветства правителствата в своята програма за споделяне на приходи и не пречи на дезинформацията. „Ние не се отнасяме към държавно финансираните медийни канали по-различно, отколкото към другите канали, когато става дума за монетизиране, стига те да се съобразяват с всичките ни останали политики“, заяви за Ройтерс говорителят на Ютюб Алекс Красов. „А ние даваме на потребителите контекст за свързаното с новини съдържание, включително като обозначаваме финансираните от правителства новинарски източници.“ Спонсорираните от Русия канали в Ютюб произхождат от министерства и държавни медийни мрежи, някои от които датират от 13 години, казва „Омелас“, която основава своето проучване на обществена база данни на Европейския съюз за източниците на дезинформация в интернет. Каналите, изброени от „Омелас“, от които НТВ е най-гледаният, съдържат почти 770 000 видеоматериала, включително музикални състезания, дискусионни предавания и новинарски извадки, някои по-явно предубедени или неточни от други. Някои от каналите са на английски, френски или други езици, но повечето са на руски. Приходите на Ютюб идват главно от продажбата на реклами, поставени до, преди или по време на видеоматериалите в неговата услуга. Някои западни рекламодатели, които не знаели, че техни реклами се появявали по руски канали, заявиха за Ройтерс, че са разтревожени от свързването им със съмнително съдържание. Онлайн услугата за проверка на граматиката „Грамарли“, чиито реклами се появявали по руски канали с умишлено заблуждаващи новини, заяви за Ройтерс, че никога не би свързала съзнателно себе си с дезинформация. „Ние имаме поставени строги изключващи филтри в Ютюб, които смятаме, че могат да изключат подобни канали, и поискахме Ютюб да гарантира, че това няма да се случи отново“, каза в изявление говорителката Сенка Хаджимуратович. Други реклами, стигащи до зрителите покрай финансирани от Русия конспиративни видеоматериали, са дошли от застрахователната компания „Либърти мючуъл“, Европейската централна банка и софтуерните фирми „Адоуб“, „Яндекс“ и „Уикс“, показва проучване на „Омелас“ и Ройтерс. ЕЦБ, „Адоуб“ и „Яндекс“ отказаха коментар. „Либърти мючуъл“ и „Уикс“ не отговориха на запитвания за коментар. Глобалният изпълнителен вицепрезидент на компанията за купуване на реклами „Груп М“ Джон Монтгомъри каза, че рекламодателите могат да поставят филтри, с които автоматично да избягват да подкрепят някои нежелателни канали, но те не са съвършени. „Дезинформацията е вероятно най-голямото предизвикателство, което имаме в интернет днес“, каза той.    ", "date": "2019.06.08", "title": "Русия дезинформира и печели от реклама в Ютюб"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396477-%D1%82%D0%B5%D0%B7%D0%B8-%D1%88%D0%B5%D1%81%D1%82-%D0%BF%D1%80%D0%BE%D0%B1%D0%BB%D0%B5%D0%BC%D0%B0-%D0%BF%D1%80%D0%B5%D0%B4%D1%80%D0%B5%D1%88%D0%B0%D0%B2%D0%B0%D1%82-%D1%81%D1%8A%D0%B4%D0%B1%D0%B0%D1%82%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Тези шест проблема предопределят съдбата на България. И на хората, които я обитават.   Даниел Смилов ги изброява:       Изборите отминаха, но проблемите на България си останаха. А когато има проблеми, политическите стратегии са две. Едната е те да се решават, другата - да се замазват и замитат под разни черджета. При нас втората стратегия се ползва изключително активно, като най-много политическа смет може да се намери под патриотичната черга. И в момента там не е много ясно какво точно става, но (както си е обичайно) разменят се обиди и закани, сучат се мустаци и се въртят страшно очи. Борбата срещу джендърите, \"ювеналната юстиция” и несъществуващите мигранти продължава с пълна сила, като към тези “опасности” се прибавиха неусетно Норвегия и постхуманизмът. Ако Путин наистина е измислил тези “хибридки”, той е безспорен политически гений, който има пълно право да се забавлява с резултата от причудливите си творения. А този резултат е, че цели политически общности - включително и българската - нищят абсолютни политически глупости и фантасмагории, като междувременно изпадат в частична или пълна управленска неспособност. Брекзит е основният пример, но и в България има с какво да се похвалим в тази посока. Управляващите от ГЕРБ спечелиха тези избори и сигурно ще изтълкуват победата си като мандат да продължат да замитат следните проблеми:   АЕЦ \"Белене\" Страната е “инвестирала” 3 милиарда лева в централа, която като цяло е ненужна и икономически нерентабилна. Истинският проблем е, че тези т.нар. “инвестиции” трябва да се отпишат от активите на енергийните ни предприятия, което пък ще ги изправи пред сериозни финансови трудности. Държавата трябва или да рефинансира НЕК, БЕХ и т.н., и/или да вдигне цената на тока, за да се компенсират тези загуби. Но вместо реално решение на проблема, правителството предпочита да го замете и отложи във времето. Говори се за мистичен (китайски?) инвеститор, който ще ни признае 3-те милиарда инвестиции в Белене, ще завърши централата със свои пари и ще ни даде даже процент в нея (най-малко 30%). Ясно е, че това са фантазии и сънища, но те се тиражират и дори се развива дейност по тях, сякаш са истина: очакваме например конкурс за инвеститор. Целта на тази операция е просто печелене на време. Всъщност, най-добрият вариант е целта наистина да е печелене на време, защото ако в крайна сметка държавата построи централата за своя сметка (чрез заем или гарантирано изкупуване на тока), може да се окаже, че загубите са далеч над 3 млрд. лева.   Епопеята със самолетите Закупуването на осем нови самолета се превърна в епопея. Ако през последните 15 години бяхме купували по един самолет, сега вече щяхме да имаме два пъти повече самолети. Без да го усетим. Но поради отлагане и замитане на проблема голяма част от тези пари вече ги дадохме за поддържане на старата руска техника. Сега също се правят всякакви опити процесът по превъоръжаването да бъде забавен. От популистка гледна точка това бавене не е лошо - не даваме пари за оръжие. Но сериозно погледнато, такова поведение е просто безотговорно - нашата сигурност се гарантира от НАТО, поради което сме длъжни да се съобразяваме с общите политики и да изпълняваме поетите задължения. От влачене на краката и тупане на топката нищо няма да спечелим - просто губим още доверие и тежест в Алианса и в ЕС.   Газ и тръби. Руски. След много дълго протакане все пак вече е възможно да купуваме втечнен газ от САЩ. И о, чудо, цената му се оказа по-ниска от тази на руския. Ако бяхме имали подобни възможности преди години, преговорите с Русия биха изглеждали по друг начин. Но вместо на диверсификация, ние разчитахме на Достоевски и културните връзки между братските ни народи. Поради което цената на газа си остана доста висока. Сега проблемът пред България е следният. Русия ни предлага да използваме парите от транзитните си такси за следващите десетина години, за да построим втора (общо взето паралелна на съществуващата) тръба, по която да минават същите количества газ като досега. Строителството на тръбата ще се извърши, разбира се, от руска фирма. Проблемът е, че България няма да спечели нищо от тази операция - просто ще построи тръба на Русия, която заобикаля Украйна. Замитането на този проблем се състои в твърдения, че с този нов проект ние разгръщаме газовата си инфраструктура, че едва ли не развиваме икономическа дейност. Истината е, че с трите милиарда за втората паралелна тръба можем да направим много други, при това полезни неща.   Еврозоната България трябва да влезе в еврозоната, но за тази цел са необходими още усилия. Правителството е направило много за икономическата стабилизация: там постигнатото е безспорно - и като финансова дисциплина, и като икономически растеж. Кандидатстването ни за банковия съюз също е добра стъпка. Но членството в еврозоната е най-вече въпрос на доверие. Когато участваме в общата валута, всеки скандал или проблем при нас ще хвърля сянка и върху еврото. Затова трябва да убедим правителствата на държавите и ЕЦБ, че при нас няма привилегировани икономически интереси, които да минават “под радара” на държавния контрол, да нарушават правилата, да трупат лоши кредити, да източват банки и прочие. Просто казано: трябва да ги убедим, че сме си взели поука от историята с КТБ и че тези, които тогава се ползваха с чадър от банков надзор, служби, КФН, прокуратура и т.н., днес вече не са безконтролни. Дали обаче е така? На мнозина с право може да им се струва, че вината за КТБ беше стоварена единствено върху собственика на банката. Той обаче беше член на цяла мрежа, която му даваше и политическа, и съдебна поддръжка. С изключение на Цветан Василев, тази мрежа и до днес си е окопана във властта.   Шенген Холандският външен министър изрично обвърза влизането ни в Шенген с напредък в борбата срещу корупцията и с осигуряването на съдебна независимост. Вместо да се сърдим, че тези въпроси не били свързани, добре е да се концентрираме върху очевидното. Например това, че и мандатът на Сотир Цацаров почти изтече, без да има процедура за търсене на отговорност на главния прокурор. В централизираната прокуратура това е необходимо, защото иначе шефът ѝ трябва да разреши всяка проверка и всяко разследване срещу самия себе си. А имаше скандали като “Костинброд” и “ЦУМ-гейт”, които повдигнаха много сериозни въпроси за ролята на този магистрат. Шенген е пространство за свободно придвижване и общи правила в най-развит вид. Ако в съдебната ни система има подобни очевидни проблеми, други държави с право могат да възразяват срещу нашето членство. Но вместо да решим този проблем, ние отново тупаме топката и създаваме процедура, която изглежда цели да махне не другиго, а неудобния за властта Лозан Панов, шеф на ВКС. Ето на това му се вика правова държава.   Медиите Безспорно е несправедливо да сме на 111-то място по свобода на медиите. Сигурно реално сме по-напред. Но не с много и затова е добре да не си губим времето с поправянето на тази “несправедливост”. Фактите за медиите са наистина тревожни: -   При печатните издания има де факто монопол на една медийна група, която произвежда проправителствена пропаганда и журналистика със сравнително ниско качество; -   При частните телевизии нещата бяха по-добре - чуждестранни собственици и степен на плурализъм. За съжаление  , в резултат от което редакционната ѝ политика започна поразително да прилича на тази на споменатата по-горе медийна група. С две думи: имаме влошаване; -   Публичните медии в България винаги са били стожер на плурализма, като в голяма степен радиото все още изпълнява тази функция. Смяната на управлението в БНТ обаче засили проправителствения ѝ уклон, особено по време на изборите. Предстои да видим дали новият конкурс за ръководство ще затвърди тази тенденция.   Тъжна прогноза При такова състояние на нещата е видно, че България определено има сериозни проблеми. И дори само този кратък обзор би трябвало да е достатъчен, за да отрезви замаяните глави на “победителите” в тези избори. Част от тях, като “патриотите” например, са по-скоро безполезни, ако не дори вредни от гледна точка на този дневен ред. В същото време основната опозиционна партия БСП не успя дори да формулира адекватни управленски приоритети и затова хората не я разпознаха като атрактивна алтернатива. Заедно с левицата президентът Радев продължава да следва идеологически клишета по отношение на Русия и така се превръща в сериозна пречка за реалното решаване на част от тези проблеми. На този фон премиерът Бойко Борисов не е поставен под силен натиск - и малко да свърши, все е по-добре от нищо. Но по много от тези теми ГЕРБ са достигнали своя максимум - ако опитат да постигнат реално решение, ще се конфронтират с интереси, с които имат най-разнообразни договорки. Точно тези договорки предопределят и тъжната прогноза - замитането на проблемите няма да спре, темата е с продължение: следва проблемът с бедността и неравенството…  ", "date": "2019.06.08", "title": "Тези шест проблема предрешават съдбата на България"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396468-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D1%82%D0%B0%D0%B9%D0%BD%D0%B0-%D0%BD%D0%B0-%D0%BC%D0%B5%D0%BB%D0%B0%D0%BD%D0%B8%D1%8F", "text": "Първата дама на САЩ Мелания Тръмп отново успя да шашне всички с перфектна визия и зашеметяващ външен вид. С идеално подбраните си тоалети съпругата на американския президент успя да впечатли дори британската кралица Елизабет II.    При пристигането си в Бъкингамския дворец Мелания прикова погледите с бял   на \"Долче и Габана\". С него тя по своеобразен начин отдаде почит на покойната принцеса Даяна. Именно бялото и морскосиньото бяха една от любимите цветови комбинации на принцесата на народа.     В крак с традициите на британските аристократи, на главата си госпожа Тръмп бе сложила елегантна бяла шапка.      На приема, който кралицата устрои в чест на американските си гости, Мелания Тръмп се появи в дълга права  , която подчертаваше всяка извивка от перфектното й тяло.      И докато целият свят въздиша по съвършените й форми, журналистите от The Sun решиха да разкрият тайните, на които съпругата на американския президент дължи идеалната си външност. Резултатите, на които завиждат хиляди жени, първата дама на САЩ е постигнала, съчетавайки физическо натоварване с правилно хранене.      Тъй като Мелания има не по-малко почитатели от съпруга си, трябва много внимателно да следи за външния си вид. Част от успеха й се дължи на стилистите, които подбират по най-правилния начин тоалетите, с които тя се появява на публични събития. Самата тя също не се отпуска и отделя много време за тренировки в спортната зала на Белия дом. Първата дама на САЩ предпочита да се занимава с пилатес. Дори когато не спортува, а е заета със задълженията си, тя ходи със специални тежести на краката. Очарователната половинка на Доналд Тръмп обича и тениса и често играе на частния си корт във Флорида.      Освен редовните тренировки, Мелания обръща голямо внимание и на продуктите, с които се храни. На закуска първата дама пие плодово смути. През деня изяжда седем парчета плодове. Въпреки че е привърженик на здравословното хранене, съпругата на американския президент признава, че много обича диетична кола и пилешко месо с доматен сос и моцарела и понякога си позволява да ги включи в менюто си. А когато се наложи да залъже глада, изяжда по едно парченце шоколад, защото понякога организмът се нуждае и от този продукт.   Гримът също е много важна част от външния вид на Мелания. В Белия дом тя разполага със стая, оборудвана със специално настроено осветление, което й позволява да се гримира по най-правилния начин. За тази процедура всяка сутрин тя отделя по 75 минути.  Тя полага огромни грижи и за кожата си. За да я поддържа перфектна и сияйна, тя използва кремове с витамини А, С и Е.      Когато не е активна, тя стриктно се придържа към най-ценния съвет, който е получила от майка си - да се отпусне. \"Когато се грижиш за себе си, можеш да се грижиш за другите. Трябва да имаш време за релаксация. Това е добре и за ума, и за кожата\", споделя госпожа Тръмп.", "date": "2019.06.08", "title": "Най-голямата тайна на Мелания"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396469-%D0%B3%D0%B0%D0%BB%D0%B0-%D0%B3%D0%BE%D1%82%D0%B2%D0%B8-%D0%B3%D0%BE%D0%BB%D1%8F%D0%BC%D0%B0-%D1%80%D0%BE%D0%BA%D0%B0%D0%B4%D0%B0", "text": "Вчера в „На кафе“ по Нова Телевизия излъчиха специален репортаж с топ дизайнерката Мегз, пише \"Хотарена\". Припомняме, че през последните 5 месеца откакто стана инцидента с половинката ѝ транспортния бос Румен Рончев, Каканашева отказва интервюта на всички телевизии и се включи единствено в ексклузивно интервю на връх католическия  Великден по БТВ с редица претенции и уговорки.      Причината да приеме краткия репортаж в “На кафе” вчера била именно Кристина Патрашкова. Патрашкова, която от години не крие симпатиите си към хъс и устрема на амбициозното миньонче уверила Мегз, че в интервюто няма да има нищо жълто и че ще си говорят само по женски теми и риалитито ѝ.     Също й обещала да орежат вдичко, което не се понрави на вкуса на модната принцеса. Патрашкова не пропусна в ефир да похвали колко компетентна е Мегз по всички теми и колко интересни гледни точки изказва.  Злите езици коментират, че екипът на Гала отдавна ухажва Мегз за постоянен коментатор в студиото. За тази идея най-много натискали Патрашкова и Гала, защото и двете имат много голям телевизионен и медиен нюх и знаят колко много съдържание и ексклузивност би донесла най-популярната риалити звезда у нас на предаването.    Типично в неин стил, обаче, Мегз имала изисквания и претенции до небето и темата все още била едва в първоначални преговори.", "date": "2019.06.08", "title": "Гала готви голяма рокада"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396470-%D1%84%D0%BE%D1%80%D0%BC%D0%B0%D1%82%D0%B0-%D0%BD%D0%B0-%D0%BF%D1%80%D0%B5%D0%B4%D0%BD%D0%B8%D1%82%D0%B5-%D0%B2%D0%B8-%D0%B7%D1%8A%D0%B1%D0%B8-%D1%80%D0%B0%D0%B7%D0%BA%D1%80%D0%B8%D0%B2%D0%B0", "text": "Експерти смятат, че индивидуалните особености и характеристики на човешкото тяло, като например цвят на очите или пръстовите отпечатъци издават няколко големи тайни за нас. Оказва се, че усмивката ни също не прави изключение и благодарение на нея се разкрива нещо неочаквано за живота ни. За да направите този елементарен и бърз тест е редно просто да погледнете в огледалото и да определите на коя от показаните картинки най-много приличат предните ви два зъба. След това ще ви разкрием какво точно говорят те за вас.     1. Квадратни зъби Вие имате златно сърце! Способни сте да давате любов дори когато не трябва. Вие самите нямате против да споделяте това топло чувство с всички около вас. Вие сте от хората, които просто са добри по природа и можете да обичате дори онези, които в миналото са ви обидили жестоко. Общувате идеално с всички.   2. Кръгли зъби Вие сте прекрасен човек. В състояние сте да се справите с всяка трудна ситуация и да плените всеки с усмивка. Хората ви обичат заради вашата отдаденост и добро сърце. Не забравяйте да се наслаждавате на живота и да не обръщате внимание на злите езици. Тези хора не заслужават вашето време, нерви и внимание.   3. Триъгълни зъби Вие сте душата на компанията. Хората са буквално хипнотизирани от чара и уникалността ви. Вие лесно постигате всичко, което искате и си поставите за цел. Това е и причина често да се усмихвате и да поемате рискове. Предпочитате да се смеете пред това да изглеждате сериозни и да спорите с хората. Вие сте много социални личности.   4. Правоъгълни зъби Вие сте самото превъплъщение на добротата. Обичате да се притичвате на помощ на останалите, а чистото ви сърце никога не иска нещо в замяна. Вие сте честни към хората около вас. Смятате, че ако споделите щастието си с останалите ще ощастливите и тях, защото ще се радват за вас. Вие сте щедри към приятели и близки хора. Лесно се разбирате с околните.", "date": "2019.06.08", "title": "Формата на предните ви зъби разкрива..."}
