{"url": "http://www.classa.bg/%D1%81%D0%B2%D1%8F%D1%82/item/406007-telegraph-%D0%B8%D1%80%D0%BB%D0%B0%D0%BD%D0%B4%D1%81%D0%BA%D0%B8%D1%8F%D1%82-%D0%BF%D1%80%D0%B5%D0%BC%D0%B8%D0%B5%D1%80-%D0%BF%D0%BE%D1%81%D1%8A%D0%B2%D0%B5%D1%82%D0%B2%D0%B0-%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B4%D0%B0-%D1%81%D0%B5-%D0%BF%D1%80%D0%B8%D0%BC%D0%B8%D1%80%D0%B8-%D1%81%D1%8A%D1%81-%D1%81%D1%82%D0%B0%D1%82%D1%83%D1%82%D0%B0-%D0%BD%D0%B0-%C2%AB%D0%BC%D0%B0%D0%BB%D0%BA%D0%B0-%D1%81%D1%82%D1%80%D0%B0%D0%BD%D0%B0%C2%BB", "text": "Обединеното кралство все още не е осъзнало, че в резултат на Брекзит ще се окаже „малка страна“. Това заяви премиерът на Ирландия Лео Варадкар. В същото време той изрази надежда, че Лондон ще промени мнението си и един ден ще се върне в Европейския съюз, пише The Daily Telegraph. Великобритания трябва да приеме, че след излизането си от ЕС тя ще се превърне в  . Това мнение изрази премиерът на Ирландия Лео Варадкар. Той също така предположи, че Обединеното кралство може да се върне в европейския блок, ако не го устроят последствията от Брекзит, пише The Daily Telegraph. Ден преди това в Дъблин ирландският лидер се срещна с главния преговарящ на ЕС по въпросите на Брекзит Мишел Барние. Европейският чиновник предупреди, че остава   до края на годината за сключване на търговско споразумение с Обединеното кралство. „ , каза Варадкар пред журналисти след срещата. - „  (Европейският съюз. -  )  , попита риторично премиерът. Следователно, според него, при търговските преговори предимството ще бъде на страната на Брюксел. Прави впечатление, че самото население на Ирландия е 5 милиона души, а нейният БВП е £315 млрд, което прави страната 46-та икономика в света. Обединеното кралство с население от 67 милиона с БВП £2,3 трлн и е една от най-развитите икономики в света, а също е една от петте постоянни членове на Съвета за сигурност на ООН, привлича вниманието на Daily Telegraph. „ , добави Варадкар. Според изданието изявлението на ръководителя на ирландското правителство предизвика недоволство в Лондон. Някои политици сметнаха, че Варадкар умишлено провокира Великобритания, която тази седмица ще отпразнува  . „  (Варадкар. - InoTV)   (Дъблин. -  )   - каза бившият министър по въпросите на Брекзит Дейвид Джоунс.  ", "date": "2020.01.30", "title": "Telegraph: Ирландският премиер посъветва Британия да се примири със статута на «малка страна»"}
{"url": "http://www.classa.bg/%D1%81%D0%B2%D1%8F%D1%82/item/405998-%D1%87%D0%B8%D0%BB%D0%B8-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0-%D0%B4%D0%B0%D0%BD%D1%8A%D1%86%D0%B8%D1%82%D0%B5-%D0%BD%D0%B0-%D0%B1%D0%BE%D0%B3%D0%B0%D1%82%D0%B8%D1%82%D0%B5-%D0%B8-%D0%B3%D0%B8-%D0%BD%D0%B0%D0%BC%D0%B0%D0%BB%D1%8F-%D0%B7%D0%B0-%D0%B2%D1%8A%D0%B7%D1%80%D0%B0%D1%81%D1%82%D0%BD%D0%B8%D1%82%D0%B5-%D1%85%D0%BE%D1%80%D0%B0", "text": "Парламентът на Чили прие вчера закон, който увеличава данъците на богатите и намалява данъчното бреме за възрастните хора и за малките бизнеси, предаде Ройтерс. Мярката бе гласувана след месеци протести срещу неравенствата в южноамериканската държава. Тя се очаква да увеличи размера на събраните от държавата средства и с тях да се финансират други искания на протестиращите, включително гарантирана минимална работна заплата, пенсионна реформа и промени в здравеопазването.Увеличават се данъците на чилийците, които изкарват над 18 900 щатски долара месечно или тези, които имат втори имот. Корпоративният данък за големите компании ще стане 27 процента. Очаква се промените да влязат в сила през март, след като бъдат разгледани от конституционния съд.", "date": "2020.01.30", "title": "Чили увеличава данъците на богатите и ги намаля за възрастните хора"}
{"url": "http://www.classa.bg/%D1%81%D0%B2%D1%8F%D1%82/item/405999-%D0%B4%D0%B8%D0%B5%D1%82%D0%BE%D0%BB%D0%BE%D0%B3-%D1%81-%D1%88%D0%BE%D0%BA%D0%B8%D1%80%D0%B0%D1%89%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B0-%D0%BA%D0%B0%D1%84%D1%8F%D0%B2%D0%B0%D1%82%D0%B0-%D0%B7%D0%B0%D1%85%D0%B0%D1%80", "text": "Всички знаем, че бялата захар е вредна и мнозина избират кафявата с усещането, че правят нещо полезно за себе си и близките си. „Захарта е бялата смърт, а кафявата тръстикова захар е добра\" - това е популярно убеждение, което създава опасност за здравето, твърди московският диетолог Алексей Ковалков. Наследствените фактори имат силно влияние върху това колко ефективно човешкото тяло изгаря мазнините. До това заключение стигнаха учени... Прочети повече „Сега медиите и социалните мрежи активно популяризират и разпространяват информацията, че захарта е зло и е вредна за здравето. Това твърдение е вярно, но само отчасти: продуктите, съдържащи захар, водят до затлъстяване, диабет и всички неприятни последици, произтичащи от това, но заместителите на захарта също повдигат много въпроси\", каза Ковалков, предаде БГНЕС. \"Хората се опитват да намерят заместители на захарта. Първият са подсладителите. Вторият е замяната на бялата захар с някаква „по-естествена\" - например тръстиковата, нерафинирана кафява захар и така нататък. Но всяка захар е захар. Това е биохимична формула, състояща се от фруктоза и глюкоза\", казва лекарят. Безвредността на тръстиковата захар или кафявата захар е по-скоро маркетингов ход. В магазините тя струва значително по-скъпо от \"класическата\" бяла захар и има разработен пазар за нея. Както каза Ковалков, такава \"оцветена\" захар може да бъде дори по-вредна от обичайната. \"Захарната тръстика се транспортира с големи кораби през океана. Там, където има захар, има и плъхове. Според технологията, за да не бъде изядена от плъховете суровината се поръсва с арсен. Захарта го абсорбира. Според технологията тя трябва след това да бъде рафинирана и превърната в бяла захар. Но защо да я рафинираме и прочистваме, ако кафявата захар струва два пъти по-скъпо? Тоест, няма никаква полезност в нерафинираната кафява захар, само в допълнение получавате и арсен\", твърди диетологът.", "date": "2020.01.30", "title": "Диетолог с шокиращи разкрития за кафявата захар"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/406000-%D1%85%D1%80%D0%B0%D0%BD%D0%B8%D1%82%D0%B5%D0%BB%D0%BD%D0%BE%D1%82%D0%BE-%D0%B1%D0%B0%D0%BD%D0%BA%D0%B8%D1%80%D0%B0%D0%BD%D0%B5-%D1%83-%D0%BD%D0%B0%D1%81-%D0%B5-%D0%BE%D0%B1%D1%81%D0%BB%D1%83%D0%B6%D0%B8%D0%BB%D0%BE-%D1%85%D1%80%D0%B0%D0%BD%D0%B0-%D0%B7%D0%B0-670-%D1%85%D0%B8%D0%BB-%D0%BB%D0%B2-%D0%BF%D1%80%D0%B5%D0%B7-2019-%D0%B3", "text": "По линията на хранително банкиране в България сме обслужили храна на стойност над 670 000 лв. през 2019 г. Тази храна вече е много по-стойностна. Спрямо предходната година ръстът е 100 000 лв. Това каза  Цанка Миланова, изпълнителен директор на Българска хранителна банка , в предаването \"Бизнес старт\" с  водещ Христо Николов .  От една малка организация се превърнахме в сериозен партньор на индустрията за храна за 8 години, посочи тя. \"Хранителното банкиране е възможност всички излишъци от храна при фирмите от хранителната индустрия да се превърнат в много смислени и дългосрочни социални програми\", обясни дейността на хранителната банка изпълнителният й директор.      В началото на февруари ще се проведе форум \"Подай ръка на храната\" и тя се надява на разговор как хранителното банкиране да стане по-ефективно. По думите й това не е евтина операция за бизнеса.  \"Днес можем да получим, обработим и разпределим до 4.5 тона храна\", посочи Миланова. Организацията се е насочила към 4 групи основни храни - мляко и млечни храни, плодове и зеленчуци, месо и хлебни изделия.  Млякото и млечните десерти са най-даряваните храни у нас, а най-малко са тези с дълъг срок на годност. ", "date": "2020.01.30", "title": "Хранителното банкиране у нас е обслужило храна за 670 хил. лв. през 2019 г."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/406001-%D0%BA%D1%80%D0%B0%D1%81%D0%B5%D0%BD-%D1%81%D1%82%D0%B0%D0%BD%D1%87%D0%B5%D0%B2-%D0%BA%D1%80%D0%B8%D0%B7%D0%B8%D1%82%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%B5-%D0%B4%D1%8A%D0%BB%D0%B6%D0%B0%D1%82-%D0%BD%D0%B0-%D0%BB%D0%BE%D1%88%D0%B8-%D0%B8%D0%B4%D0%B5%D0%B8", "text": "Според мен има опасност водната криза в Перник, разхищението на средства в здравеопазването и неразбориите около Наредба Н-18 да прераснат в сериозна политическа криза. Обществената тревожност е по всякакви поводи, като това се отразява на доверието в правителството. Това мнение изрази в предаването  с  . Според икономиста Европейската централна банка се е променила много в последните десет години, но особено в последните две. По думите на Красен Станчев не е работа на централна банка да се занимава с климатични проблеми.  \"Кризисните проблеми се дължат на лоши идеи\", смята Красен Станчев. \"Засилва се държавното регулиране и намеса. Имаме опит за преструктуриране на бизнеса, търговия с влияние и т.н., като се започне с енергетиката и се стигне до хазарта\", допълни той. Стефимир Гроздев", "date": "2020.01.30", "title": "Красен Станчев: Кризите в България се дължат на лоши идеи"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/406002-%D1%80%D0%BE%D0%B1%D0%BE%D1%82%D0%B8%D1%82%D0%B5-%D1%81%D0%B0-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%8F%D1%82-%D1%80%D0%B8%D1%81%D0%BA-%D0%B7%D0%B0-%D0%BD%D0%B0%D0%B9-%D0%B1%D0%B5%D0%B4%D0%BD%D0%B8%D1%82%D0%B5-%D1%81%D1%82%D1%80%D0%B0%D0%BD%D0%B8", "text": "В годините след падането на Берлинската стена през 1989 г. много западни политици приеха, че глобализацията е необратима и ще доведе до увеличаване на доходите за всички, пише в свой анализ за Bloomberg Стивън Кинг, старши икономически съветник на HSBC Holdings. През 2005 г. тогавашният премиер на Великобритания Тони Блеър обобщи част от това самодоволно мислене: „Чувам някои хора да казват, че трябва да спрем и да обсъдим глобализацията. Можете също така да обсъдите дали есента трябва да следва лятото\". Опитът на западния свят в по-близкото минало показва, че Блеър греши.      По-бавният растеж, финансовата криза и в някои случаи нарастващото неравенство в доходите предизвикаха ответна реакция срещу глобализацията. САЩ изглежда вече не желаят да спонсорират модерните версии на институции от Втората световна война, които помогнаха да се определят международните правила на играта. Вместо това Белият дом поставя повече акцент върху \"Америка на първо място\", отколкото върху международно договорените норми. Един от резултатите е началото на търговска война, която вече се разпростря далеч отвъд двустранния конфликт между Китай и САЩ.    ", "date": "2020.01.30", "title": "Роботите са най-големият риск за най-бедните страни"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/406003-%D1%81%D0%B2%D0%B8%D0%BB%D0%B5%D0%BD%D1%81%D0%BA%D0%B8-%D1%82%D0%BE%D0%B7%D0%B8-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B5-%D0%B5-%D1%83%D0%B4%D0%BE%D0%B1%D0%B5%D0%BD-%D0%BD%D0%B0-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%89%D0%B8%D1%82%D0%B5,-%D1%82%D0%B5-%D0%B8%D1%81%D0%BA%D0%B0%D1%82-%D0%BF%D0%BE%D0%B4%D1%87%D0%B8%D0%BD%D0%B5%D0%BD-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BA%D0%B0%D1%82%D0%BE-%D0%BF%D1%80%D0%B5%D0%B4%D0%B8%D1%88%D0%BD%D0%B8%D1%8F", "text": "  \"Вотът на недоверие постигна своята цел. Първо, задействаха се контролните и регулаторните органи в държавата. Второ, екологичното министерство започна да променя наредбите, свързани с отпадъците, които три години не са пипани, след като е приет законът. Трето, след 60 наши въпроса по кризата с водата в Перник, след заявката за вот на недоверие, управляващите се размърдаха да започнат да решават проблема, който не е само в Перник. Това са следствията от внесения от нас вот. Спечелихме и обществената подкрепа\". Това заяви зам.-председателят на ПГ \"БСП за България\" Георги Свиленски пред БНТ.   \"След този вот на българските граждани трябва да им е ясно кое е управляващото мнозинство - ГЕРБ, Обединени патриоти, \"Воля\" и независимите,  по правилник, а иначе завсими депутати\", добави той. \"С декларацията си в парламента ние защитихме държавността, защитихме Конституцията и това в България да се спазват законите. Дадохме пример с президента - доживяхме в ХХI век президентът да бъде подслушван\", каза още Свиленски. Според него от действията на прокуратурата е станало ясно, че този президент не е удобен на управляващите и непрекъснато ще бъде атакуван заради това, че си позволява да коментира и да изказва мнение по различни наболели за обществото въпроси. Според Свиленски управляващите в България искат подчинен президент, какъвто е бил предходният. Георги Свиленски се обяви в подкрепа на протестиращите ресторантьори и хотелиери. \"Техните искания вече сме ги поставяли в парламента\", каза той.", "date": "2020.01.30", "title": "Свиленски: Този президент не е удобен на управляващите, те искат подчинен президент като предишния"}
{"url": "http://www.classa.bg/%D1%81%D0%B2%D1%8F%D1%82/item/406004-%D1%81%D1%8A%D1%8E%D0%B7%D1%8A%D1%82-%D0%BC%D0%B5%D0%B6%D0%B4%D1%83-%D1%80%D1%83%D1%81%D0%B8%D1%8F-%D0%B8-%D0%BA%D0%B8%D1%82%D0%B0%D0%B9-%D1%89%D0%B5-%D0%BF%D1%80%D0%BE%D0%BC%D0%B5%D0%BD%D0%B8-%D1%81%D0%B2%D0%B5%D1%82%D0%B0", "text": "Отношенията, базирани на сътрудничество между Москва и Пекин, нанесоха значителни промени във военния баланс на Азиатско-Тихоокеанския регион вече два пъти. Авторът се пита дали глобалната трансформация ще се случи и следващия, трети път. Подобно бъдеще е напълно вероятно.         Понастоящем Китай и Русия имат голям брой съвместни проекти в почти всички сфери. Ще продължат ли те да си сътрудничат и в бъдеще в областта на създаването на фрегати, изтребители с вертикално излитане и кацане, ядрени подводници, стелт бомбардировачи или дори самолетоносачи? Ще започнат ли Москва и Пекин да провеждат още по-мащабни съвместни военни учения, които ще имат значителни стратегически последици в изключително чувствителните региони? А трети страни, включително Иран, подготвят ли се да получат статута на „младши партньор“ в така наречения квази-алианс? А Китай и Русия ще се стремят ли през следващите десетилетия да координират стратегически инициативи за създаването на по-благоприятни стратегически условия за себе си? Отношенията, базирани на сътрудничество между Москва и Пекин, вече доведоха до значителни промени във военния баланс в Азиатско-Тихоокеанския регион. Ще доведе ли това сътрудничество до трета глобална трансформация? Подобно бъдеще, разбира се, не излиза извън рамките на възможното. Комбинацията от руския контрукторски гений в областта на разработването на оръжия и китайските организационни и производствени възможности всъщност може да даде потресаващ резултат.", "date": "2020.01.30", "title": "Съюзът между Русия и Китай ще промени света"}
{"url": "http://www.classa.bg/%D1%81%D0%B2%D1%8F%D1%82/item/406005-srf-%D1%81%D0%BF%D0%BE%D1%80%D0%B5%D0%B4-%D0%BF%D0%BB%D0%B0%D0%BD%D0%B0-%D0%BD%D0%B0-%D1%82%D1%80%D1%8A%D0%BC%D0%BF,-%D0%BF%D0%B0%D0%BB%D0%B5%D1%81%D1%82%D0%B8%D0%BD%D0%B0-%D1%89%D0%B5-%D0%B5-%C2%AB%D0%BE%D1%81%D1%82%D1%80%D0%BE%D0%B2%C2%BB-%D1%81%D1%80%D0%B5%D0%B4-%D0%BC%D0%BE%D1%80%D0%B5%D1%82%D0%BE,-%D0%B7%D0%B0%D0%BE%D0%B1%D0%B8%D0%BA%D0%BE%D0%BB%D0%B5%D0%BD-%D0%BE%D1%82-%D0%B2%D1%81%D0%B8%D1%87%D0%BA%D0%B8-%D1%81%D1%82%D1%80%D0%B0%D0%BD%D0%B8-%D0%BE%D1%82-%D0%B8%D0%B7%D1%80%D0%B0%D0%B5%D0%BB", "text": "САЩ и Израел диктуват на палестинците условията, при които те имат правото на собствена държава — докато остават под израелско-американския контрол, съобщава SRF. В тази ситуация палестинците на практика нямат избор: Тръмп им предлага всъщност безусловна капитулация. Планът му е провокация, която няма да донесе мир, прави извода си швейцарският телевизионен канал. \r\n           Видео: Тръмп представи плана си за Близкия Изток, палестинците го отхвърлиха. \r\n   \r\n     Мирният план за Близкия изток на американския президент, който заема 181 страници, съдържа две карти на бъдещата палестинска държава, според швейцарския телевизионен канал. Те ясно показват, че територията на тази държава, подобно на група острови насред морето, е заобиколена от всички страни от земите на Израел. \r\n Вътре в най-големия „остров“ има още 15 точки, обозначаващи израелски селища, които също трябва да принадлежат на Израел — и Йерусалим, столицата на Израел. \r\n Петя Паликрушева \r\n", "date": "2020.01.30", "title": "SRF: Според плана на Тръмп, Палестина ще е «остров» сред морето, заобиколен от всички страни от Израел"}
{"url": "http://www.classa.bg/%D1%81%D0%B2%D1%8F%D1%82/item/406006-le-figaro-%C2%AB%D0%B2%D0%BE%D0%B9%D0%BD%D0%B0%D1%82%D0%B0-%D0%BD%D0%B0-%D0%BF%D0%B0%D0%BC%D0%B5%D1%82%D1%82%D0%B0%C2%BB-%D0%BC%D0%B5%D0%B6%D0%B4%D1%83-%D1%80%D1%83%D1%81%D0%B8%D1%8F-%D0%B8-%D0%BF%D0%BE%D0%BB%D1%88%D0%B0-%D0%BC%D0%BE%D0%B6%D0%B5-%D0%B4%D0%B0-%D0%BF%D1%80%D0%BE%D0%B4%D1%8A%D0%BB%D0%B6%D0%B8-%D0%B4%D0%BE-%D0%B4%D0%B5%D0%BD%D1%8F-%D0%BD%D0%B0-%D0%BF%D0%BE%D0%B1%D0%B5%D0%B4%D0%B0%D1%82%D0%B0", "text": "Варшава и Москва продължават да си разменят остроти, прехвърляйки си отговорността за започване на Втората световна война наравно с Германия и обвинявайки се една друга в „пренаписване на историята“, съобщава Le Figaro. Тази своеобразна „война на паметта“ ескалира през последните месеци и според наблюдателите може да не отшуми до честването на 75-годишнината от Победата. Между Русия и Полша (или по-общо казано, между Русия и нейните източноевропейски съседи) избухва  , пише Le Figaro. Нито една седмица не минава, без да има изявления от двете страни на ниво официални лица или „експерти”, понякога много груби, които бъркат в лошо заздравялата рана от Втората световна война, нейното начало, ход и последствия. На фона на тези взаимни нападки наближава 9 май, което ще бъде 75-годишнината от Победата над нацизма - за Москва това е важно събитие, тъй като Великата отечествена война заема централно място в националната идентичност на руснаците. Според изданието Владимир Путин не е поканен в Полша на събитието, посветено на 75-годишнината от освобождението на Освиенцим, а полският президент Анджей Дуда отказва да присъства на форум в Йерусалим, посветен на същата тема, тъй като там трябваше да говори ръководителят на Кремъл. В речта си руският президент представи своето виждане за историята, възхвалявайки Червената армия и направи паралели между блокадата на Ленинград, която отне 800 000 живота през 1941–44 г., и Холокоста: според него тези две събития не могат да се сравнят с нищо. Държавният глава отново използва  , в който 27 милиона загинали съветски граждани са се пожертвали, за да спасят цяла Европа. Според Емилия Кустова, завеждаща катедрата по славистика в Страсбургския университет, руското правителство все по-често използва Холокоста и паметта за него, за да напомни едновременно за Червената армия като освободителка и да дискредитира своите европейски противници, изтъквайки - често не без причина - техния колаборационизъм по време на войната, например, преследването на евреите в Полша, Украйна и балтийските страни. Старите спорове се възобновиха, след като миналия септември Европейският парламент гласува в подкрепа на резолюцията, предложена от източноевропейските страни, която постави от едната страна везните на   и  , а в Пакта Молотов-Рибентроп видя пряката отговорност за започване на войната.      Оскърбената Москва отмъсти на Варшава, която счита за автор на резолюцията: Путин няколко пъти привежда аргументи, обосновавайки съветско-германския договор с необходимостта да спечелят време и представя анексията на Източна Полша като естествен или принудителен процес поради нейното поражение. Емилия Кустова отбелязва, че към тези стари аргументи се присъедини нов: отговорността на самата Полша при подготовката на Втората световна война наравно с Хитлер, което, както се предполага, е засвидетелствано от пакта за ненападение, подписан от Варшава и Берлин през януари 1934 г., или участието на Полша в разделянето на Чехословакия през 1938 г. година.  , подчертава историкът Джийн Лопес в интервю за вестник „L’Opinion“. През декември руският президент разкритикува Варшава и нарече Йозеф Липски, който през 30-те години на миналия век е бил полски посланик в Германия,   и  . Полският премиер Матеуш Моравецки публикува отговор на тези твърдения в англоезичния вестник Politico, казвайки, че  , а съветските войници изобщо не са били освободители: те помагаха на нацистите и извършиха престъпления преди и след освобождението на Освиенцим. Според него Червената армия   и  . \"Российская газета\" обвини държавния глава в лъжа: според бележките на маршал Иван Конев това са били необходими . „ , цитира френският вестник мнението на Оксана Петровская от близкия до Кремъл Руски институт за стратегически изследвания, (РИСИ).  Както заключава Le Figaro, в Москва на 17 януари се състоя заря в чест на годишнината от освобождението на Варшава, докато в самата полска столица руските телевизионни канали показваха тъмно небе и самотни паметници. На следващия ден Владимир Путин обеща да  , като обяви разсекретяването на архивите, за освобождаването на полската столица. Наблюдателите се съмняват, че тази схватка ще отшуми преди 9 май.  ", "date": "2020.01.30", "title": "Le Figaro: «Войната на паметта» между Русия и Полша може да продължи до Деня на Победата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/405988-%D0%BD%D0%B5-%D0%BC%D0%BE%D0%B6%D0%B5%D1%88-%D0%B4%D0%B0-%D1%86%D0%B5%D0%BD%D0%B8%D1%88-%D0%B0%D0%BC%D0%B5%D1%80%D0%B8%D0%BA%D0%B0,-%D0%BA%D0%BE%D0%B3%D0%B0%D1%82%D0%BE-%D0%BD%D0%B5%D0%B9%D0%BD%D0%B8-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8-%D0%BF%D0%BE%D1%81%D1%80%D0%B5%D0%B4%D0%BD%D0%B8%D1%86%D0%B8-%D1%82%D1%83%D0%BA-%D1%81%D0%B0-%D1%85%D0%BE%D1%80%D0%B0-%D0%BA%D0%B0%D1%82%D0%BE-%D0%BF%D1%80%D0%BE%D0%BA%D0%BE%D0%BF%D0%B8%D0%B5%D0%B2,-%D0%B8%D0%BB%D0%B8-%D1%88%D1%83%D1%82%D0%BE%D0%B2%D0%B5-%D0%BA%D0%B0%D1%82%D0%BE-%D1%81%D0%BE%D0%BB%D0%BE%D0%BC%D0%BE%D0%BD", "text": "Като е казал „А“ – Бойко да каже и „Б“. Бойко твърди, че Прокопиев/“Капитал“ лъжат: нямало да купува Нова телевизия и Би Ти Ви. Бойко едва сега открил, че Прокопиев/“Капитал“ са лъжци. Не го беше разбрал, докато мяукаха около него. Нарича ги лъжци. Това добре – но да направи една малка стъпка и до „Б“-то. Защо точно на тия лъжци американците плащат милиони всяка година? Това е въпрос, тъкмо за един премиер – и се очаква той да му отговори. Бойко обича да говори за „националната сигурност“. Но трябва най-после да види, че американска фондация /“Америка за България“/ от години руши устоите на българските медии, руши манталитета им, руши морала им. Защото от години плаща на едни лъжци – според Бойко. За какво? За какво наливат милиони на въпросния Прокопиев? Как променя това медийната ни среда? Това е въпросът, който трябва да занимава един премиер – а не някакъв хипотетичен алъш-вериш с Нова телевизия.     Бойко трябва най-сетне да попита американския посланик, за какво ги харчат тези пари. Със сигурност има кураж поне колкото Калина Андролова – вижте й писмото до американския посланик, препечатано в „Епицентър“. Бойко трябва да попита господин посланика, какво, всъщност, финансира Фондацията – медиите на Прокопиев ли, от които няма никаква полза, защото никой не ги чете? Или хрантути свои ятаци – избрани лъжци, които системно оскверняват образа на България?     Никога няма да върнете уважението към България, ако продължавате да търпите това безобразие – колкото и да ви потупват или пощипват по коридорите на Брюксел. Ако не друго – поне направи една услуга на американското посолство: посъветвай ги да поръчат проучване за отношението на обикновените българи към тяхната велика страна. Българите не са идиоти – те могат да пият отровна вода, могат да живеят като скотове, но все още са запазили разума си и могат трезво да осмислят Света и Живота. Нека да кажат Истината в лицето на посланик Рубин. Катастрофата в отношението към Велика Америка се дължи главно на нейните тукашни хрантутници. Не можеш да цениш Америка, когато нейни търговски посредници тук са хора като Прокопиев, или шутове като Соломон, да не говорим за пощеливката Поптодорова, която вече гордо е приютена в Атлантическия клуб. Не бягай от въпроса за Фондацията. И му кажи на твоя Цветанов да не се пъчи толкова с нейните подаяния. Това са отровни подаръци. Отровни. В медиите – и особено в образованието. А американският посланик изобщо не се тревожи, че местните Донори на Лъжата, които толкова усърдно обгрижват, се все посткомунистически запъртъци. Ренегати 24 карата. Отворили са три усти едновременно за подаяния – и му пълнят главата с глупотевини за някаква „хибридна война“. Като нищо и тази бележка могат да я пришият към въпросната измишльотина. Не е майтап, Уили… А време за добре охранени Лъжци.", "date": "2020.01.30", "title": "Не можеш да цениш Америка, когато нейни търговски посредници тук са хора като Прокопиев, или шутове като Соломон"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/405989-%D0%B3%D1%80%D0%B8%D0%B3%D0%BE%D1%80-%D0%BB%D0%B8%D0%BB%D0%BE%D0%B2-%D0%B2%D0%B0%D0%BB%D1%83%D1%82%D0%BD%D0%B8%D1%8F%D1%82-%D0%B1%D0%BE%D1%80%D0%B4-%D0%BE%D1%81%D1%82%D0%B0%D0%B2%D0%B0,-%D0%BD%D0%BE-%D0%BA%D1%83%D1%80%D1%81%D1%8A%D1%82-%D1%89%D0%B5-%D1%81%D0%B5-%D1%81%D0%BC%D0%B5%D0%BD%D1%8F", "text": "Нa 23 януaри прeдceдaтeлят нa Бюджeтнaтa кoмиcия Мeндa Cтoянoвa и група депутати внacят зa рaзглeждaнe прoeкт зa дoпълнeниe нa чл. 29 oт Закона за БНБ (бел. кoйтo oбвързвa бългaрcкия лeв към гeрмaнcкaтa мaркa, a пo-къcнo към eврoто.) Правят го по втория начин, задкулисно, чрез промяна в друг закон – така, че да не привлича вниманието на обществото. Правят го чрез предложение за текст в преходните и заключителни разпоредби към Валутния закон.  Не си мислете, че го правят по своя инициатива. Те действат по нареждане на МФ и БНБ, които всъщност са истинските автори на исканата промяна. Нека да видим какво гласи досегашният член 29 от Закона за БНБ, в който е и частта за Валутния борд.  ––––––––-  Чл. 29.  (1) (Изм. – ДВ, бр. 20 от 1999 г., в сила от 5 юли 1999 г.) Официалният валутен курс на лева към германската марка е 1 лев за 1 германска марка.  (2) Когато законно платежно средство във Федерална република Германия стане общата валута на Европейския съюз – еврото, официалният валутен курс на лева към еврото се определя чрез умножаване на курса по ал. 1 по официалния курс, по който германската марка се е конвертирала към еврото. Така определеният курс се обнародва в „Държавен вестник“ от Българската народна банка.   ПРОМЯНАТА   С новото предложение, представено като идея на Менда Стоянова и сие това отпада и се записва, че официалният валутен курс на лева към еврото е равен на централния курс между еврото и лева, договорен с останалите държави в ERM II и ЕЦБ.   „Считано от датата на участие на България в Механизма на обменните курсове (Exchange Rate Mechanism ІІ) официалният курс на лева към еврото е равен на централния курс между еврото и лева, договорен съгласно параграф 2.3 от Резолюция на Европейския съвет за установяване на механизъм на обменните курсове през третия етап на Икономическия и паричен съюз Амстердам, 16 юни 1997 г. (накратко Резолюцията – б.р.) и членове 1.1 и 17.1 от Споразумение от 16 март 2006 година между Европейската централна банка и централните банки на държавите членки извън еврозоната за определяне на процедурите за работа на механизма на обменните курсове в третия етап от икономическия и паричен съюз“ (Споразумението).”   Механизмът ЕРМ у нас е популярен като „чакалнята” за еврозоната. Никой не ви го казва, но всъщност България (БНБ) отдавна е член на този механизъм – от датата на същото това Споразумение от 16 март 2006 г.  Ето ги и неговите правила и промените му, публикувани в Официалния вестник на ЕС:   А ето и същественото, което ви интересува:  Параграф (3), шести и седми абзац  „- за валутата на всяка участваща държава-членка извън Еурозоната (наричана по-долу „участваща валута извън  Еурозоната“) се определя централен курс към еурото;  — съществува стандартен диапазон на колебание от ± 15 % около централните курсове;“ Освен това съгласно член 124 от Договора за създаване на Европейската общност, всяка Държава-членка е длъжна да третира политиката си на обменен курс като въпрос от общ интерес. Много съществен е и абзац 8 от същия парагараф:  „— необходимо е да се гарантира, че всяка корекция на централни курсове се осъществява своевременно, така че да се избегнат съществени разминавания в съотношенията. По този начин всички страни по взаимното споразумение относно централните курсове, включително ЕЦБ, имат правото да започнат процедура  при условията на поверителност с цел преразглеждане на централните курсове;“ Процедурата в случая е започната от България.  Запомнете го!  Не от ЕЦБ!   По това споразумение, както то гласи в член 17, ситуацията е следната (цитат)  ***** „Преразглеждане на централните курсове и участие в по-тесни диапазони на колебание  17.1. Всички страни по взаимното споразумение, постигнатосъгласно параграф 2.3 от Резолюцията, включително ЕЦБ, имат правото да започнат процедура в усовияа на поверителност с цел преразглеждане на централните курсове.“   ТЕХНОЛОГИЯТА    Тази процедура е започната от България и като резултат от нея е текстът, който ни се представя като предложение на Менда Стоянова и депутати.  В случай на невъзможност да се задържи диапазона на колебание на курса на лева към еврото извън допустимите плюс или минус 15% , ЕЦБ предоставя така нар. улеснение. За България то е определено на 530 милиона евро.  Естествено, това количество е крайно недостатъчно и въобще няма да стигне. По тази причина насъвсем наскоро Кристалина Георгиева, шеф на МВФ, беше у нас по покана на правителството и на 19 януари – неделя, се срещна с премиера. По моя информация са уговаряни кредити с МВФ, понеже на международните финансови пазари никой не желае да даде и цент на България.  Веднага след тази среща, на четвъртия ден в деловодството на парламента беше заведено предложението, подписано от Менда Стоянова за възможности за промяна на курса на лева към еврото.  Направиха го точно сега по няколко причини:  1. Възможностите за поддържане на сегашния надценен курс на лева към еврото се изчерпват  2. Начело на МВФ е наш човек, българка и тя ще помогне  3. По принцип такива промени в законите се правят тогава, когато същността им вече е договорена. И съгласувана.   КУРСЪТ НА ЛЕВА И ОБЕКТИВНОСТА   Често казано, ще преживеем, макар и с мъка, отклонения от курса от плюс и минус 15%.  Въпросът е каква спекулативна катастрофа ще ни сполети, когато тръгнем вече действително да въвеждаме еврото. Балтийските държави преминаха през такава спекулация и само чудото (масирана западна и скандинавска финансова подкрепа) ги спасиха от ситуацията на хиперинфлационен шок.  По замисъл родната трансформация също трябва да мине през такава колизия, която да изприщи ЕС, ЕЦБ и МВФ.  Обаче за да решат ни помогнат те, влияе и геополитиката. Затова не се чудете, че бяха подгонени иначе недосегаеми доскоро олигарси, като последният нашумял засега е Васил Божков, Всички те са известни с много добрите си си връзки с Москва и някои много специфични структури там. Дълги години, още от времето на началото на демократичните и пазарни промени у нас аз бях единствения по онова време привърженик на въвеждането на Валетен борд. Родният елит въобще не узря за него, а той му беше наложен силово от Запада. И слава богу, че това стана! Затова с чиста съвет ще кажа, че хората схващат Борда и валутното съотношение като нещо неизменно.  Но не е така.  Лично според мен сегашното съотношение не отговаря на днешните финансово-икономически реалности и ако бъде запазено, в най-близко бъдеще ще доведе до катастрофа с мащаби, равни или по-големи от онази при Жан Виденов (1996-1997), когато хиперинфляцията омете спестяванията, 17 банки фалираха и погребаха парите на вложителите си, появи се остър дефицит на хляб, бензин и дизел, дори се въведе, макар и за късо, за няколко дни и режим на тока. Ще отбележа, че България имаше не само възможност, но и предложение да влезе в Еврозоната заедно с балтийските държави – чрез Борда и без да се променя валутното съотношение, както стана при тях, но тогава тъпите ни политици от всички бои категорично отказаха този вариант.   РАВНОСМЕТКА   Затова сега ще си платим цената. Няма как да избягаме от нея.  Заради следните причини:  **** С евро трябва да се покрият всички напечатани монети и банкноти у нас в обръщение – 19 млрд. лева, което е почти 10 млрд. евро.  **** Трябва да се покрият всички „депозити на виждане”, какъвто е терминът (влогове със срок до 1 година) на стойност 50 млрд. Още 26 млрд. евро  **** Трябва да се покрият всички оперативни сметки на фирмите – според неокончателни данни 15 млрд. Още 7.5 млрд. евро.  **** Трябва да се покрият резервите на банките и др. финансови институции, средствата на държавата и т.н. – нови 5 млрд. евро.  **** Трябва да се запази резерв за тримесечно покритие на стойността на вноса – близо 5 млрд. евро.  И т.н., и т.н.  Общите резерви на България са с равностойност 24 млрд. евро. Необходимата за въвеждане на еврото сума е около 56 млрд. Разликата е над 30 млрд.  Реалните и бързоликвидни резерви от тези 24 млрд. родни пари обаче са около 12 млрд. евро.  Ситуацията е ясна – недостигат ужасно много финансови средства и тогава се пуска ударно инфлацията, за да обезцени лева спрямо еврото.   СЪВЕТИ   1. ОБЪРНЕТЕ ВСИЧКИ СИ СПЕСТЯВАНИЯ В ЕВРО И ДОЛАРИ.  2. АКО ИМАТЕ ВЪЗМОЖНОСТ, ИЗНЕСЕТЕ ГИ В ЧУЖБИНА.  3. И ВИНАГИ ПОМНЕТЕ, ЧЕ НА 28 ЮНИ 2014 Г. , ДЕН СЪБОТА ЗАРАДИ ФАЛИТА НА КОРПОРАТИВНА БАНКА И СЪЩО СПРЯЛАТА ДА ПЛАЩА ПЪРВА ИНВЕСТИЦИОННА БАНКА БЕШЕ ВЗЕТО РЕШЕНИЕ ЗА БАНКОВА ВАКАНЦИЯ И ОТМЯНА НА БОРДА  НА СЛЕДВАЩИЯ ДЕН, НА 29 ЮНИ В НЕДЕЛЯ ПО ОБЯД СЛЕД СПЕШНАТА НАМЕСА НА ЕС и ЕЦБ, КОИТО ОТПУСНАХА НЕДОСТИГАЩИТЕ ПАРИ, ЗА ДА НЕ ИЗПАДНЕМ В КАТАСТРОФА, ХИПЕРИНФЛАЦИЯТА И ФАЛИТЪТ НА БАНКОВАТА СИСТЕМА БЕШЕ ИЗБЯГНАТ ПО ЧУДО.  ПАК МОЖЕ ДА ВИ ИЗНЕНАДАТ В НЯКОЙ ПОЧИВЕН ДЕН, ЗА ДА НЯМАТЕ ВЪЗМОЖНОСТ ДА РЕАГИРАТЕ ЗА ПАРИТЕ СИ.  И ДАЛИ И ДОКОЛКО – В КАКЪВ РАЗМЕР ЩЕ НИ СПАСЯВАТ ЗА ПОРЕДЕН ЗАПАДНИТЕ ПАРТНЬОРИ НА БЪЛГАРИЯ?   БЕЛЕЖКА   Новият дълг на държавата от началото на тази година до днес – по-малко от месец време достигна 400 милиона лева, в бюджета на страната е записано, че новото задлъжняване за 2020 г. може да достигне 2 милиарда и 200 милиона лева. Всъщност чрез държавните банки (ББР) и чрез др. финансови инструменти то е далеч по значимо.  ВАЛУТНИТЕ БОРДОВЕ – ПАНАЦЕЯ ИЛИ ..   Някои бележки по принцип.  1. Валутните бордове не са панацея, като ги представя представящият се за техен баща Стив Ханке. От последните 36 такива валутни бордове по света над половината са фалирали в гръм и трясък (най-известен пример e Аржентина). Те са като много горчиво лекарство с тежки странични ефекти или неотложна животоспасяваща операция. Най-лошото – операцията, дори и да е сполучлива, не означава, че цял живот икономиката може да лежи в реанимацията.  2. И малко факти  *** като начало на съвременните бордове се счита периода 1949-1950 год. Тогава Великобритания въвежда парични съвети в 4 деколонизирани страни – о. Мавриций, Сейшелски острови, Малдивски острови и Нова Зеландия.  *** като правило страните престояват в режим на Борд (Паричен съвет) ограничено време. В това отношение интерес представлява Аржентина, която на 3 пъти влиза в паричен съвет : 1902 – 1914, 1927 – 1929 както и от 1991 до 2002. При нея президентът Едуардо Дуалде с декрет от 06. 01. 2002 год. реши да отмени системата на паричен съвет и да „песофицира’’ икономиката и банковите балансови отчети асиметрично и в крайна сметка да отпусне курса на песото на 12. 02. 2002 год.  * общо около 70 страни са преминали в режим на паричен съвет при различните етапи от своето развитие.   Примерът    3. Като най-успешен Борд в света и сочен винаги за пример се счита този в Хонконг.  Но ВНИМАНИЕ(!): досега той е три пъти въвеждан и два пъти отменян. Съответно периодите са 1935-1941, 1945-1974 и от 1983 г. насам. От края на 2012 г. вече има някои проблеми с него. Проблеми, понеже е наложен режим, който ограничава тегленията на спестяванията от банките за различни цели (например за покупка на имот трябва да получиш разрешение от централната банка, за да ползваш спестяванията си).   Практиката    4. Почти винаги има тежка криза в жизнения цикъл на един Борд заради нереформирана икономика или световна рецесия.  Тя завършва само по два начина: или с пълен крах или с външна помощ съответната страна преминава в друг режим, въвеждайки друга валута (пример са балтийските страни, които влязоха в Еврозоната  Средният живот на един Борд е между 15 и 18 години, изключение са някои случаи на по-дълъг срок. Като в Хонконг, Бахамите и Кайманите и др. офшорни острови – разбирате защо.   Грешките   5. Закотвянето на националната валута към някоя чужда в определен курс въобще не е постоянна, константна величина за времето на съществуване на Борда.  У нас напълно погрешно се счита, че като 1 евро е приблизително два лева, то е за веки веков до влизането ни в Еврозоната.  Да, ама такова правило или закономерност при валутните бордове няма.  Например най-успешният от тях – този в Хонконг от 1983 г. насам няколко пъти е променял валутното съотношение. Процесът е необходим, за да се изгладят възникващите диспропорции между родната и съответната чужда икономика и финанси, реалната покупателна сила на двете валути, и т.н., и т.н.   МНОГО СКЪП ЛЕВ И МНОГО ЕВТИНО ЕВРО    Едно сравнение само по един показател – ние се закотвихме към немската марка и чрез нея преминахме на котва евро. Според тогавашните анализи на МВФ курсът не трябваше да е 1000 лв./марка, а между 1300 и 1400 лева при котва марка и 1750-1800 при котва долар. Т.е още тогава левът беше надценен. От 1юли 1997 г. до 1 януари 2015 индексът на инфлацията – потребителските цени в Германия е поскъпване с 13,4 пункта общо за целия период.  …/VerbraucherpreisindexLangeReihenP… У нас за този период инфлационният индекс е 321% (приемам официалните данни въпреки многобройните смени на методики, за да се замъгли реалното поскъпване)  Т.е. онзи курс, по който привързахме лева към марката/еврото вече напълно се е откъснал от реалността. Левът става много скъп (така се събира свръх доход от стадото народ, без той да го разбере), а еврото – безумно евтино у нас, което облагодетелства едрият бизнес (продаваш у нас, купуваш най-евтиното евро в Европа и го скътваш в чужбина!)  Та затова сегашният валутен курс се държи от елита с цената на всичко, вкл. и с огромната пробойна, която създава в Борда и ще го потопи. Философията е – ама що е келепир, то е сега да го грабнем, пък после и потоп да дойде, не ни дреме.   Като обобщение:   Бордовете дават сигурност, ала за сметка на лишаване от гъвкавост във финансите, респективно икономиката. Мъртвото закотвяне – сякаш завинаги по точно определен курс по правило накрая проваля Борда с огромна по размер катастрофа и хиперинфлация. Валутните бордове в редица случаи са чудесен инструмент при излизане от финансово-икономическа катастрофа. Но за да съществуват успешно, те се нуждаят от три неща – работеща икономика, постоянни пазарни реформи и финансово напасване и НАЙ-ВАЖНОТО – постоянен приток на външен капитал във всякакви ситуации. Т.е. те предполагат стабилен размер на местната икономика, ключово стратегическо място или положение в световната икономика и финанси, за да просъществуват достатъчно дълго (Хонконг е именно такъв пример като врата към Далечния Изток и Китай).  При световни рецесии Борда се оказва фактор, който стеснява възможностите на съответната страна за ограничаване на негативните ефекти.   Конкретно за Гърция   Бордът не е възможен теоретически, както и практически в сегашната ситуация!  Дори теоретически е тъпо да се откажеш от еврото, за да привържеш драхмата към него.  И втора причина – бордовете изискват покритие с валута на местната парична единица, банковите сметки, спестяванията, както и резерв от нея за стокообмена за известен гарантиран период. Гърция е тотално фалирала. Необходими са стотици и стотици милиарди нови пари, ако се търси запазване на сегашните финансови параметри, спестяванията, покритието на дефицити в платежния баланс и т.н.  Т.е. какъвто и да Борд там е възможен само като операция след финансово-икономическа катастрофа с нейния инфлационен шок . Т.е. както се случи и у нас по времето на Виденов.   Вижте, Борд се въвежда по два начина:   1 при работеща икономика в подем.  2.или след тотална катастрофа за нейното овладяване. Навремето гърците влязоха в един голям, специфичен макроБорд – Еврозоната, но безотговорно проиграха тази историческа за тях възможност. Сега този Борд се срутва на микроравнище при тях с параметри, подобни на срутването му например в Аржентина.   И последно за нас:    Развитието на ситуацията с Гърция поразително се откопирва в развитието на ситуацията с България.  При тях процесът се проточи десетилетие. Стартира през 2006-2007, стана необратим някъде във втората половина на 2008, технически фалираха през 2010, истинският фалит обаче дойде чак сега благодарение на огромните много и много многомилиардни финансови инжекции.  Такива за нас нито има, нито ще дойдат.  При нас процесът – началото му се открои като необратимо през 2012, когато ускорено започнахме да взимаме заеми, за да върже страната криво-ляво двата края.  Нашият технически фалит дойде в края на тази зима (2015), когато отидохме на заем (8 млрд. евро), равен по стойност на целия годишен бюджет на Република България.  Краят на българската финансова Одисея вече е съвсем близо и зависи както при Гърция единствено от това доколко още ще ни отпускат заеми.    ", "date": "2020.01.30", "title": "Григор Лилов: Валутният борд остава, но курсът ще се сменя"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/405990-%D0%BF%D1%8A%D1%80%D0%B2%D0%B0%D1%82%D0%B0-%D0%B7%D0%B0%D1%80%D1%8F%D0%B4%D0%BD%D0%B0-%D1%81%D1%82%D0%B0%D0%BD%D1%86%D0%B8%D1%8F-%D0%BD%D0%B0-tesla-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%B3%D0%BE%D1%82%D0%BE%D0%B2%D0%B0", "text": "Град Пловдив, х-л „Империал“. Това е адресът на първата зарядна станция на американския пионер в сферата на електрическите превозни средства Tesla Inc. в България, научи Investor.bg. T. нар. Supercharger е готов още отпреди Коледа, но все още не е открит официално, а колоните са обвити с найлони. Причината: компанията на Илон Мъск възнамерява да изчака още 2-3 седмици с официалното анонсиране, за да може да го направи заедно с откриването на станциите си в Сърбия - в Белград и край Ниш, които все още не са напълно готови. Улицата около хотела все още е разкопана, което означава, че в близките дни е възможно и увеличение на капацитета на зарядните. Хотел \"Империал\" се свързва с бившия градоначалник на града Иван Тотев.     Фактът, че първата зарядна станция на американската компания е в Пловдив  , не е изненада, за това имаше спекулации още от преди 3-4 години. Изборът на града бе препотвърден през миналата година, когато Tesla обнови своята карта на предстоящите станции за зареждане по цял свят. Картата показва кои региони са приоритетни за компанията. Пловдив не е избран случайно, защото е част от коридора между Западна Европа и Турция. Supercharger коридорът минава през Загреб, Белград (където вече има 3 станции), Ниш, Пловдив и стига до Одрин. Зарядната станция в Пловдив е с четири колони за зареждане и по всяка вероятност ще бъде от предното поколение на технологията Supercharger V2. Преди време тя получи актуализация и вече може да зарежда не само с до 120 kW, а с до 150 kW. По-бързо може да се зарежда само с последната генерация - Supercharger V3. Пазарът в България  По неофициални данни в България има над 80 aвтoмoбилa Теѕlа и oбщo над 850 eлeктpoмoбилa. Развитието на пазара обаче зависи и от сервизната мрежа, както и от зарядната инфраструктура. Най-близкият сервизен център на Tesla поне засега е във Виена. Поне по отношение на зарядните станции има по-сериозен напредък.  Наскоро   , че разработва план за изграждане на зарядна инфраструктура за електрически превозни средства в районите, в които оперира. В момента компанията е открила три зарядни станции в Пловдив с възможност за зареждане на два автомобила едновременно. Услугата е безплатна до края на тази година. Идеята на EVN е да изготви статистически преглед на потреблението, честотата и автомобилите, на базата на който да изгради план за разширяване на своя бизнес. За изграждането на въпросните зарядни станции са били необходими инвестиции в размер между 20 и 40 хил. лв на станция. Друг голям играч в страната ни е Eldrive, която изгражда и управлява интегрирана мрежа от зарядни станции за електромобили на Балканския полуостров. Компанията работи с други фирми от различни сектори, например Shell, Фантастико и др. Като цяло в България има мeждy 150 и 220 пyблични cтaнции. Cпpямo бpoя в Eвpoпa това e знaчитeлнo пo-мaлък брой, нo редица предприемачи работят сериозно по нови проекти.       Пазарът в Източна Европа , който е най-големият партньор за производителя на станции за бързозарядно зареждане Ionity, счита, че 2020 и 2021 г. ще са решителните за пробива на електрическите коли на пазара, след като много производители ще пуснат модели през този период. Компанията възнамерява предварително да се подготви за голямото търсене. Тя дава нов тласък на разширяването на бързозарядните мрежи към Централна и Източна Европа, като откри преди две седмици първите си станции от вида Shell-Ionity и Shell Recharge за региона – в Унгария. Shell-Ionity бе открита на магистрала М7 в близост до езерото Балатон и ще улесни придвижването на дълги дистанции на шофьорите на електрически автомобили. Всяка от четирите колони предоставя потенциална енергия от 350 kW. Така пълно зареждане на електрически автомобил може да отнеме до 15 минути, което прави новите зарядни станции до 3 пъти по-бързи от сега наличните конвенционални устройства. Като цяло базираната в Мюнхен Ionity планира да изгради в сътрудничество с Shell 21 станции в Централна и Източна Европа до края на 2021 г., покривайки Унгария, Чехия, Полша, Словакия и Словения. Инвестицията във всяка една станция с по 4 колони възлиза средно на около 500 000 евро, разкрива мениджмънтът на компанията. Предизвикателствата пред бранша  Една от най-големите трудности пред играчите в бранша е намирането на правилния бизнес и ценови модел. Едва преди броени дни операторът на станциите за бързо зареждане Ionity ( обща компания на VW ,  Daimler ,  Ford  и  BMW ) представи нов модел на ценообразуване за директни клиенти, който трябва да влезе в сила на 31 януари 2020 г. Всеки, който като нерегистриран клиент възнамерява да зареди своя електромобил на една от 200-те станции за зареждане, налични в момента в Европа, ще трябва да плати 79 цента за зареден киловатчас. За регистрирани клиенти цената е 30 цента. Досега Ionity начисляваше фиксирана ставка от осем евро на сесия в еврозоната, независимо от количеството електроенергия. Това означава, че разходите за зареждане на електричество за клиентите на Ionity ще се увеличи значително. Колко голям заряд ще зареди електрически автомобил наведнъж, зависи от много фактори. Ако става дума за превозно средство с голям и празен акумулатор, цената на зареждане може да нарасне с до 100 процента до над 60 евро, така че консумацията става все по-важен фактор. По-специално, големите електрически автомобили, които се използват и при пътуване на дълги разстояния, практически консумират 20 или повече киловатчаса на 100 километра. С тарифата на Ionity разходите за енергия за 100 километра дори могат значително да се повишат над нивото на разходите за автомобил с бензинов двигател. Високата цена може да бъде оправдана, наред с други неща, от специалното местоположение на станциите на Ionity директно по магистралите и с ненадминатата засега висока мощност на зареждане до 350 киловата.", "date": "2020.01.30", "title": "Първата зарядна станция на Tesla в България е готова"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/405991-%D1%81%D1%82%D0%B0%D1%80%D0%B8%D1%82%D0%B5-%D0%B4%D1%80%D0%B5%D1%85%D0%B8-%D0%BF%D0%BE-%D0%B4%D0%BE%D0%B1%D1%80%D0%B5-%D0%B2-%D0%BA%D0%BE%D0%BD%D1%82%D0%B5%D0%B9%D0%BD%D0%B5%D1%80-%D0%B7%D0%B0-%D1%82%D0%B5%D0%BA%D1%81%D1%82%D0%B8%D0%BB,-%D0%B2%D0%BC%D0%B5%D1%81%D1%82%D0%BE-%D0%BD%D0%B0-%D0%B1%D0%BE%D0%BA%D0%BB%D1%83%D0%BA%D0%B0", "text": "Разделното изхвърляне на отпадъци в България все още е тема, по която е нужна много работа. Първо, хората все още не са свикнали да го практикуват масово, и второ - има какво да се направи на държавно ниво за стимулиране на рециклирането. Такъв е случаят и със старите дрехи. Текстилните отпадъци в страната са над 100 000 тона годишно, а половината от тях могат да бъдат използвани повторно, казват експерти. Във Варна и София например, където има най-много контейнери за събиране на текстил за рециклиране, стари дрехи все още попадат в масовия боклук. И все пак с всяка изминала година все повече дрехи отиват в контейнерите за рециклиране. Съображенията на хората, които не изхвърлят старите си дрехи в предназначените за това места, са свързани най-често с неинформираност по темата. Някои от тях смятат, че захабените и скъсани дрехи, които не стават за повторно носене, трябва да отидат в масовите контейнери за боклук. Други не знаят къде са поставени тези, които са специално за текстил. Трети не желаят да ги хвърлят там, заради разпространени в мрежата опасения, че дрехите се разграбват или отиват в магазини за втора употреба. Една част от хората не изхвърлят износените си дрехи в предназначените за това места и заради изискването да са поставени в неголеми пликове и да са чисти. А живеещите в по-малките населени места пък нямат контейнери в близост. Правилното събиране и третиране на текстилните отпадъци обаче намалява вредното влияние на този вид отпадък върху компонентите на околната среда, включително и върху качеството на атмосферния въздух. У нас такива контейнери има от няколко години. И макар тази практика да идва в България няколко години след като е въведена в Западна Европа, страната ни от вносител се превръща в износител на ненужен текстил. Експерти отдават това отчасти на по-осъзнатото потребителско мислене.   Къде да оставим старите си дрехи     Най-мащабната инициатива за популяризиране на система за ефективно събиране и оползотворяване на дрехи и текстилни продукти от населението е тази на Българския червен кръст (БЧК), подкрепена от фирма \"Хюманита\" с опит в рециклирането. Първите контейнери за текстил от тази инициатива са поставени в Пловдив през 2016 г. Мрежата от контейнери постепенно се разширява и в София, а за период от няколко години е планирано броят им да достигне 1000, посочват организаторите. Според актуализирания през октомври 2019 г. такива има в София (61), Пловдив (19), Варна (134) и Перник (2). Най-често те са поставени пред големи супермаркети, общински пазари, молове, поликлиники и училища. Следващите градове, които ще влязат в кампанията, са Бургас и Стара Загора, а организаторите се надяват мрежата да обхване цялата страна. Текстилните изделия, които могат да бъдат оставени там, могат да включват дрехи, домашен текстил, чанти и други аксесоари, да са в годно за употреба състояние, тоест чисти, и да са прилежно опаковани в торбичка. Събраните продукти периодично се извозват до специализирана фабрика за сортиране, където при необходимост се преработват или се подготвят за повторно оползотворяване. Годните за употреба дрехи отиват в кризисния резерв за подпомагане от БЧК на пострадали при бедствия, аварии и кризи, както и за целево даряване на хора в нужда. Друга част от годните за ново използване текстилни изделия се изнасят за страни от Третия свят - в Африка, Централна Америка, Близкия Изток и др. Изделията, които не са годни за употреба по първоначалното им предназначение, се преработват и рециклират в България или фабрики в други държави, като от тях се създават продукти като почистващи кърпи, тапицерии за автомобилната промишленост, топлоизолации и много други продукти, произвеждани от рециклиран текстил, посочват от БЧК. За всеки килограм текстилни изделия фирмата дарява суми на Българския червен кръст, които средства под различни форми отново отиват за подпомагане на хора в нужда. Моделът има за цел да връща суровините обратно в икономиката, отваряйки възможност за удължаване на живота им, което води и до намаляване добива на нови природни ресурси. По думите на Екатерина Борисова от БЧК пред Bulgaria On Air през първата година на кампанията са дарени над 300 000 кг дрехи, през втората - почти двойно, а през 2018 - над 900 000 кг. Тоест тенденцията е за повишаване на даряването. Друга мащабна кампания за събиране на ненужен текстил се случва съвместно с общините и фирма \"Евротекс\", специализирана във внос, сортиране и търговия на едро с дрехи втора употреба. „Милиони тонове облекла се изхвърлят на сметищата в Европа всяка година, a някои видове дрехи имат нужда от повече от 50 години, за да се разградят. Токсични вещества се просмукват в почвата и подземните води и вредят на околната среда в продължение на години. Губят се ценни ресурси, които биха могли да се оползотворят, а вместо това остават на боклука. Отклоняването на този отпадък от сметищата има огромен положителен ефект върху околната среда\", отбелязват от фирмата.   Компанията сключва договори с общините, които определят подходящите места за поставяне на контейнерите. Такива вече са разположени в Стара Загора, Бургас, Поморие, Добрич, Шумен, Аксаково, Белослав и на над 20 места в София ( ). „През 2018 г. проведохме различни инициативи за събиране на стар текстил от домакинствата, в резултат на които бяха събрани и последващо третирани общо 24,5 тона текстилни отпадъци. Опитът ни показа, че гражданите имат нагласа да изхвърлят разделно и текстилните си отпадъци\", коментира зам.-кметът по екология в Столичната община Йоана Христова при представянето на контейнерите в София. Както при кампанията на БЧК, така и тук задължение на фирмата са контейнерите, брандирането и обслужването. Събраните количества се транспортират до фирмени площадки за дезинфекция, сортиране, третиране, премахване на копчета и ципове. Годните за втора употреба дрехи се търгуват на едро, а негодните се балират и предават за рециклиране в Индия и Гърция. Тези, които не стават за рециклиране, отиват за алтернативно гориво. Компанията не плаща на общините наем за площите, на които са разположени контейнерите. Ако социалните служби или кризисните центрове към общините се нуждаят от дрехи, фирмата им ги предоставя безплатно. Разликата с кампанията на БЧК е, че в тези контейнери могат да се оставят и стари обувки. През годините, съвместно със Столична община, са организирани и мобилни пунктове за събиране на дрехи, като специален микробус отива до адрес в София и взима на място приготвения стар текстил. В Костинброд също има контейнер за събиране на ненужни дрехи. Той е поставен от работеща в града фабрика на \"Texaid\", клон на швейцарска фирма, която се занимава със събиране, сортиране и рециклиране на дрехи и има фабрики в Германия, Швейцария, Австрия, Унгария, Мароко. Компанията обмисля възможността да постави контейнери и в София. Към инициативата на БЧК наскоро се включи и известна верига магазини. Друга верига пък има собствена глобална инициатива за събиране на стари дрехи и ненужен текстил, като в замяна предлагат отстъпки в магазините си. А през миналата година във вериги магазини за втора употреба бе започната кампания \"Дрехите не са боклук\", също на принципа за отстъпки в магазините срещу дарени дрехи, а част от събраните средства от продажби отиват за благотворителност. Онлайн магазини също предлагат възможност да не изхвърлите старите си дрехи, а да ги размените или да пазарувате с отстъпка. Възможностите за изхвърляне на ненужния текстил видимо не са малко. Ако дрехата, пердето или покривката така или иначе е ненужна за вас, по-добре я оставете в съответните контейнери, вместо в масовия боклук. „За мен това така или иначе са ненужни дрехи - мои и на децата. Вместо да задръствам боклука и да не се разградят с години, по-добре да ги оставя в контейнерите за текстил. Освен това има такъв контейнер в близост до дома ми. Дали от тези дрехи някой ще спечели или ще бъдат разграбени, не ме интересува - в крайна сметка това за мен е боклук, от който искам да се отърва. Освен това от толкова време изхвърлям в контейнера, а нито един път не съм видяла дрехите да се разграбват от недоброжелатели\", казва Милена Петрова от София, която редовно изхвърля дрехите си на съответните места. И призовава всички да го правят: „Това е най-малкото добро, което можете да сторите със старите си дрехи. И освен това е в помощ на изнемогващата от замърсяване природа\".", "date": "2020.01.30", "title": "Старите дрехи - по-добре в контейнер за текстил, вместо на боклука"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/405992-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D0%B5-%D1%80%D0%B5%D0%BA%D1%82%D0%BE%D1%80%D0%B8-%D0%B8-%D0%B4%D0%B5%D0%BA%D0%B0%D0%BD%D0%B8-%D0%B4%D0%B0-%D1%81%D0%B0-%D1%81%D0%B0%D0%BC%D0%BE-%D1%85%D0%BE%D1%80%D0%B0-%D0%B4%D0%BE-65-%D0%B3%D0%BE%D0%B4%D0%B8%D0%BD%D0%B8", "text": "Поправки в Закона за висшето образование (ЗВО), предложени от ГЕРБ, предвиждат ректори и декани да могат да бъдат само хора до 65-годишна възраст. Предложението беше дадено между първо и второ четене от депутата Джема Грозданова, допълва още в-к \"Сега\". Промените в ЗВО влизат за обсъждане след почти една година забавяне, казват от изданието, и най-накрая влизат за второ четене в комисията по образованието. Грозданова и група депутати предлагат на ръководните длъжности в българските университети да не могат да бъдат избирани лица, \"които към датата на избора имат навършени 65 години\". Отделно тя и колегите й искат мандатът на лицата, избрани на ръководни университетски длъжности, да бъде прекратяван предсрочно при навършване на 65 години. В този случай органът, който е избрал лицето, в случая Общото събрание, следва да проведе частичен избор в срок от два месеца. Поправката най-вероятно ще срещне съпротива сред университетското съсловие, тъй като за мнозина тя е ограничаваща и дискриминационна. Съпротива среща и предложение, което би имало за цел да се справи с така наречените \"летящи професори\", а именно един преподавател да участва в акредитацията само на едно висше учебно заведение. Мащабните промени в Закона за висшето образование предвиждат и мораториум върху разкриването на нови висши училища - държавни и частни. В този мораториум се налага забрана и за откриването на нови основни звена като факултети, институти и колежи, но тя ще важи само за държавните учебни заведения.", "date": "2020.01.30", "title": "Предложение: Ректори и декани да са само хора до 65 години"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/405993-%D0%B5%D0%BA%D1%81%D0%BF%D0%B5%D1%80%D1%82%D0%B8-%D0%BE%D1%82-unicredit-%D1%81-%D0%B3%D1%80%D1%8A%D0%BC%D0%BA%D0%B0-%D0%BD%D0%BE%D0%B2%D0%B8%D0%BD%D0%B0-%D0%B7%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "През 2020 г. България ще постигне икономически ръст от 3% на фона на изпълнена с предизвикателства година за световната икономика. Страната ще е сред най-добре представящите се от развиващите се пазари. Тази прогноза направиха в изложението си главният икономист на УниКредит за ЦИЕ Дан Букша и главният икономист на УниКредит Булбанк Кристофор Павлов, съобщава money.bg Двамата експерти участваха в бизнес среща, организирана съвместно от Германо-българската индустриално-търговска камара (ГБИК) и УниКредит Булбанк, посветена на макроикономическата прогноза за годината. Събитието беше открито от главния изпълнителен директор на УниКредит Булбанк Теодора Петкова и Тим Курт, изпълнителен директор на Аурубис и президент на ГБИК. \"Оценяваме вероятността за рецесия в САЩ като висока и прогнозата ни е, че Федералният резерв ще намали лихвите със 100 базисни пункта тази година. Икономическите индикатори като например нивата на безработица ще отчетат това забавяне на икономиката след около 6 месеца\", обясни Дан Букша. Той представи прогнозите на УниКредит и за Еврозоната, като според него нивата на ръст на БВП ще бъдат близки до глобалните и няма да надхвърлят 1% през тази и следващата година. \"Ако очаквате увеличението на публичните разходи в Германия да е отговорът как да се постигне икономически ръст в Еврозоната, твърде вероятно е това да не се случи. Има малка надежда за осезаем фискален стимул\", обясни Букша. На фона на външните шокове, Централна и Източна Европа също ще отчете по-нисък ръст през тази година и постепенно възстановяване през 2021. Основното предизвикателство за региона ще е изчерпването на оставащите резерви от свободна работната ръка. На старта на цикличното забавяне на икономиките в ЦИЕ българската икономика ще нараства с най-добри темпове като принос за това ще имат вътрешното потребление, публичните разходи и инвестициите. Забавяне на приноса към растежа спрямо миналата година ще се наблюдава при износа. \"Възможността на икономиката за създаване на нови работни места намалява, след като икономиката вече достигна пълна заетост през 2018 г. , а населението в работоспособна възраст намалява с едни от най-високите темпове в ЦИЕ\", посочи Кристофор Павлов. Според него секторите, които ще допринесат за ръста на БВП на страна са строителство, услуги и производството, ориентирано към вътрешния пазар. От друга страна, забавяне на темповете на растеж може да се очаква при някои от експортно ориентираните сектори, както и спад на произведената продукция в земеделието, което пострада от сушата през последните месеци. Ръстът на икономиката ще бъде подпомогнат и от бързият ръст на доходите под формата на 10% увеличение на заплатите в публичния сектор, което в контекста на нарастващия дефицит на работна сила, в една значителна степен ще се пренесе и в частния сектор на икономиката. Като основно предизвикателство, дискутирано по време на срещата, беше да се предприемат допълнителни мерки за увеличаване на производителността, за да може в контекста на бързо нарастващите разходи на труд да не се стигне до загуба на конкурентоспособност. Роля в този процес ще имат както бизнеса така и правителството. Бизнесът ще трябва да увеличи темповете, с които създава нови продукти, скоростта, с която автоматизира процеси, въвежда нови технологии, както и нови модели за организация на производствените процеси, за да може да остане конкурентоспособен в условията на по-бързо нарастващи разходи за труд. Това също предполага бизнесът да се ангажира и с повече инвестиции в образование на работниците си. Ролята на правителството е не по-малко важна. Правителството трябва да започне да инвестира повече, не само в пътища, водопроводни мрежи, мрежи за пренос на енергия и друга базисна инфраструктура, но и в здравеопазване и образование, които ще позволят на работната сила да придобие уменията и качествата, които са и необходими, за да бъде още по-конкурентоспособна в глобалния пазар на труда. Надеждата е, че с течение на времето публичната администрация ще трупа все повече опит, което ще и позволи да решава все по-комплексни и предизвикателни задачи в бъдеще. \"За стане всичко това възможно както бизнесът така и правителството трябва да инвестират повече\", смятат експертите на УниКредит. Ръстът в цените на имотите от последните години все още не е довел до балон на този пазар. \"Ако има прегряване, то е силно локализирано с определени квартали в столицата и още няколко от най-големите градове на страната\", става ясно от анализа на експертите на УниКредит. По време на бизнес среща презентаторите и гостите обсъдиха и пътя на страната за приемане на еврото. \"България е сред малкото страни в ЦИЕ, които могат да си позволят за харчат повече. Но инвестициите не трябва да се ограничават само в увеличаване на заплатите в публичния сектор, а да са насочени в изграждане на пътища, инфраструктура, както и в по-качествено и достъпно образование. Това е важно условие, за да може приемането на еврото да продължи да бъде история на успеха\", обобщи Дан Букша.", "date": "2020.01.30", "title": "Експерти от UniCredit с гръмка новина за икономиката на България"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405994-%D1%81%D0%BA%D1%80%D0%BE%D0%BC%D0%BD%D0%B0,-%D0%BD%D0%BE-%D0%BF%D1%80%D0%B5%D0%BB%D0%B5%D1%81%D1%82%D0%BD%D0%B0", "text": "Трябва да признаете, че е изключително трудно (и почти невъзможно) да създадете нещо ново в модна къща с повече от 100 години история, начело на която застана първо самата Коко Шанел, а след това гениалният Карл Лагерфелд, който внезапно почина миналата година на 84-годишна възраст.    Припомняме, че   . Нова модна колекция на Chanel Couture пролет-лято 2020 бе дело на Виржини Виар. За щастие дизайнерката не се опита да надскочи легендарните си предшественици и смело следва стъпките на Кайзер Карл, като внимателно запази традициите и ДНК-то на модната марка.     Колекцията бе посветена на детството Коко Шанел. Специално за шоуто атмосферата на двора на цистерцианското абатство в Обазин бе превърната в подобие на парижкия Grand Palais, където се провеждаха първите ревюта на световноизвестната модна марка. Играта на черно-бялото се превърна в ключов мотив в новата колекция на Виржини Виар. Комплекти от туид с поли точно над коляното, снежно бели якички с комбинирани със строги ризи и жилетки, дълги ръкави, които придадоха на всички заедно с твърдост и сдържаност, както и рокли с права кройка и комбинации от тюл, които се появиха едва в края на шоуто създаваха алюзия към униформите на уческите униформи от едно време.  На пръв поглед може да изглежда, че колекцията изглежда твърде сдържана за кутюр обаче това пресъздавае умението на самата дизайнерка към отминалите дни. Деликатното излъчване на висшата мода беше забележимо само при по-внимателно разглеждане на всяка една от дрехите, представени на ревюто. Уверете се сами колко скромна, но прелестна бе колекцията пролет-лято на Chanel Couture, която се проведе без легендарния Лагерфелд.          ", "date": "2020.01.30", "title": "Скромна, но прелестна"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405995-%D0%BA%D1%80%D0%B8%D1%81%D1%82%D0%B8%D0%B0%D0%BD%D0%BE-%D0%BF%D0%B0%D0%BA-%D0%B3%D0%BE-%D0%BD%D0%B0%D0%BF%D1%80%D0%B0%D0%B2%D0%B8", "text": "Кристиано Роналдо отново припомни на феновете си прословутия боен вик \"Дааа!\" (от исп. siii), който използваше навремето. \r\n Португалецът пусна кадри как играе на дженга със сина си Кристиано - младши и любимата си Джорджина. Както навсякъде другаде, Роналдо изглеждаше амбициран да победи и следеше зорко за грешки на съперниците. \r\n Когато половинката му направи такава и дървената кула падна заради неин ход, Роналдо извика победоносно, а видеото стана хит в социалните мрежи. \r\n      ", "date": "2020.01.30", "title": "Кристиано пак го направи"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405996-%D1%81%D1%82%D0%BE%D0%B8%D1%87%D0%BA%D0%BE%D0%B2-%D0%BF%D0%B0%D0%BA-%D1%81%D0%B5-%D0%B7%D0%B0%D0%B1%D0%B0%D0%B2%D0%BB%D1%8F%D0%B2%D0%B0", "text": "Коя двойка е най-добра и защо? С този въпрос и няколко фотоса с различни знаменитости изненада феновете си футболната легенда Христо Стоичков. Камата пусна свои фотоси с Йохан Кройф, Даниеле Масаро, Франческо Тоти, бразилеца Роналдо, Роналд Куман, Рафаел Надал, Карлос Валдерама, Лионел Меси, Ромарио и със... самия себе си. Припомняме, че преди два дни Стоичков се присъедини към милиони по света, които изпратиха баскетболната легенда Коби Брайънт с тъжен пост в социалните мрежи.", "date": "2020.01.30", "title": "Стоичков пак се забавлява!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405997-%D1%80%D0%B0%D0%B7%D0%BA%D0%B0%D0%B7%D0%B0%D1%85%D0%B0-%D0%B8%D0%B3%D1%80%D0%B0%D1%82%D0%B0-%D0%BD%D0%B0-%D0%B2%D0%B8%D0%BA%D1%82%D0%BE%D1%80%D0%B8%D1%8F-%D0%B1%D0%B5%D0%BA%D1%8A%D0%BC", "text": " ", "date": "2020.01.30", "title": "Разказаха играта на Виктория Бекъм"}
{"url": "http://www.classa.bg/%D1%81%D0%B2%D1%8F%D1%82/item/405978-%D0%B3%D1%83%D0%B4%D0%B1%D0%B0%D0%B9-%D0%BD%D0%B0-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%82%D0%B5-%D0%B5%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82%D0%B8,-%D0%BF%D1%80%D0%BE%D1%81%D0%BB%D0%B0%D0%B2%D0%B8%D0%BB%D0%B8-%D1%81%D0%B5-%D1%81-%D0%B0%D0%BB%D1%87%D0%BD%D0%BE%D1%81%D1%82,-%D0%BA%D0%BE%D1%80%D1%83%D0%BF%D1%86%D0%B8%D1%8F-%D0%B8-%D0%BA%D0%B0%D0%B2%D0%B3%D0%B8", "text": "Британските евродепутати се отправят обратно от Брюксел в Лондон за последен път в петък, като те оставят след себе си не само раздробен Европейски съюз, който се измъчва за Brexit, но и наследство от лошо поведение и корупция. Отличителният герой за лошо поведение беше алчната Ашли Моте, която през 2015 г. беше осъдена на пет години по обвинения, свързани с измама, след като ограби парламента с близо 500 000 паунда (650 600 долара). При друг инцидент, нейният колега, евродепутатът Том Уайз, беше осъден на две години затвор през 2009 г., признат за виновен в измама след пълненето с пари в секретна сметка, използвана за закупуване на пратки с хубаво вино и други лични вещи за сметка на данъкоплатците. Междувременно евродепутатът - транссексуална лесбийка Ники Синклер, поразителна фигура в Брюксел, висок над два метра, победи обвиненията за пране на пари и неправомерно поведение на държавни длъжности след полицейско разследване, което продължи близо четири години до 2016 г. Но финансовото нарушение не е единственото нещо, с което евродепутатите от Обединеното кралство ще се запомнят. Ирландската кръчма до стъпалата на парламента се превърна в забранена зона за политици от други нации, след като британската делегация я завзе. Техните спорове и крясъци завинаги изгониха клиентелата, търсеща спокойно място за пиене. В крайна сметка кръчмата затвори и вече е деликатесен магазин за здравословна храна. В друг ресторант, един британски евродепутат изведе служителите си на вечеря в ресторант, само за да раздаде ритници, когато на един от групата му погрешка беше сервирано пиле, вместо вегетарианска храна. Раздадоха се и юмруци, пристигнаха няколко полицейски автомобила, за да потушат мелето. Тогава политикът изигра своя коз - карта за имунитет, предоставена на всички евродепутати, ако се окажат на грешната страна на закона в Брюксел. Други членове на пеарламента станаха известни, с твърдения за извършено от тях насилие и сексуален тормоз, злоупотреба с наркотици и дори опит за самоубийство, през работно време. Отново тези въпроси се решаваха тихо и бързо, за да се гарантира да няма медийно отразяване. Шествието на британците из залите на европейската институция изглежда като \"Кой кой е в британската политика\", от бившия лидер на Либералните демократи и вице-премиер Ник Клегг, до бившия шеф на лейбъристите Нийл Кинок, заедно със съпругата му Гладис и дори синът им, Стивън. Именно неизвестният дотогава Стивън Улф, който сега се занимава с бизнеса си на художник и декоратор, предостави най-запомнящото се изображение от 45 години британско членство в ЕС. Именно Улф се просна в безсъзнание на пътека вътре в Парламента, в класическа поза на мъртвец, който все още държи куфарчето си, след предполагаем спор с колегата си евродепутат Майк Хукем, по време на среща на делегация на Обединеното кралство. Не стана ясно какво всъщност се е случило и вътрешното разследване не успя да разгадае бъркотията. Нито един от двамата не бе преизбран за втори мандат. Няма съмнение, че лошата дисциплина, масивното им его и непукизъм със сигурност привлякоха вниманието към Европейския парламент. Може би не вниманието, което бе търсено, но вече ЕП със сигурност ще бъде далеч по-скучно място без британците и техните публични прояви. Така в петък от 9 часа сутринта най-голямата група от евродепутати от Обединеното кралство ще излезе през главните врати на парламента, размахвайки голямо национално знаме. Те никога няма да се върнат в коридорите на Европейския парламент и така да бъде!", "date": "2020.01.30", "title": "Гудбай на британските евродепутати, прославили се с алчност, корупция и кавги"}
{"url": "http://www.classa.bg/%D1%81%D0%B2%D1%8F%D1%82/item/405979-%D0%B1%D1%80%D0%B8%D1%82%D0%B0%D0%BD%D1%86%D0%B8%D1%82%D0%B5-%D1%81%D0%B5-%D0%B3%D0%BE%D1%82%D0%B2%D1%8F%D1%82-%D0%B4%D0%B0-%D0%BE%D1%81%D0%B2%D0%BE%D0%B1%D0%BE%D0%B4%D1%8F%D1%82-%D0%BC%D0%B5%D1%81%D1%82%D0%B0%D1%82%D0%B0-%D0%B2-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82", "text": "Остават само няколко дни до Брекзит и 73-ма британски депутати в Брюксел вече са принудени да опаковат нещата си, да освободят офисите и да се подготвят за живот извън Европейския съюз. След заминаването им всички освободени места ще бъдат преразпределени между представителите на другите страни от ЕС, съобщава Euronews. \r\n Джудит Бънтинг не иска да си тръгва. Тя зае мястото си като депутат в Европейския парламент миналия юли - и сега трябва да го напусне. \r\n ДЖУДИТ БАНТИНГ, евродепутат от Великобритания: \r\n Работата на кабинета на евродепутата ще продължи до последния ден. Джудит Бънтинг влиза в комисията по промишлеността, изследванията и енергетиката. Тя също е била част от делегация по отношенията с Корейския полуостров и Индия. Последното място, където тя успя да бъде отбелязана, беше комисията по култура. Депутатът се занимаваше с въпросите на финансирането. \r\n           ДЖЮДИТ БАНТИНГ:  \r\n Джудит Бънтинг беше увлечена от работата си - но сега тя трябва да я прехвърли на някой друг. Жената планира да се върне във Великобритания, за да възобнови кариерата си в медийната индустрия. Миналата година тя, като част от либералните демократи, проведе кампания срещу Брекзит. И сега смята, че Обединеното кралство трябва да има период извън ЕС. \r\n ДЖУДИТ БАНТИНГ:  \r\n 73-те места, които британските депутати заемат в Европейския парламент, ще бъдат разпределени между страните, останали в ЕС. \r\n   \r\n \r\n", "date": "2020.01.30", "title": "Британците се готвят да освободят местата в Европейския парламент"}
{"url": "http://www.classa.bg/%D1%81%D0%B2%D1%8F%D1%82/item/405980-%D0%B5%D0%B2%D1%80%D0%BE%D0%BF%D0%B0-%E2%80%93-%D0%BD%D0%B0-%D0%B5%D0%B4%D0%BD%D0%B0-%D1%80%D1%8A%D0%BA%D0%B0-%D0%BE%D1%82-%D0%BF%D0%BB%D0%B0%D0%BD%D0%B0-%D0%BD%D0%B0-%D1%82%D1%80%D1%8A%D0%BC%D0%BF,-%D1%81%D1%8A%D1%8E%D0%B7%D0%BD%D0%B8%D1%86%D0%B8%D1%82%D0%B5-%D0%B3%D0%BE-%D0%BF%D1%80%D0%B8%D0%B2%D0%B5%D1%82%D1%81%D1%82%D0%B2%D0%B0%D1%82,-%D0%B1%D0%B5%D0%B7-%D1%82%D1%83%D1%80%D1%86%D0%B8%D1%8F-%D0%B8-%D0%B9%D0%BE%D1%80%D0%B4%D0%B0%D0%BD%D0%B8%D1%8F", "text": "Реакциите на мирния план за Израел и Палестина на американския президент Доналд Тръмп вървят най-вече по линията на съществуващите съюзи, като близките американски съюзници подкрепиха плана, а съперниците го денонсираха - освен някои изненади. Европа хеджира залозите си за подкрепа на плана, като преценява значението на спазването на международното право срещу необходимостта да изглежда лоялна към Вашингтон. Германия „приветства всичко, което има за цел да даде нова инерция в застоялия мирен процес, но внимателно ще проучи предложението и ще обсъди възникналите въпроси с другите членове на ЕС.\" Външният министър Хелко Мас се позова на изискването всяко „жизнеспособно решение за две държави да отчита не само законните стремежи и на палестинците и на израелците, но и всички съответни резолюции на ООН и договорени в международен план параметри\". ЕС озвучи твърдението на Германия почти дословно, поставяйки международното право над плана на Тръмп, но обеща да го разгледа. Обединеното кралство призова както Израел, така и Палестина да „обърнат внимание на тези планове и да проучат дали те могат да се окажат първа стъпка по пътя към преговорите, които да отключат потенциала на целия регион и да предоставят на двете страни възможност за по-светло бъдеще. \" Египет отекна с надеждата. „Призоваваме двете заинтересовани страни да проучат внимателно американската визия, да открият нейните измерения и отворени канали за диалог за възобновяване на преговорите под егидата на САЩ\", се казва в изявление на египетското външно министерство, изразявайки подкрепата си за плана. ОАЕ изрази надежда, че „палестинците и израелците могат да постигнат траен мир и истинско съвместно съществуване с подкрепата на международната общност\", заяви посолството й в САЩ, като похвали усилията на САЩ. Саудитска Арабия се присъедини към хора на одобрението, насърчавайки началото на преки мирни преговори между Палестина и Израел под американски надзор. „Саудитска Арабия потвърждава своята подкрепа за всички усилия за постигане на справедливо и всеобхватно решение на палестинския въпрос\", се казва в съобщение на саудитското външно министерство. Не всички обаче бяха доволни. Турция обяви плана за „мъртвороден\", като заяви „Йерусалим е нашата червена линия. Ние няма да допуснем стъпки за легитимиране на окупацията и потисничеството на Израел.\" Турското външно министерство нарече плана \"опит за убийство на дву-държавното решение и план, целящ анексиране на палестинска територия \". Иран възприе плана като „държавната измяна на века\", обявявайки, че „подобни порочни планове са обречени на провал\" и призовава за „референдум сред всички основни жители на палестинската земя\" като единствено мирно решение на израелско-палестинската криза. Говорителят на външното министерство Абас Мусави призова \"всички свободни нации и правителства в региона и по целия свят да се противопоставят на администрацията на Тръмп. Иран е готов да се обедини с всички мюсюлмански нации, за да защити Палестина и мюсюлманската общност, въпреки всякакви малки различия между тях.\" Йордания отхвърли плана на Тръмп като вътрешно порочен, обявявайки, че палестинска държава с граници от преди 1967 г. и Източен Йерусалим като нейна столица е „единственият път към мира\" и предупреди Израел да не се опитва да „налага нови факти, като анексиране на земи, разширяване на населените места в окупираните палестински територии и нарушаване на светилищата в Йерусалим\". Стотици вече излязоха на улиците да протестират в Йордания, Газа и Западния бряг, според местните медии. Съобщава се, че към демонстрантите в Аман се присъединяват ислямистки депутати. Тръмп разкри дългоочаквания „план за мир\" между Израел и Палестина във вторник. Сделката на 180 страници официализира селищата на Западния бряг на Израел и окупацията на Западния бряг - незаконни съгласно международното право - в замяна на четиригодишно замразяване на по-нататъшното изграждане на селища и пакет от 50 милиарда долара помощ за Палестина. Йерусалим остава под израелски контрол, докато Палестина получава столица в покрайнините на Източен Йерусалим, а повечето палестински ресурси остават под израелски контрол. Тел Авив прие предложението; Рамала, очаквано, не.", "date": "2020.01.30", "title": "Европа – на една ръка от плана на Тръмп, съюзниците го приветстват, без Турция и Йордания"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/405982-%D0%BE%D1%87%D0%B0%D0%BA%D0%B2%D0%B0%D0%BD%D0%BE-%D0%BC%D0%B0%D1%80%D0%B5%D1%88%D0%BA%D0%B8-%D0%B8-%D1%81%D0%B8%D0%B4%D0%B5%D1%80%D0%BE%D0%B2-%D1%81%D0%BF%D0%B0%D1%81%D0%B8%D1%85%D0%B0-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2", "text": "Четвъртият вот на недоверие към третото правителство на Бойко Борисов беше неуспешен. ГЕРБ, „Обединени патриоти“, „Атака“ и „Воля“ закрепиха управлението       Третото правителство на Бойко Борисов оцеля и при четвъртия вот на недоверие, внесен от БСП за провал в екологичната политика. Едва 102-ма народни представители – само от БСП и ДПС – гласуваха „за“ свалянето на правителството. Както и досега, „Обединени патриоти“, в това число и „Атака“, както и „Воля“ на Веселин Марешки, подкрепиха правителството. Всички осем независими народни представители, в това число шестимата от „Атака“, гласуваха категорично „против“ вота на недоверие и останаха твърдо зад Бойко Борисов и неговото трето правителство, от което така или иначе са част със свои министри, зам.-министри, областни управители и други. Макар и чрез парламентарна хватка и гласуване „въздържал се“, воля Бойко Борисов да остане на власт показаха и хората на Веселин Марешки. Вотът на недоверие изисква 121 народни представители да гласуват „за“, а гласовете „против“ и „въздържал се“ по същество не се различават, тъй като и при двата случая спасяват кабинета. Нито един народен отделен представител, част от „Обединени патриоти“, „Атака“ или „Воля“ не показа различно мнение и не подкрепи искането на опозицията за сваляне на кабинета. До този момент тройната коалиция, която твърдо стои зад правителството във важните гласувания, независимо от вътрешните си противоречия – ГЕРБ, „Обединени патриоти“ и ВОЛЯ – успя да спаси този кабинет при три вота: за провал в здравеопазването, сигурността и корупцията. 104 от 121 необходими гласа на народни представители за сваляне на кабинета беше най-доброто, което засега опозицията успя да постигне.       „Водната криза в Перник, а вече и в други градове и села, нерегламентираните тонове боклук, внесени в България, както и опасните стойности на замърсения въздух, са пряка последица от безхаберието, некомпетентността  и корупцията в правителството „Борисов 3“. Кризата не е природно бедствие, тя е управленско бедствие”, каза по време на дебатите по вота на недоверие през миналата седмица лидерът на БСП Корнелия Нинова. ”Има нормативен и институционален хаос, създаден от правителството по темата за управлението на околната среда и водите. Това е предпоставка за безотговорност и най-доброто доказателство за това е случващото се в Перник, където видяхме как се прехвърля отговорността”, добави Нинова. „Трето доказателство за провала на това управление са фактите. Официално 350 хиляди души в цялата страна са на режим на вода, но с периодичните спирания на водата в други градове и села, 500 хиляди са на режим на вода. В България сме на челни места по мръсен въздух и сме осъдени от Европейския съд по тази тема. Очакват се санкции, които ще плащате вие всички, уважаеми български граждани. Световната здравна организация в свой доклад пише за България, че 15 хил. души умират преждевременно от замърсения въздух”, аргументира се още тя. „Цялото управление на ГЕРБ е криза, която сами създавате поради безхаберие, некомпетентност и корупция. Рисковете не са в природата и водопреносната мрежа. Правителството на Борисов вече е риск за България. Досега беше вредно, но вече е потенциално опасно. Всяка промяна към по-добро минава първо през неговата оставка“, обобщи лидерът на БСП. „Липсата на вода в 21 век е достатъчно скандално и би трябвало да има оставка на правителството на следващия ден, след като това се случи.  Още по-изумителни обаче са обясненията на тази криза – след като ни обясниха, че хората нямат вода, дишат замърсен въздух и не знаят откъде са дошли боклуците пред вратата им заради сценарий на някакви тайни сили, които искат да бутнат правителството, то днес ни обясняват, че кризата вече е решена, защото е намерено ад хок решение по определения проблем на Перник“, добави от своя страна депутатът от БСП Крум Зарков по време на дебатите. Зарков нарече циничен аргументът на управляващите, че правителството не трябва да си отива сега, защото това не е добър вариант в момент на криза. „Ами вашето правителство, уважаеми дами и господа, ни вкарва от криза в криза. Точно защото има криза, вашето правителство трябва да си отиде и да дойде такова, което не допуска такива кризи“, каза Зарков. „Радвахте се, че отхвърлихте първия вот на недоверие за корупцията. А радвате ли се на констатацията на Transparency International от вчера, че България е най-корумпираната държава в ЕС? Вот на недоверие за здравеопазването – не мина, радвате се. А радвате ли се на начина, по който се източва Здравната каса за едно и също лекарство. Вот на недоверие за обществената сигурност – и той не мина, радвате ли се на новините всяка вечер, на предложенията, които правите в Наказателния кодекс, изправени пред собствената си безпомощност да осигурите елементарната сигурност на българските граждани?“, попита още Зарков. „Вот на недоверие за околната среда и водите – стягате се и той да не мине, може да мине, може и да не мине. Сигурно е обаче, че вие сте абсолютно неспособни да разберете кризата, в която сте поставили българското общество, още повече – да я решите. Толкова сте се вкопчили в това да запазите властта, че вече не знаете защо я пазите“, заключи Зарков. Председателят на ДПС Мустафа Карадайъ заяви, че в партията му са убедени във вредата, която управляващото мнозинство нанася на демокрацията и живота и здравето на всички български граждани. „Провалът на правителството на ГЕРБ в областта на околната среда и водите, а и в цялостната политика, е факт. Това е закономерният резултат от 10-годишно некадърно управление“, коментира Карадайъ.   Според депутата от ГЕРБ Георги Марков БСП искали пир по време на чума, но управляващите нямало да позволят това. „Служебно правителство, това предлагате. Това е върхът на национална безотговорност. Да чака Перник служебни министри да си сменят секретарките, след това пиарките, да си намерят кабинетите, да си сложат портретите, да се запознаят защо е кризата, а след това да я решават. Това е пир по време на чума и ние няма да го допуснем. Искате да оставите България без парламент. Да няма, ако се наложи кой да промени бюджета. Да няма кой да пипне закона за водите. Искате президента да решава водната криза, който горкия, затова не е виновен“, коментира още Марков. При разискването на вота „Воля“ не участва и обяви, че „ще си помисли“ как да гласува, но даде сигнали, че няма да подкрепи опозицията и за пореден път ще бъде заедно с управляващите. Същото направиха и от „Атака“, които се съсредоточиха не върху кризата с водата и боклуците, а върху предишни прегрешения на БСП и ДПС.  ", "date": "2020.01.30", "title": "Очаквано: Марешки и Сидеров спасиха Бойко Борисов"}
{"url": "http://www.classa.bg/%D1%81%D0%B2%D1%8F%D1%82/item/405981-%E2%80%9E%D0%BD%D0%B8%D0%BA%D0%BE%D0%B9-%D0%BD%D0%B8%D0%BA%D0%BE%D0%B3%D0%B0-%D0%BD%D0%B5-%D0%BF%D0%BE%D0%BB%D1%83%D1%87%D0%B0%D0%B2%D0%B0-%D1%82%D0%BE%D1%87%D0%BA%D0%B8,-%D0%B0%D0%BA%D0%BE-%D0%BA%D0%B0%D0%B6%D0%B5-%D0%BD%D0%B5%D1%89%D0%BE-%D0%B4%D0%BE%D0%B1%D1%80%D0%BE-%D0%B7%D0%B0-%D1%80%D1%83%D1%81%D0%B8%D1%8F-%E2%80%9C", "text": "„Тежката категория в Конгреса на САЩ, като Адам Шиф, дълбоко разбират Русия, но продължават да викат срещу Москва, защото това стана политически изгодно за Вашингтон\", заяви Стивън Коен, професор по руски изследвания в Нюйоркския и в Принстънския университети. „Да бъдеш силно критичен към Русия, е добра политика в Съединените щати\", каза Коен в интервю, публикувано онлайн от Grayzone. „Никой никога не получава точки, за да каже нещо добро за Русия - и рядко за това, че се застъпва за какъвто и да е вид партньорство с Русия\". Коен каза, че „политически е изгодно много хора да разбиват Русия, а дори и някои от „прогресивните\" кандидати за Демократическа партия в президентската надпревара през 2020 г. използват реторика, която е враждебна на Москва\". „Стана част от американския начин на живот да обвиняваме Русия, когато нещата се объркат. Разбира се, понякога Русия е виновна, но не през цялото време. И все пак това стана част от нашия дискурс.\" Водещият ръководител на импийчмънта на американската Демократическа партия, конгресмен Адам Шиф използва многократно Русия по време на процеса в Сената. Той обвини Москва, че се опитва да подкопае вярата в демокрацията и държавните институции по целия свят. Демократите искат да отстранят президента Доналд Тръмп, защото смятат, че той за кратко време спрял военната помощ за Украйна, докато се опитвал да окаже натиск върху Киев да разследва сделките на неговия главен съперник през 2020 г., бившия вицепрезидент Джо Байдън и неговия син Хънтър. „Изпращането на оръжия в Украйна служи на постоянния интерес на Америка да възпрепятства руския експансионизъм\", аргументира се Шиф. Коен обаче заяви, че доставянето на оръжие на Киев, на практика би довело САЩ да обърнат гръб на усилията на украинския лидер Владимир Зеленски да разреши конфликта с Русия чрез мирни средства, той смята, че Вашингтон трябва да се съсредоточи върху насърчаването на съседите да преговарят. \"Ако Зеленски имаше пълна подкрепа от американците в неговите преговори за мир с Путин - това би му помогнало много.\" Коен заяви, че конгресменът неправилно разбира това, което всъщност руският президент „Владимир Путин вижда като своя собствена историческа мисия\", и тя е почти обратното на това, което Шиф му приписва. Според изследователя основната амбиция на Путин е „да възстанови Русия от бедствието, в което тя попадна през 90-те години\" след разпадането на Съветския съюз. Последното нещо, което Путин иска е нестабилност. Той се опитва да изгради икономика у дома и икономически отношения със страни в чужбина, защото вижда това като начин за модернизиране на Русия. Коен заяви, че в момента Москва е съсредоточена върху връзките с Китай, но Путин би искал да има добри търговски отношения и с Европа, и със САЩ. „Идеята, че той иска да насърчава раздора в самите страни, с които иска модернизиране на търговските отношения, е просто невежество от страна на Адам Шиф. Тъй като Шиф много говори за Русия, ние чуваме гласа на невежеството, което доминира в голям сегмент на политиците във Вашингтон. \"", "date": "2020.01.30", "title": "„Никой никога не получава точки, ако каже нещо добро за Русия “"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405983-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D0%BB%D0%B5%D0%BD-%D0%B5-%D0%BD%D0%B5%D0%B4%D0%BE%D1%81%D1%82%D0%B8%D0%B3%D1%8A%D1%82-%D0%BD%D0%B0-%D0%BC%D1%8A%D0%B6%D0%B5-%D0%B2-%D1%82%D0%BE%D0%B7%D0%B8-%D1%80%D0%B0%D0%B9%D0%BE%D0%BD-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Дисбалансът в съотношението между мъжете и жените може да се окаже доста сериозен проблем. Просто физически мъжете не са достатъчни за всички жени. Но има 5 места в света, където този „мъжки недостиг“ се усеща особено остро.   5. Киев (Украйна)     Столицата на съседната на Русия страна отдавна е получила неофициалния статут на най-женския град в света. Там определено няма начин да се преодолее този дисбаланс между броя на жените и мъжете. За ергените Киев е рай. Все пак 54% от населението на града са жени. А на възраст от 16-65 години този процент е още по-висок - 56%.     Не е трудно да се обясни такъв дисбаланс. Според статистиката и сега броят на родените момиченца продължава да води пред този на момченцата   4. Циганска общност на Калайджите (България)     В Източна Европа има такова място под небето за самотните мъже като циганската общност на Калайджите в България. Сред тях на 1000 жени се падат 788 мъже (данни за 2018 г.). Тази ортодоксална общност е известна и с факта, че можете спокойно да си купите булка за пари на „панаира на булката”, който се провежда 4 пъти годишно. Явно няма достатъчно мъже. И все пак не стигайте до крайности.   3. Северни Мариански острови в Тихия океан     Прекрасно и място на световната карта, където  дисбалансът е още по-сериозен. На 1000 жени се падат 722 мъже. А на 16-65-годишна възраст все още е по-интересно: за 1000 жени има само 656 мъже. Основата на цялата икономика на Северните Мариански острови е чуждестранният туризъм. За една година над 500 000 души посещават островите с общо коренно население от 90 000 души. Момичетата там са от различни националности: има и азиатци, и европейци, но повечето са представители на коренното население на Океания.   2. Туареги (пустините от Северна и Централна Африка)     Туарегите са легендарен номадски народ. Те живеят в най-трудните условия на пустините на Африка. Туарегите са свободен народ. За разлика от някои африкански държави, там жените са свободни да избират мъж за себе си. Продължителността на живота на туарегите е незначителна поради трудните условия на живот. Това важи особено за мъжете. Затова не е изненадващо, че туарегите имат много вдовици. А сред туарегите има такова понятие като \"асри\" - свобода на маниерите сред неомъжените жени. Колкото повече мъже имат за любовници, толкова по-добре. Разведена жена или вдовица е още по-ценна.   1. Женска общност Noiva de Cordeiro (Бразилия)     Най-известното място с най-голяма концентрация на жени в света. Преди няколко години местните жени дори публикуваха реклама в социалните мрежи с предложение на мъжете да се преместят при тях, за да създадат брак или просто връзка. В общината жените се занимават със земеделие. И малкото мъже и синове там напускат селището, за да работят в градовете, а общината като цяло остава чисто женска. Общо има около 2000 жени, а на възраст 16-35 - 650 момичета. Безспорно Нойва де Кордейро е рай за мъжете.", "date": "2020.01.30", "title": "Катастрофален е недостигът на мъже в този район от България"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405984-%D0%BE%D0%B1%D0%B8%D1%80-%D0%BA%D0%B0%D1%82%D0%BE-%D0%B2-e%D0%BA%D1%88%D1%8A%D0%BD-%D1%84%D0%B8%D0%BB%D0%BC", "text": "Опит за обир като от екшън филм в Северна Италия – крадци устроили засада на инкасо автомобил на магистралата между Милано и Лоди. Около полунощ те барикадирали двете платна с десетина запалени крадени коли. Дори поставили на пътя шипове, които да спукат гумите на микробуса. Водачът на инкасото обаче ускорил, минал през горящата преграда и потърсил помощ на близка бензиностанция. Обирджиите избягали и се издирват, а магистралата остана блокирана за часове", "date": "2020.01.30", "title": "Обир като в eкшън филм"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405985-%D0%B6%D0%B5%D0%BD%D0%B0-%D0%B7%D0%B0%D1%81%D0%BF%D0%B0-%D0%B2-%D1%81%D0%B0%D0%BC%D0%BE%D0%BB%D0%B5%D1%82-%D0%B8", "text": "Млада жена заспала в самолета и се събудила, разбирайки, че е била жертва на сексуално посегателство.   22-годишната пътничка летяла с авиокомпания “Spirit Airlines” от Атланта до Детройт и се събудила малко преди кацането. Тогава видяла, че мъж, стоящ до нея, прави с нея нещо нередно, съобщава „Индипендънт“. Студентката разказва, че седяла на средна седалка до приятелкa, която бил до прозореца. Извършителят на гнусното посегателство седял от другата ѝ страна до пътеката.     По думите ѝ, тя заспала, облегната на приятелката си по време на полета. Събудила се, когато самолетът се готвел да кацне. Мъжът от другата ѝ страна си бил пъхнал ръката в панталона ѝ отзад. Девойката, пожелала анонимност, разказа, че подскочила и се развикала на натрапника: „Ей, ще спреш ли да ме пипаш? Махни се от мен!“. Тя уведомила член на салонния екипаж, който предложил да я премести на друга седалка преди кацането. Тя отказала, защото не искала да оставя приятелката си, и настояла перверзникът да бъде преместен.     Тъй като, обаче, самолетът вече започнал да каца, нямало време никой да се мести. При приземяването си в Детройт жената подала жалба в полицията на летището.     Говорител на авиокомпанията заяви: „Вземаме тов аоплакване много насериозно и поддържаме пряка връзка с клиента. Благодарим на екипажа си за бързата и професионална помощ в тази ситуация. Служителите на борда научили за инцидента 18 минути преди кацането, когато гостенката натиснала бутона и незабавно привлякла вниманието“. От там посочват, че компетентните органи започнали разследване веднага след пристигането.     От полицията в Детройт пък обявиха, че ФБР се занимава със случая.", "date": "2020.01.30", "title": "Жена заспа в самолет и..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405986-%D0%B2%D0%B0%D1%81%D0%B8%D0%BB-%D0%B1%D0%BE%D0%B6%D0%BA%D0%BE%D0%B2-%D1%87%D1%83%D0%B2%D1%81%D1%82%D0%B2%D0%B0%D0%BC-%D1%81%D0%B5-%D0%B7%D0%B0%D1%81%D1%82%D1%80%D0%B0%D1%88%D0%B5%D0%BD-%D0%B7%D0%B0-%D0%B6%D0%B8%D0%B2%D0%BE%D1%82%D0%B0-%D1%81%D0%B8", "text": "\"Нека да не бъркаме Търговското право с Наказателното право. Васил Божков си е платил всички данъци. Ако компанията има търговски задължени ще ги платим, ако нямаме, това е\", заяви Васил Божков пред bTV. \"Огромни компании по света дължат милиарди, ние не дължим нищо. Не знам защо точно сега се повдига тази тема\", учуден собственикът на \"Нов Холдинг\". \"При тази процедура на прокуратурата аз се опасявам да се върна в България. Това е пропаганда. Дължа пари, какви пари дължа. Какви са тези престъпления, подбуда, дване на подкуп. Има ли някакви документи. Чувствам се застрашен за живота си. Ако се върна ще ме арестуват в България и не знам какво ще се случи с мен. Не знам защо арестуват хора, които са невинни\", изтъкна бизнесменът. Той е категоричен, че никога не е правил опити за подкуп и не е влияел на решениета на Комисията по хазарта,", "date": "2020.01.30", "title": "Васил Божков: Чувствам се застрашен за живота си"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/405987-%D0%B6%D0%B5%D0%BD%D0%B0-%D0%BE%D1%82-%D0%B4%D0%BE%D0%B1%D1%80%D0%B8%D1%87-%D0%B5-%D0%BF%D0%BE%D0%B4-%D0%BA%D0%B0%D1%80%D0%B0%D0%BD%D1%82%D0%B8%D0%BD%D0%B0-%D1%81%D1%8A%D1%81-%D1%81%D1%8A%D0%BC%D0%BD%D0%B5%D0%BD%D0%B8%D1%8F-%D0%B7%D0%B0-%D0%BA%D0%BE%D1%80%D0%BE%D0%BD%D0%B0%D0%B2%D0%B8%D1%80%D1%83%D1%81", "text": "  Жена от Добричко е под наблюдение заради съмнение, че е заразено с опасния коронавирус от Китай, съобщи БТВ. Според лекарите тя е в добро общо състояние, но въпреки това е под карантина в болницата в Добрич. Жената е била на почивка в Тайланд. Тя се е завърнала със симптоми на грип. Заради риска от зараза с коронавируса, който върлува вече не само в Китай, е настанена в болницата за наблюдение. Персоналът, работещ в инфекциознното отделение, е запознат със заболяването. Още при постъпването на жената във вторник в болницата са й направени всички необходими изследвания. Според здравните власти всички, които са контактували с жената, засега са здрави. Очаква се до края на седмицата да бъдат готови и резултатите от направените изследвания. Едва тогава ще стане ясно и колко време ще остане жената в болницата.", "date": "2020.01.30", "title": "Жена от Добрич е под карантина със съмнения за коронавирус"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/405967-%D0%B7%D0%B0%D1%89%D0%BE-%D0%BD%D1%8F%D0%BC%D0%B0-%D1%80%D0%B5%D0%B0%D0%BB%D0%BD%D0%B0-%D0%B7%D0%B0%D0%BF%D0%BB%D0%B0%D1%85%D0%B0-%D0%B7%D0%B0-%D1%84%D0%B8%D0%BA%D1%81%D0%B8%D1%80%D0%B0%D0%BD%D0%B8%D1%8F-%D0%BA%D1%83%D1%80%D1%81-%D0%BD%D0%B0-%D0%BB%D0%B5%D0%B2%D0%B0-%D0%BA%D1%8A%D0%BC-%D0%B5%D0%B2%D1%80%D0%BE%D1%82%D0%BE", "text": "Няколко месеца преди очакваното становище на Европейската централна банка (ЕЦБ) за евентуалното присъединяване на България към валутно-курсовия механизъм ERM II се заговори за един аспект от този процес, за който досега никой не говореше публично. На 25 април на сайта на списание „Икономист“ се появи текст, който разкри намеренията на ГЕРБ за промени в Закона за БНБ. Поправките са внесени на 23 януари от председателя на парламентарната Комисия по бюджет и финанси Менда Стоянова и се отнасят за курса, при който България би приела еврото.  В предложението на Стоянова е записано, че считано от датата на участие на България в механизма на обменните курсове (Exchange Rate Mechanism ІІ) официалният курс на лева към еврото е равен на централния курс между еврото и лева, договорен съгласно параграф 2.3 от Резолюция на Европейския съвет за установяване на механизъм на обменните курсове през третия етап на Икономическия и паричен съюз Амстердам, 16 юни 1997 г. и членове 1.1 и 17.1 от Споразумение от 16 март 2006 г. между ЕЦБ и централните банки на държавите членки извън еврозоната за определяне на процедурите за работа на механизма на обменните курсове в третия етап от икономическия и паричен съюз. На практика това е процедурата, по която всяка държава членка на Европейския съюз (ЕС) трябва да мине, за да приеме еврото.      Припомняме, че през юли 2018 г. България стартира формално пътя си към еврозоната, като с писмо от финансовия министър Владислав Горанов и управителя на БНБ Димитър Радев заяви  \" - механизма ERM II, и в банковия съюз. Еврогрупата в официално заявление потвърди тези цели, а най-различни отговорни лица, включително вицепрезидентът на Еврокомисията Валдис Домбовскис, посочиха като срок за това 2019 г. Година по-късно нещата изглеждат доста по-различно. България изпълнява предписаните й мерки. Прегледът на активите на шест български банки, извършен от ЕЦБ, показа, че те отговарят на изискванията, като за две от тях - \"Първа инвестиционна банка\" (ПИБ) и \"Инвестбанк\" - бе констатиран недостиг на капитал при по-негативния сценарий в стрес теста. Този негативен сценарий предвижда твърде невероятен развой на събитията, например повишаване на корпоративния данък в България от 10 до 30% в близките три години. За конкретни срокове за влизане в ERM II обаче изобщо не се говори. Неофициално се очаква решение да има през април.  Важно е са да се припомни и че още през юли 2018 г. някои наблюдатели предупредиха, че в замяна на пълното сътрудничество на българските власти ЕК не е поела нито писмени ангажименти, нито е дала каквито и да било ясни гаранции за София. Досега, наред с всички ползи и недостатъци от влизането на България в банковия съюз и ERM II, никой не говореше за валутния курс лев-евро, при който ще се осъществи този процес. Повечето хора са с убеждението, че той ще остане непроменен. Литва и Естония, например, бяха приети с желания от тях фиксиран курс. Литва, впрочем, е последната държава, въвела еврото, а също и най-бедната от трите прибалтийски страни. Естония пък има бегъл опит във валутната независимост. Всъщност до сега само тpи дъpжaви c фиĸcиpaни ĸypcoвe нa нaциoнaлнитe cи вaлyти ca ce пpиcъeдинили ĸъм eвpoтo - Литвa, Лaтвия и Ecтoния. При нито една тези държави нямa пpoмянa нa фиĸcиpaния ĸypc. И трите обаче преживяха по-дълбок икономически спад от останалата част на ЕС, тъй като  о в процеса на подготовка за влизане в еврозоната, доведе до балон при някои активи. Това е заключение на ЕЦБ. Нещо повече, тесният диапазон за движение на курсовете спрямо еврото усили натиска за фискална политика, която да осигури неподатливост на икономиките към дисбаланси, смятат от ЕЦБ.   В България валутният курс на лева към еврото в отношение 1.95583 лв. за 1 евро е фиксиран в чл. 29 от ЗБНБ. Според това левът е вързан към германската марка в отношение едно към едно, а след като Германия стана част от еврозоната курсът на лева към еврото се получава, като се умножи по курса, по който марката се конвертира в евро.    Ако се абстрахираме от  начина, по който промените бяха предложени  – в последния възможен момент, тайно и с надеждата това да остане незабелязано, всъщност има две евентуални хипотези. Първата хипотеза Тя се поддържа от БНБ и Министерство на финансите и според нея всичко ще бъде наред и проблеми няма. Целта на законопроекта е да се осигури съответствие на вътрешната нормативна рамка с европейската нормативна рамка, регулираща административния процес и оперативните процедури за одобряване на валутните курсове в условията на Валутно-обменния механизъм (ERM II). Това съответствие е задължително условие за присъединяване към Валутно-обменния механизъм, допълват от Министерството на финансите. Промените се правят, за да въведем европейските директиви и са едно от условията нашата правна рамка да отговори на изискванията за членството ни еврозоната, обяснява Менда Стоянова пред в.\"Труд\". По думите ѝ няма опасност за борда, а всичко останало е спекулация. Правителството и БНБ подписаха споразумение за условията, при които ще се водят преговори включването на България във валутно-курсовия механизъм ERM II, т.нар. чакалня на еврозоната. Първите два ангажимента в това споразумение казват точно това – курсът на лева спрямо еврото да остане какъвто е в момента, посочи председателят на бюджетната комисия. В този смисъл  БНБ  и МФ казват истината  – процедурата не е прецедент и България не е изключение. Няма проблем с режима на фиксирания курс. В закона ясно е разписан режимът, който поддържа курса такъв, какъвто е и какъвто е определен. Ясно е и какво какво се покрива с валутните резерви, как се управляват те и т. н. Ясно е също така обаче, че без поправките в чл. 29 няма как страната ни да влезе в ERM II, тъй като това би породило правен прецедент спрямо останалите страни от еврозоната. Въпросът е какво може да се направи в този случай, защото ако не бъде вписан подобен текст, тогава на практика отричаме правото на страните от еврогрупата да изпълняват независимо правомощията си, като определят курса на еврото към националните валути. Много е вероятно, ако поправките не бъдат приети, устремът ни към ERM II да бъде преустановен на правно основание. Ето защо е много важно управляващите да помислят за вариант, при който в отделно решение на парламента да се даде изричен мандат на правителството, в лицето на Владислав Горанов като министър на финансите, според който при всяка смяна на курса България прекратява едностранно преговорите, както и участието си в този механизъм и банковия съюз. Просто няма смисъл да се плаща високата цена за членство в Банковия съюз и да се понасят всички негативи, породени от това, без България да има шанс да стане член на еврозоната. Има вариант и при който страната ни може да настоява за гаранции, че няма да се прави промяна на фиксирания курс. Впрочем всичко това произтича от първоначалното писмо, с което страната ни декларира интереса си към влизане във валутно-курсовия механизъм. Може би негативите около присъединяването ни към банковия съюз са една от причините от ГЕРБ да отказват да говорят свободно по темата, но рано или късно ще трябва да го направят, както и да вземат решение как точно и при какви условия това да стане, а след това да носят последиците от действията си. Втората хипотеза Макар и малко вероятно, има и втори сценарий, ако корекциите в ЗБНБ бъдат приети в предложения в момента вид. Според много експерти подобна промяна излага на недопустим риск валутния курс, а такива прецеденти вече има и тогава се е стигало до девалвация на местната валута и обезценка на влоговете. В Словакия се стигна до ревалвация на кроната. В България фиксираният курс е издигнат в култ и то съвсем основателно. Именно той дава сигурност и финансова стабилност след събитията от средата и края на 90-те години. Въпреки че поправките на ГЕРБ не предполагат директна промяна на курса (той може да остане на фиксираното си ниво и при сегашния вариант на промени в ч.29), все пак новият текст не изключва промяна на курса в бъдеще. Какво ще се случи, ако курсът се промени на 2,5 към едно или дори 5 към едно? Макар че това е много малко вероятно да се случи, най-елементарното обяснение е, че тогава левовите спестявания ще намалеят драстично, ще бъде повишен валутният риск за банките, който пък трябва да се покрива с допълнителен капитал. Същите валутни рискове важат и за застрахователите, а също така и за търговците. Един такв вариант води до опасност от загуба на доход на фирми и създава несигурност на пазара. Разбира се, решението не е да се всява паника и да се призовават хората да от сега обръщат спестяванията в евро, защото е възможен и обратен сценарий. Подобни теоритични варианти пораждат множество въпроси, най-основният от които е можем ли да вярваме на правителството, че ако случайно курсът, при който България ще стане част от ERM II и банковия съюз, не е изгоден, то ще съумее да защити интересите на страната и ще се откаже от механизма? Може ли финансовият министър Владислав Горанов да устои на изкушението да бъде човекът, вкарал България в „чакалнята“, макар и на всяка цена? Този въпрос е много важен, когато се обсъжда казусът с чл. 29, защото защото всъщност мантрата „България в еврозоната“ остана може би единственият политически ход на ГЕРБ за печелене на доверие и по-многоброен електорат. От партията няма да се двоумят и ще се постараят да разпространятвсички плюсове от присъединяването ни към клуба на богатите. Вместо заключение просто ще обобщим –  няма реални причина да се притесняваме за валутния борд , но без гаранции и сигурност за курса на лева към еврото навярно не ни трябва ERM II. Към момента нищо не предполага да очакваме, че еврогрупата и ЕЦБ биха избрали различен курс от фиксирания, вероятността това да стане е минимална, а процедурата с промяна на чл. 29 е задължителна. По въпроса обаче трябва да се говори, защото казусът далеч не е технически. Гражданите и бизнесът трябва да бъдат информирани за това, че фиксираният в момента със закон курс на лева на практика ще подлежи на договаряне, а членството в ERM II носи със себе си и някои не толкова популярни до момента рискове. Дали ще има сътресения и промени, зависи от възможностите на управляващите да договорят най-изгодните за страната ни условия. И още нещо – водещите институции по тази тема трябва да преосмислят начина, по който комуникират и поднасят посланията, ако искат да бъдат правилно разбрани.  ", "date": "2020.01.30", "title": "Защо няма реална заплаха за фиксирания курс на лева към еврото?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405968-%D0%B1%D1%8A%D0%BA%D0%B8%D0%BD%D0%B3%D0%B0%D0%BC-%D0%BF%D1%80%D0%B8%D1%82%D0%B8%D1%85%D0%BD%D0%B0-%D0%BC%D0%B5%D0%B3%D0%B0%D0%BD-%D0%BF%D1%80%D0%BE%D0%B3%D0%BE%D0%B2%D0%B0%D1%80%D1%8F", "text": "\"Само Елън Деджънеръс разбира моята болка и страдание\", споделила самата Меган пред свои канадски приятели В Бъкингам са притихнали, в очакване на поредната буря: Меган ще даде първото си интервю, след като напусна двореца. Решението на Меган Маркъл и принц Хари да се откажат от кралските си задължения и титлите си и без това създаде много главоболия на кралицата, но досега екс херцогинята поне отказваше коментари и деликатно си мълчеше. А сега Меган е решена да говори, и не пред кого да е, а пред \"голямата уста\" и скандална ТВ водеща Елън Дедженеръс. Една от най-известните хомосексуални жени в шоубизнеса, водеща на \"Шоуто на Елън Дедженеръс\", от години е близка приятелка на съпругата на принц Хари и двете си имат приказката... \"Само Елън Деджънеръс разбира моята болка и страдание\", споделила самата Меган пред свои канадски приятели. Именно сред този кръг е и източникът, когото британският Daily Mail цитира. \"Меган и Елън вече обсъждат подробностите около интервюто. Те са си много близки\", допълва информаторът. Двете влиятелни дами се запознали съвсем случайно преди години в приют за кучета в Лос Анджелис. Именно там водещата убедила Меган да осинови първия си домашен любимец Богарт. След това дружбата им продължила, като Елън и съпругата ѝ Порша де Роси прелетели океана за раждането на бебето Арчи през май миналата година. \"Виждам как нападат Меган и Хари и това не е честно. Двамата са толкова земни, състрадателни, правят толкова много за света с благотворителните си мисии\", коментирала звездата, която неслучайно нарекла Меган \"сродна душа\". През изминалия петък пък журналисти в прав текст попитали колежката си дали иска да вземе интервю от Меган Маркъл, на което тя лаконично отговорила: \"Разбира се, много съм развълнувана от идеята\". Според хора от гилдията с подобен ход Елън натрива носа на пряката си конкуренция Опра Уинфри, която е известна с топ интервютата си с героите на деня.      ", "date": "2020.01.30", "title": "Бъкингам притихна - Меган проговаря"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405969-%D0%B8%D0%BD%D0%B2%D0%B5%D1%81%D1%82%D0%B8%D1%80%D0%B0%D1%82%D0%B5-%D0%B2-%D0%BF%D0%BE%D0%BA%D1%83%D0%BF%D0%BA%D0%B8", "text": "В сутрешните часове бъдете по-внимателни и ако е възможно, отложете важните преговори и дела за времето след 12.00 ч. Това е най-слабата част от деня, която може да провокира притеснения, липси, проблем и несигурност, затова по-добре изчакайте. Дневно предназначение: Дневната нумерологична карта активира финансови потоци, разговори за подобряване на финанси и бъдеще. Денят е подходящ за развитие, кратки пътувания до чужбина, внос-износ на стоки, договорки и подписване на договори за недвижими имоти. Моментът е добър да инвестирате парите си в пазаруване и покупки, които да ви донесат трайни материални дивиденти. Погрижете се за близки, семейство и наследство. Аспектът активира финансови потоци, разговори за подобряване на финанси и бъдеще. Денят е подходящ за развитие, кратки пътувания до чужбина, внос-износ на стоки, договорки и подписване на договори за недвижими имоти. Основна цифрова характеристика – 1, 2, 3, 4, 5, 7, 8. Ден за трайни материални капиталовложения, който може да ви подсигури добри финансови доходи в бъдеще. Всичко тръгва добре, за да завърши още по-добре. Дневно предназначение: Дневната нумерологична карта активира финансови потоци, разговори за подобряване на финанси и бъдеще. Денят е подходящ за развитие, кратки пътувания до чужбина, внос-износ на стоки, договорки и подписване на договори за недвижими имоти. Моментът е добър да инвестирате парите си в пазаруване и покупки, които да ви донесат трайни материални дивиденти. Погрижете се за близки, семейство и наследство. Аспектът активира финансови потоци, разговори за подобряване на финанси и бъдеще. Денят е подходящ за развитие, кратки пътувания до чужбина, внос-износ на стоки, договорки и подписване на договори за недвижими имоти. Основна цифрова характеристика – 1, 2, 3, 4, 5, 7, 8. Ден за трайни материални капиталовложения, който може да ви подсигури добри финансови доходи в бъдеще. Всичко тръгва добре, за да завърши още по-добре. Часова характеристика:  Съдбовно правило: Има изобилие за всички, включително и за мен! Мото: Работата ми носи дълбоко удовлетворение!  Позитивно утвърждение: Животът ме подкрепя!    ", "date": "2020.01.30", "title": "Инвестирате в покупки..."}
{"url": "http://www.classa.bg/%D1%81%D0%B2%D1%8F%D1%82/item/405970-%D1%81%D0%B0%D1%89-%D0%BF%D1%80%D0%B8%D0%B5%D1%85%D0%B0-%D0%BD%D0%BE%D0%B2-%D0%BF%D0%B0%D0%BA%D0%B5%D1%82-%D1%81%D0%B0%D0%BD%D0%BA%D1%86%D0%B8%D0%B8-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F", "text": "САЩ приеха вчера нов пакет санкции, свързани с анексията на Крим от Русия, срещу осем физически лица и една базирана в Москва железопътна компания, съобщи американското министерство на финансите, цитирано от Ройтерс. САЩ вече наложиха редица санкции в отговор на анексията на Крим от Русия през 2014 г. Оттогава Москва укрепва военната си инфраструктура на полуострова. Последната стъпка на Вашингтон бе направена ден преди визитата на американския държавен секретар Майк Помпейо в Украйна. Сред санкционираните е Юрий Гоцанюк, назначен за премиер на проруското регионално правителство на Крим след изборите през 2019 г. Министерството обяви, че въпросните физически лица са били включени в черния списък и от Канада. Тези санкции последваха приетите във вторник от Европейския съюз ограничителни мерки срещу седем от тези осем лица, включително срещу Гоцанюк. Освен това в санкционния списък е включена базираната в Москва железопътна компания \"Гранд сървис експрес\", извършваща дейност в Крим, както и изпълнителният й директор Александър Ганов.", "date": "2020.01.30", "title": "САЩ приеха нов пакет санкции срещу Русия"}
{"url": "http://www.classa.bg/%D1%81%D0%B2%D1%8F%D1%82/item/405972-%D1%81%D0%B7%D0%BE-%D1%80%D0%B5%D1%88%D0%B0%D0%B2%D0%B0-%D0%B4%D0%B0%D0%BB%D0%B8-%D0%B4%D0%B0-%D0%BE%D0%B1%D1%8F%D0%B2%D0%B8-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5", "text": "Световната здравна организация (СЗО) решава дали да обяви извънредно положение заради коронавируса. Експертите се събират днес, като на предишното заседание решиха, да не предприемат подобна мярка. Но оттогава болестта достигна общо 16 държави, а случаите в Китай се увеличиха значително. Експертите все още не знаят всичко за заразата. Генералният директор на организацията каза, че съжалява, че в предишни доклади СЗО е обявила нивото на глобална заплаха като \"ниско\" и сега го смятат за високо.", "date": "2020.01.30", "title": "СЗО решава дали да обяви извънредно положение"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/405973-%D1%86%D0%B2%D0%B5%D1%82%D0%B0%D0%BD%D0%B0-%D0%BC%D0%B0%D0%BD%D0%B5%D0%B2%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D0%BD%D1%8A%D1%82-%D0%B5-%D0%B6%D0%B8%D0%B2,-%D0%B7%D0%B0%D1%89%D0%BE%D1%82%D0%BE-%D0%B2%D1%81%D0%B5-%D0%BE%D1%89%D0%B5-%D0%BC%D0%BE%D0%B6%D0%B5-%D0%B4%D0%B0-%D0%BE%D0%B1%D0%B8%D1%87%D0%B0", "text": "Днес една от най-любимите актриси на българската публика празнува своя 76-и рожден ден – Цветана Манева. Несъмнено тя е от дамите в киното и театъра с огромна харизма и обаяние и печелили сърцата на публиката още с първите си роли. Актрисата, известна с великолепна игра, дълбок си поглед и характерен женствен глас, е родена през 1944 г. в Пловдив. Заживява в София, когато е приета като студентка във ВИТИЗ. Цветана Манева жъне успех още с първите си стъпки в киното, като участва във филма „Калоян\" на режисьора Дако Даковски. Впоследствие работи в Пловдивския драматичен театър, Театър „Сълза и смях\", Общински драматичен театър „Апостол Карамитев\" Димитровград, Драматичен театър „Невена Коканова\" в Ямбол и Младежки театър „Николай Бинев\". Драматичната актриса е дъщеря на големия Георги Манев, който винаги е бил строг и много взискателен към нея и дори след като тя не била приета във ВИТИЗ първата година, той я накарал да работи в завод „Сърп и чук\". До ден днешен Цветана Манева е сред най-уважаваните и обичани български актриси, които продължават да радват публиката и сякаш страстта, с която играят става все по-силна с годините. Едни от най-успешните си роли Цветана Манева прави във филмите „Шведските крале\", „Пътят към София\", „Опасен чар\", „Дами канят\" и др.      През последните години тя взе участие и в сериалите „Под прикритие\" и „Фамилията\". Харизматичната актриса усилено поддържа както духа, така и тялото си във форма. Тя е категорична, че човек трябва да бъде дисциплиниран и отговорен към здравето си и винаги да има време за спорт. Цветана Манева е от дамите, предизвикали симпатиите на много мъже, но най-силната й любов е актьорът Явор Милушев. Днес ще си припомним някои от мъдрите цитати на знаменитата актриса, свързани с живота и любовта. \"Младостта е нещо чудовищно, което никога няма да се върне\".      \"Българинът е жив, защото все още може да обича\". \"Две половинки не правят едно цяло\". \"За мен сексът не е въпрос на идеални части и съразмерности на тялото. Сексът си е едно неистово влечение. Когато се получи между двама души, е идеално, но не е задължително да се обичат. Влечението е въпрос на химия\". \"В театъра способността да извършиш пътешествието към себе си е много богата, защото става чрез драматургията - истините открити от други, напечатани на хартия\".", "date": "2020.01.30", "title": "Цветана Манева: Българинът е жив, защото все още може да обича"}
{"url": "http://www.classa.bg/%D1%81%D0%B2%D1%8F%D1%82/item/405974-%D1%81%D0%B8-%D0%BA%D1%8A%D0%BC-%D1%81%D0%B7%D0%BE-%E2%80%9E%D0%BA%D0%BE%D1%80%D0%BE%D0%BD%D0%B0%D0%B2%D0%B8%D1%80%D1%83%D1%81%D1%8A%D1%82-%D0%B5-%D0%B4%D0%B5%D0%BC%D0%BE%D0%BD-%D0%B8-%D0%BD%D0%B5-%D0%BC%D0%BE%D0%B6%D0%B5%D0%BC-%D0%B4%D0%B0-%D0%B3%D0%BE-%D0%BE%D1%81%D1%82%D0%B0%D0%B2%D0%B8%D0%BC-%D0%B4%D0%B0-%D1%81%D0%B5-%D1%81%D0%BA%D1%80%D0%B8%D0%B5%E2%80%9C", "text": "Китайският президент Си Дзинпин нарече смъртоносната епидемия „демон\", но казва, че е уверен, че Пекин ще я спре. Междувременно и Япония, и Германия откриха първите си случаи на пренос на коронавирус в страната. Епидемията „е демон и не можем да позволим на демона да се скрие\", каза Си на ръководителя на СЗО Тедрос Гебрехесус по време на срещата им в Пекин. Гебрехесус похвали Китай за бързия му отговор при идентифицирането на последователността на генома и въвеждането на мерки за ограничаване на епидемията. Китайският народ е въвлечен в \"сериозна борба\", подчерта Си Дзинпин, докато тревожни съобщения за епидемията идват от различни части на света. Само за 24 часа броят на заразените скочи от 2835 до над 6000, според китайската национална здравна комисия. Откакто започна епидемията, новият вирус вече е отнел 106 живота. Особено безпокойство предизвикват доклади от Япония и Германия, където бяха потвърдени първите случаи на коронавирус, който не е пряко свързан с последните пътувания до Китай. Заразеният японец е шофьор на автобус, който все още очевидно е имал контакт с китайски туристи от Ухан този месец, карайки две групи от града през това време.   Междувременно германският пациент е заразен от китайски колега по време на тренировъчно събитие, съобщиха местни здравни служители.", "date": "2020.01.30", "title": "Си към СЗО: „Коронавирусът е демон и не можем да го оставим да се скрие“"}
{"url": "http://www.classa.bg/%D1%81%D0%B2%D1%8F%D1%82/item/405977-%D0%BC%D0%B8%D0%BD%D0%B8%D1%81%D1%82%D1%8A%D1%80%D0%BA%D0%B0-%D0%B8-%D0%B4e%D0%BF%D1%83%D1%82%D0%B0%D1%82%D0%B8-%D1%81%D0%B5-%D1%81%D0%B1%D0%B8%D1%85%D0%B0-%D0%B2-%D1%81%D1%80%D1%8A%D0%B1%D1%81%D0%BA%D0%B8%D1%8F-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82", "text": "Обсъждането на измененията в Закона за планиране и строителство в сръбския парламент днес премина във физически сблъсък между депутатите от Сръбската радикална партия (СРП) на Воислав Шешел и министърката на строителството и транспорта Зорана Михайлович от управляващата Съръбска прогресивна партия (СПП). Близо три часа радикалите обвиняваха министърката, че е шпионин и предател, че работи срещу интересите на държавата и е крайно време сръбският президент Александър Вучич да я отстрани от правителството.      Отговорът ѝ беше, че това е голословна радикална лъжа, изписана на плакат, вдигнат от министерско място в парламента. След коментара ѝ радикалите скъсаха плаката. \"Не мога да повторя това, което казаха радикалите, но след това трима депутати от СРП, Виерица Радета, Филип Стоянович и Ружица Николич, се приближиха към мен и ме нападнаха. Това е неприемливо. Как се нарича това? Извинете, какво друго трябва да ни се случи, за да кажем, че е имало насилие в парламента?\", попита Михайлович, като каза, че ще продължи да се бори с насилието от всякакъв вид, както досега. Междувременно един от радикалните депутати размаха розови гащи и обяви от трибуната, че са на Михайлович.", "date": "2020.01.30", "title": "Министърка и дeпутати се сбиха в сръбския парламент"}
{"url": "http://www.classa.bg/%D1%81%D0%B2%D1%8F%D1%82/item/405975-%D0%BC%D0%B0%D0%BA%D1%81-%D0%BA%D0%B0%D0%B9%D0%B7%D0%B5%D1%80-%E2%80%9E%D0%B1%D0%BE%D0%B8%D0%BD%D0%B3-%D0%B5-%D0%BA%D0%BE%D0%BC%D0%BF%D0%B0%D0%BD%D0%B8%D1%8F-%D0%B1%D0%BE%D0%BA%D0%BB%D1%83%D0%BA,-%D0%BF%D1%80%D0%BE%D1%81%D1%82%D0%BE-%D1%85%D0%BE%D0%B4%D0%B5%D1%89%D0%BE-%D0%B7%D0%BE%D0%BC%D0%B1%D0%B8%E2%80%9C", "text": "Американският аерокосмически гигант Boeing е поел ангажименти за над 12 милиарда долара финансиране от повече от дузина банки, съобщават медиите, позовавайки се на хора, запознати с въпроса. Компанията изкупува обратно собствените си акции с евтини пари от Федералния резерв (Фед), заяви анализаторът Макс Кайзер. Парите, които трябваше да помогнат на борбата на фирмата, всъщност я обезсърчават. „От другата страна са мениджърите, които получават тези пари от Фед директно в джоба си\", отбелязва Кайзер. Той казва \"Boeing вече не е жизнеспособна компания. Толкова е зле всъщност, че дори парите на нула процента лихва няма да им помогнат да рекапитализират тази компания – боклук - Боинг, която е безполезна, по същество тя е неплатежоспособна.\" В S&P 500 има много компании - зомбита, които са като Боинг, добавя той. „Ръководителите откраднаха целия собствен капитал, преведен чрез парични средства от Фед при нулеви проценти лихви... и сега те са точно това - ходещо зомби!\"", "date": "2020.01.30", "title": "Макс Кайзер: „Боинг е компания боклук, просто ходещо зомби“"}
{"url": "http://www.classa.bg/%D1%81%D0%B2%D1%8F%D1%82/item/405976-%D0%BC%D0%BE%D0%B4%D0%B8-%E2%80%9E%D0%B8%D0%BD%D0%B4%D0%B8%D0%B9%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D0%B7%D0%B0-10-%D0%B4%D0%BD%D0%B8-%D1%89%D0%B5-%D0%BF%D0%BE%D0%B1%D0%B5%D0%B4%D0%B8-%D0%BF%D0%B0%D0%BA%D0%B8%D1%81%D1%82%D0%B0%D0%BD%E2%80%9C", "text": "Индийският премиер Нарендра Моди казва, че индийските военни могат да свалят съседен Пакистан в рамките на седмица - най-много 10 дни. И двамата регионални съперници са ядрено въоръжени сили. Изказвайки се на митинга на Националния кадетски корпус в Делхи, Моди съжали за „бездействието\" на своите предшественици, които не искаха да използват военна сила срещу Пакистан. Той каза, че дори когато висшите военни на Индия „поискаха действия\", политическото ръководство не продължи\", вместо това проведе „прокси война\" с Пакистан, като въпрос на закон и ред, а не като изискване на военно решение. Премиерът заяви, че вярва, че Пакистан няма да има шанс, ако между тях избухне военна конфронтация. „На индийските въоръжени сили няма да отнемат повече от седмица -10 дни, за да накарат Пакистан да падне в прах\" Двата регионални архи-врагове са водили три големи войни и са били замесени в множество по-малки сблъсъци, повечето от които са в спорния регион Кашмир, след като са получили независимост от Великобритания. Конвенционалната военна сила на Индия превъзхожда тази на Пакистан, с 1,2 милиона срещу 560 000 войници на Исламабад. Пакистан изравнява играта със своя огромен ядрен арсенал. Според оценки на Стокхолмския международен институт за изследване на мира (SIPRI), Пакистан има 140-150 бойни глави, докато Индия вероятно има \"само\" около 130-140. Индийските и пакистанските политици често използват груб език, за да се критикуват взаимно. Въпреки това, говорейки пред репортери на Световния икономически форум в Давос, Швейцария миналата седмица, пакистанският премиер Имран Хан заяви, че по отношение на откритата война съперниците „не са близо до конфликт в момента\". Той призова международната общност да направи повече, за да предотврати влошаване на сегашното напрежение. Най-близко през последните години Индия и Пакистан стигнаха до ръба на войната през февруари миналата година, когато Индия започна въздушни удари върху пакистанската част на Кашмир, след като базирана в Пакистан бойна група уби десетки индийски полицаи на спорната територия. Противодействието завърши с поредица от въздушни битки. Въпреки че двете страни се въздържаха от използване на ядрените си войски, по това време имаше съобщения, че те са на косъм от сериозно разглеждане на варианта.", "date": "2020.01.30", "title": "Моди: „Индийската армия за 10 дни ще победи Пакистан“"}
{"url": "http://www.classa.bg/%D1%81%D0%B2%D1%8F%D1%82/item/405957-%D0%B0%D0%BD%D0%B3%D0%BB%D0%BE%D1%81%D0%B0%D0%BA%D1%81%D0%BE%D0%BD%D1%81%D0%BA%D0%B8%D1%82%D0%B5-%D0%BA%D0%BE%D1%80%D0%B5%D0%BD%D0%B8-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%8F-%D1%84%D0%B0%D1%88%D0%B8%D0%B7%D1%8A%D0%BC", "text": "Можете да обвинявате всеки и всички в идеологията на расовия геноцид и етническото превъзходство, но целият набор от спътници на фашизма не е измислен от онези, с които той беше обичайно свързван в годината на Великата Победа. И дори, за което малко хора се замислят, не в Италия, където Бенито Мусолини незаслужено се смята за предшественик и вдъхновител на Хитлер. Както се оказва, идеите за расово превъзходство и практическото им прилагане се проследяват до средата на XIX век и произхождат от “най-културната и цивилизована\" страна от онова време - Великобритания. Още в онези дни в английското общество се използва нашумял афоризъм: „ Има три типа лъжи: лъжи, нагли лъжи и статистика“ , приписван на редица политици - от малко известния публицист Хенри Лабушер (1831-1912) до премиера Бенджамин Дизраели (1804 -1881 г.). Сред авторите на фразата са и радикалният либерален политик сър Чарлз Дилк (1843-1911), който е толкова изумен от опитите на своите сънародници да изкривят и разкрасят истинската роля на своята родина в световните дела, че накрая не издържа и недипломатично казва:  „Англосаксонците са единствената унищожаваща нация на земята. Никога досега - чак до началото на вече неизбежното в момента унищожение на индианците, маорите и австралийските аборигени - нито една толкова многочислена раса не е била заличавана от завоевателите” . Заслужава да се отбележи основното: през XIX век, при формирането на фашистката идеология като теория за расовото превъзходство, се отбелязват огромен брой англосаксонци, сред които световни знаменитости като  Томас Карлайл  (считан за действителния прародител на фашизма),  Хюстън Чембърлейн  (англо-немски писател, социолог, философ и расов теоретик),  Джеймс Хънт  (през 1863 г. пише доклад, в който връчва на негрите „титлата“ на междинен вид между маймуната и човека),  Франсис Галтън  (братовчед на Чарлз Дарвин и основател на „евгениката“ - „науката\" за човешката селекция за отглеждане на идеалната раса),  Карл Пиърсън  (математик, статистик, биолог и основател на биометриката - расистки социален дарвинизъм), заявил:  “Правото на живот не означава правото на всеки да създава потомство. Качеството на естествения подбор е понижено и това означава, че все повече и повече слаби и безполезни оцеляват. И ние трябва да повишим стандарта на произход, психически и физически  “ и дори  Ръдиард Киплинг  с неговото „Бреме на белия човек“ В резултат на това Англия, почти 100 години бременна с фашизъм, през 1932 г. ражда „Британски съюз на фашистите“ под ръководството на Баронет  Осуалд Мозли , който успешно оцелява, между другото, до 1980 г., за да решава проблема със „слабите и безполезните“.     По този начин има неопровержими доказателства за произхода на фашистката идеология от недрата на високото английско общество, за което днес категорично не е разрешено да се напомня, като се съсредоточават само върху научните постижения на гореспоменатите хора, които не са свързани с техните идеологически убеждения. Или, например, като се подчертава, че Англия като държава не е подкрепила публично проповедниците на нацизма като се дава пример за това как Уинстън Чърчил „решително“ инициира ареста на О. Мозли и го е затворил в продължение на 3 години (от 1940 г. до 1943 г.)! Аз обаче не съм ни най-малко заинтересован от подобна маскировка, предназначена да скрие английските корени на германския фашизъм, в частност и на фашизма като идеология като цяло. Фашизмът е фашизъм и ако геноцидът винаги е неизбежният му спътник, то аз съм дълбоко безразличен към словесните смокинови листа като  „унищожаването на аборигените в Австралия е непреднамерена последица от държавната политика“  (Ричард Рубинщайн, еврейски изследовател на Холокоста). Видите ли, фашизмът, подкрепян на държавно ниво, е лош фашизъм, а фашизмът, който официално не се подкрепя, но който е същност на външната политика, е добър фашизъм. Нещо повече, същият Рубинщайн в сборника  „Мозайка на жертвите. Относно неевреите, преследвани и унищожени от нацистите “,  потвърждава:  „връзката между геноцида, извършен от заселниците от колониите от  XVIII - XIX  век, и от на  XX  век може да се проследи в програмата на Хитлер за „жизнено пространство“: опитът на колонистите служи като модел за Хитлер, който би трябвало да бъде следван от Германия в източната част на Европейския континент” Не мога да не добавя следното: американската нация, която е пряк наследник на англосаксонския манталитет, прави своя незаличим принос в историята на осъществяването идеите на представителите на мъгливия Албион, отприщвайки повече от 200 завоевателни войни за 300 години от своето съществуване, много от които могат спокойно да се причислят към типичния геноцид. Вероятно затова, още преди възхода на германския фашизъм, Джордж Оруел горчиво казва:  “... интелектуалците се срамуват от собствената си националност, в левите кръгове вярват, че има нещо срамно в принадлежността към английската нация.\" Оказва се, че Адолф Хитлер е пряк наследник на английската версия на фашизма, което самият бъдещ германски фюрер признава, заявявайки през 1935 г.: „С амо аз, като британците, имам достатъчно жестокост, за да свърша нещата“ . И вече през 1939 г., няколко месеца преди войната:  „Възхищавам се на английския народ. Що се отнася до колонизацията, той направи нечуваното”.  И така, именно английските колонии и най-вече Индия, вдъхновяват Хитлер за война със Съветския съюз:  “Нашата цел не е Данциг, нашата цел е да разширим жизненото пространство на Изток”.  Характерно е, че фюрерът запазва отношението си към Англия, дори когато е във война с нея. Така се заражда немският фашизъм, който се основава на внимателно разработена теория за расово превъзходство, която се прилага на практика в английските колонии. Що се отнася до теорията, Хитлер, без да се нуждае от одобрение (самият той е най-висшият авторитет), неизмеримо обогатява теоретичната база и лично благославя практическото ѝ прилагане като официална държавна доктрина. Послепис : официално се смята, че автор на расовата (фашистката) теория е французинът Жозеф Артур дьо Гобино (1816 - 1882). Аз обаче умишлено не се съсредоточих върху този герой поради факта, че именно англосаксонският свят най-последователно възприема и прилага идеологията на расово-етническо превъзходство и продължава да го прави и до ден днешен, което вече в сравнително далечното минало предизвиква шум дори сред известни представители на самите англосаксонци. Моля ви при никакви обстоятелства да не считате статията за опит за оправдаване на Хитлер и германския нацизъм.  ", "date": "2020.01.30", "title": "Англосаксонските корени на германския фашизъм"}
{"url": "http://www.classa.bg/%D1%81%D0%B2%D1%8F%D1%82/item/405958-times-%D1%80%D1%83%D1%81%D0%B8%D1%8F-%D0%B8-%D0%B8%D1%80%D0%B0%D0%BD-%D0%B7%D0%B0%D1%81%D0%B8%D0%BB%D0%B2%D0%B0%D1%82-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B5%D1%81%D1%82%D0%B2%D0%BE%D1%82%D0%BE-%D1%81%D1%80%D0%B5%D1%89%D1%83-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D0%BD%D0%B0-%D1%81%D0%B0%D1%89", "text": "По време на посещението си в Иран председателят на руската Държавна дума Вячеслав Володин обяви сключването на споразумение за свободна търговия между Иран и ИАЕУ, съобщава The Times. Според предварителните условия на споразумението, руско-иранската търговия ще се извършва в национални валути, а не в долари. Според изданието с помощта на търговска асоциация и двете страни ще могат да намалят щетите от американските санкции.     Иран и Русия показаха своите все по-близки отношения и пренебрежение към американските санкции срещу двете страни, пише The Times. Председателят на Държавната дума Вячеслав Володин направи официално посещение в Техеран: по време на пътуването си той обяви планове за сключване на споразумение за свободна търговия между Иран и ЕАЕУ. Изданието припомня, че временното споразумение е съставено през октомври миналата година: според него руско-иранската търговия ще се извършва в национални валути, а не в долари. По този начин САЩ няма да могат да блокират и проследяват плащанията. Според The Times, през 2019 г. търговията между Русия и Иран се е увеличила с една четвърт. И Техеран, и Москва попаднаха под редица американски санкции, които доведоха до обезценяване на техните национални валути, пише изданието. По-специално през 2014 г. рублата падна с 40%, а през 2018 г. иранският риал потъна с 50%. Независимо от това, ефектът от санкциите може да бъде намален, ако страните, които попадат под тях, могат да образуват търговски блок. Според иранския президент Хасан Рухани Русия и Иран засилват сътрудничеството \"  Освен това Рухани благодари на Русия за осъждането на убийството на иранския генерал Касем Сюлеймани. Вячеслав Володин отбеляза, че американските антиирански санкции са „   и добави, че „   ", "date": "2020.01.30", "title": "Times: Русия и Иран засилват сътрудничеството срещу санкциите на САЩ"}
{"url": "http://www.classa.bg/%D1%81%D0%B2%D1%8F%D1%82/item/405959-%D0%B3%D1%80%D0%B5%D1%82%D0%B0-%D1%82%D1%83%D0%BD%D0%B1%D0%B5%D1%80%D0%B3-%D0%B8%D1%81%D0%BA%D0%B0-%D0%B4%D0%B0-%D0%B7%D0%B0%D0%BF%D0%B0%D0%B7%D0%B8-%D0%BC%D0%B0%D1%80%D0%BA%D0%B0%D1%82%D0%B0-fridays-for-future", "text": "Шведската климатична активистка Грета Тунберг се опитва да патентова като запазена марка името Fridays for Future. Това става ясно от  . Съответното заявление за патент е било получено от Службата за интелектуална собственост на Европейския съюз през декември. Заявителят е фондация, която все още не е известна: Stiftelsen The Greta Thunberg and Beata Ernman Foundation, със седалище в Стокхолм. Говорител на Тунберг пояснява пред германската медия, че фондацията е основана от Грета Тунберг и нейното семейство.     „Целта на организацията е да насърчава екологичната, климатичната и социалната устойчивост, както и психичното здраве\". Фондацията била и важно средство за прозрачни дарения на пари, пояснява той. Освен фондацията и поддръжница на Тунберг на име Джейни О'Кийфи също се опитва да гарантира правата върху търговска марка за определени продукти под името Fridays for Future. В своето заявление тя претендира за защита на търговската марка за раници, шапки и много други продукти. „Нямам намерение да печеля от това\", казва О'Кийфи пред германската медия. По думите ѝ тя просто искала да защити термина Fridays for Future  от злоупотреба.  ", "date": "2020.01.30", "title": "Грета Тунберг иска да запази марката Fridays for Future"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/405960-%D0%B0%D1%84%D0%BF-%D1%82%D1%8A%D1%80%D0%BF%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%BF%D1%80%D0%B5%D1%81%D1%8A%D1%85%D0%B2%D0%B0-%D0%BF%D0%BE%D0%BA%D1%80%D0%B0%D0%B9-%D0%B2%D0%BE%D0%B4%D0%BD%D0%B0%D1%82%D0%B0-%D0%BA%D1%80%D0%B8%D0%B7%D0%B0", "text": "„Принудена да живее без вода, през ХХI век, в държава от Европейския съюз”: Българката Яна Стоянова не се възмущава от изменението на климата, а от некомпетентността на властите, която остави около 100 000 души в остър недостиг на вода, пише в свой материал Агенция \"Франс прес\", цитирана от БГНЕС.  Счетоводителката Стоянова не живее в изолирано затънтено място, а на около 30 километра от столицата София.  Тя е в епицентъра на криза, която доведе до това, че министърът на околната среда беше обвинен в лошо управление и принуден да подаде оставка.  Това също така предизвика днес парламентарен вот на недоверие на правителството – което оцеля.  Скандалът обаче подхрани гнева на обществото заради неуспехите на онези, които управляват най-бедната държава от ЕС.  Българският град Перник трябва да има изобилие от вода от близкия язовир „Студена“.  Водоизточникът обаче е практически празен.  Междувременно жителите на Перник получават мътна, неподходяща за пиене вода – макар и идваща само между 16:00 и 22:00 часа.  Вече три месеца ежедневието за 36-годишната Стоянова и нейния съпруг електротехник се върти около недостига.  “Когато се върнем от работа в 19:00, тичаме да вземем душ и се опитаме да измием всичко преди 22:00”, обяснява тя, като кофите и контейнерите се пълнят, преди крановете да пресъхнат.  „Опитвам се да готвя с минерална вода, мия чинии с нея и, разбира се, пия само минерална вода“, казва 56-годишната Аделина Иванова, която трябва да качва бутилките до седмия етаж по стълбите.  „Смисълът на живота ви всеки ден е: „Ще успея ли да си взема душ? И да сте много щастлив, когато го направите“, казва Иванова.  “Абсурдно е цивилизованият човек да се свежда до това.”  Корупция, а не климат България е имала по-суха зима от нормалната и през 2019 г. е получила 25 процента по-малко валежи от средното, през годината, която беше втора по горещина досега.  Жителите обаче са наясно къде да търсят вината за кризата.  „Ние сме жертва на небрежност и корупция, а не на климата“, въздиша 67-годишният Иван Драгов, който преди е работел във водоразпределителната мрежа на района.  Прокуратурата обвинява бившия министър на околната среда и водите Нено Димов, че е пренебрегвал предупрежденията за падащите нива на водата в язовира, като и продължавал да позволява на местните стоманодобивни предприятия да черпят вода от него.  “Преди тридесет години в района функционираха около дузина предприятия, а нивото на водата се следеше ежедневно”, казва Драгов и добавя, че тогава не е имало недостиг за жителите.  Бившият кмет на Перник също е обвинен в злоупотреба с власт заради отказа си да наложи норми по време на кампанията си за преизбиране миналата есен – която тя така или иначе загуби.  В събота стотици жители изразиха гнева си пред седалището на правителството в София, викайки “Оставка!”, “Убийци!” и “Мафия!”  Бездънен варел Кризата в Перник също хвърли светлина върху разрушената водна инфраструктура на България, в резултат на което около 60 процента от водата се губи поради течове.  В Перник тръбите датират от 60-те и 70-те години, а загубите могат да достигнат до 75 процента.  Новият министър на околната среда Емил Димитров сравни мрежата с “варел без дъно”.  Течовете оставят до 315 000 души – в държава с население седем милиона – изправени пред редовен недостиг на вода, особено през лятото.  Правителството заяви, че намаляването на тези загуби е приоритет и обеща 900 милиона евро, за да поднови тази инфраструктура през следващите две години.  Въпреки това общите разходи се изчисляват на шест милиарда евро.  Ако ситуацията в Перник не се подобри, властите предупредиха, че водата може напълно да изчезне до април.  Дори за да поддържа сегашните шест часа ежедневно снабдяване, правителството трябва да отклонява вода от друг резервоар, като 13 километра тръби все още трябва да бъдат монтирани, за да бъде завършена връзката.  Що се отнася до Стоянова, кризата само потвърди мрачното й мнение за положението в страната.  Тя насърчава дъщерите си на 5 и 9 години да учат английски.  “Те нямат бъдеще тук. Ние ги подготвяме да напуснат България, веднага щом пораснат.”      ", "date": "2020.01.30", "title": "АФП: Търпението на българите пресъхва покрай водната криза"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/405961-%D0%B2%D0%B0%D0%BB%D0%B5%D1%80%D0%B8%D1%8F-%D0%B2%D0%B5%D0%BB%D0%B5%D0%B2%D0%B0-%D0%B7%D0%B0-%D1%81%D0%BA%D0%B0%D0%BD%D0%B4%D0%B0%D0%BB%D0%B0-%D0%B3%D0%B5%D1%88%D0%B5%D0%B2-%D1%80%D0%B0%D0%B4%D0%B5%D0%B2-%D0%B1%D0%B5%D0%B7-%D0%B5%D0%BC%D0%BE%D1%86%D0%B8%D1%8F", "text": "  Радев няма да допусне върху образа му да легне и сянка от съмнение, че е престъпник, каквото се опитва да направи прокуратурата.   Казусът с официално огласените от прокуратурата СРС-та, в едно от които протича гласът на президента Румен Радев,  има три аспекта – юридически, морален и политически.  ПРАВНИЯТ АСПЕКТ изисква отговори на следните въпроси:   -  В какво е заподозрян шефът на ВВС?  Обвинението твърди, че става дума за тежко престъпление по смисъла на Наказателния кодекс - по чл.321, ал. 6. Защо, след като записите със СРС са направени през април 2019 година, и ако прокуратурата е убедена в \"престъпната дейнаст \" на ген. Стойков, не е предприела нищо срещу него, не е поискала отстраняването му и той продължава да стои на поста си?  -  Защо разследване срещу висш военен  се води от Специализираната, а не от Военна прокуратура? -  След като спрямо ген. Стойков са приложени \"законни\" според обвинението СРС-та,  защо в момента, в който по тях протича разговор с държавния глава, който се ползва с абсолютен конституционен имунитет, подслушването не е преустановено на мига?  Защо е продължено подслушването на президента? Това деяние влиза в конфликт с чл. 103 от Конституцията и е нарушение, извършено от длъжностно лице.   -  Защо след като явно са незаконно направени, тези СРС-та се обнародват в нарушение и на член 145 \"а\" от Наказателния кодекс,  според който \"разгласяването на СРС от длъжностно лице е престъпление\", за което се предвижда до 5 години затвор и лишаване от права?    -  Прокурорите дават ли си сметка,  какъв ще бъде образът на България навън, след като у нас се използват записи със СРС-та против закона и против Конституцията?   -  Защо командващият ВВС ген. Стойков се опитва да осуети проверката на КПКОНПИ  по отношение на назначението на Десислава Генчева/Радева за пиар на ВВС през 2012 година, което е наказуемо? Какво означават думите му:    -  Какво е накарало ген. Стойков да даде указания :  Означава ли това, че назначението на Десислава Генчева/Радева е в нарушение на законови норми? Ако да - какви са те? Ако не - защо ВВС не предоставя акуратно цялата информация на КПКОНПИ, за да се изчисти този проблем, който президентът нарича \"простотии\"?  -  Има ли укрити или целеносачено унищожени документи по назначението на Десислава Генчева/Радева за пиар на ВВС?  Ако има - какво визират те и кой ги е унищожил? Тя или някой от ВВС? Ако не - защо ген. Стойков казва: \"   -  От огласените СРС записи става пределно ясно, че президентът Румен Радев с нито едно свое изречение или намек дори не дава указания на шефа на ВВС да се възпрепятства разследването на КПКОНПИ.  Нещо повече - Радев спокойно обяснява на ген. Стойков защо е подписал назначението на Генчева, мотивирайки се с вътрешния правилник на ВВС. Тогава въз основа на какви факти наблюдаващите прокурори са    -  Къде в тези записи на телефонни разговори наблюдаващите прокурори видяха признаци за \"държавна измяна\"  или за нарушение на Конституцията от страна на президента Радев, въз основа на които главният прокурор поиска тълкуване от Конституционния съд за имунитета на държавния глава по силата на чл.103 от Конституцията? - Кой ще понесе отговорността  за официалното обявяване, че е подслушван държавен глава, което се случва за първи път в 30-годишната история на Прехода?   -  Казусът с пиар назначението на Генчева/Радев е с тригодишна публична давност.  Защо бившият главен прокурор Сотир Цацаров не му обърна досега внимание?   -  Всички чиновници по етажите на властта, които в момента са назначени на два трудови договора  (а те са мнооого), и техните началници, които са подписали договорите им, ще попаднат ли под ударите на прокуратурата?   МОРАЛНАТА СТРАНА на този скандал,  който вещае открита война между президент и главен прокурор, опира до тълкуването, че вероятно целта на  спецакцията е да се удари президентът, който се изживява като морален стожер на нацията . Прокуратурата иска да внуши на публиката, че държавният глава е извършил престъпление, вярно, не като действащ президент, а в битността си на шеф на ВВС, и сега в качеството си на институция не може да менторства над управлението, говорейки непрекъснато за корупция във властта, за неефективна съдебна система, атакувайки дори модела на държавното обвинение. Това е опит с репресивни властови инструменти президентът да бъде свален от пиедестала в очите на обществото и да бъде нареден до онези, които той критикува.  Третият АСПЕКТ Е ПОЛИТИЧЕСКИ  –  с този скандал започва предизборната кампания за президент.  Това е опит отрано да бъде сринат имиджът на Радев, за да не си и помисли за втори мандат.  Този случай ще бъде залепен до името му и всеки път, когато Радев атакува грешки на управляващите, все ще се намери някой да му подвикне: \"А пиар-гейта?  Ще бъдем свидетели на ожесточена битка Радев-Гешев , която ще има тежки последици за държавата - колкото и да не ни се иска контретният случай ще бъде сведен до остри междуличностни отношение между двама души на върха на държавата. Вместо като независими и овластени институции да обединят усилията си срещу корупцията,  те ще се изправят един срещу друг в изтощителен двубой, който ще дестабилизира страната.  И двамата са мъже със силно его и никой няма да отстъпи в името на мира в държавата.  Гешев е в началото на кариерата си , която тръгва много решително, напористо с явно желание за постигане на резултат по посоката на възмездие и той ще направи всичко възможно, за да докаже, че е прав, набеждавайки президента в престъпление.   Радев пък е в зенита на един силен мандат  с огромно обществено доверие, което той ще се стреми да съхрани и увеличи, за да има основание да поиска още веднъж доверие. Радев няма да допусне върху образа му да легне и сянка от съмнение, че е престъпник, каквото се опитва да направи прокуратурата. Нещо повече - той вече обвини прокуратурата в нарушение на Конституцията, което означава, че от \"обвиняем\" президентът се превръща в \"обвинител\". При това с огромен кредит на одобрение.   В момента общественото настроение е на страната на Радев и той печели дивиденти.  В очите на българина президентът вече е жертва на една огромна несправедливост, която се налалага със силата на ботуша.  Ако няма нещо, за което наистина да бъде морално или юридически укорен, то с настоящия скандал Иван Гешев направи огромен подарък на Румен Радев.   Едно е сигурно -  от този казус не може да се пръкне импийъчмънт на държавния глава, но може да го превърне в герой...     ", "date": "2020.01.30", "title": "Валерия Велева: За скандала Гешев-Радев без емоция"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/405962-%D0%B5%D0%B2%D1%80%D0%BE%D0%BF%D0%B0-%D1%80%D0%B0%D0%B7%D0%BC%D0%B8%D1%88%D0%BB%D1%8F%D0%B2%D0%B0-%C2%AB%D0%B8%D0%BC%D0%B0-%D0%BB%D0%B8-%D0%B6%D0%B8%D0%B2%D0%BE%D1%82-%D1%81%D0%BB%D0%B5%D0%B4-%D0%B1%D1%80%D0%B5%D0%BA%D0%B7%D0%B8%D1%82%D0%B0%C2%BB", "text": "Историята на Брекзит постави цяла Европа, или по-точно Европейския съюз, откъдето Великобритания си заминава, в неудобната позиция на stand-by - очакване. Поради това, че британците забавят решението си за „излизаме/не излизаме“ с месеци, европейските политици все още не могат да вземат решение за по-нататъшното развитие на ЕС. Едно е да продължиш с Великобритания, друго е без нея. Тук става въпрос за формиране бюджета на ЕС и размера на дотациите за младоевропейците, както и редица финансови и правни проблеми, без решаването на които е невъзможно да се правят дългосрочни планове за бъдещето, извинявайте, „пътни карти“ за еврощастливците. Само Полша годишно изразходва през последните десетилетия приблизително същата сума от бюджета на ЕС, колкото Великобритания допринася за този бюджет. За 15 години членство в ЕС Полша получи от бюджета на ЕС под формата на субсидии от около 110 милиарда евро. И Обединеното кралство ежегодно внасяше повече от 10 милиарда в бюджета на ЕС: например приносът му през 2014 г. беше четвърти след Германия, Франция и Италия и възлизаше на 11,34 милиарда евро, а през 2015 г. тази цифра се увеличи до 18,20 милиарда евро. Сякаш английските пари покриваха всички субсидии за Полша. Във всеки случай сумите са свързани. И сега какво? Ясно е, че младоевропейците няма да дополучат след Брекзит определени суми в националните си бюджети, които са изцяло субсидирани. Също така отбелязваме, че ЕС започва нов седемгодишен план за бюджета (те работят по план) за 2021-2027 г., така че те все още имат време да изчислят финансовата маневра в публичния сектор при новите обстоятелства. Ясно е също, че дупка от 10 милиарда и отгоре за бюджета на целия ЕС може да не е толкова чувствителна. Но все пак трябва да се направи нещо с нея. Както, впрочем е необходимо да се изгради нова линия на Европейския съюз в епохата на post-Brexit. Ако Лондон наистина доведе развода до край и напусне „общия европейски дом“, за за великата полза от който толкова много сме чували от широката общественост на еврощастливците и техните адепти, тогава пред ЕС се открива перспективата за вътрешноконтинентално партньорство в условията на бързо нарастваща международна търговска и икономическа конкуренция. И тогава, изглежда, много неща ще си отидат на местата - може би някои ще се втурнат след бритите \"към изхода\". Както се казва: „Ако направите това, което правят британците, но не направите това, което ви съветват, очаква ви успех“. Получава се такова разпределение. САЩ + Великобритания (англосаксите), Европейският съюз, като континентален субект, Китай - това са тези, които ще тръгнат на битка. Русия в момента не е толкова икономически силна и докато другите ще се бодат, можем да се съсредоточим върху притесненията за собственото си развитие, които съвсем не са малко. Във връзка с тези промени в европейската преса зазвучаха гласове, които доскоро бяха заглушени. Там се очертават съвсем не радващи перспективи - ясно е, че напускането на Великобритания ще отслаби ЕС и ще засили англосаксонските конкуренти. Освен това в самия ЕС все още няма разбиране за това „Как ще живеем по-нататък?“ И ето няколко идеи. Ще представим няколко публикации на тази тема. Цялата дискусия, започнала сега в Стария свят не се ограничава с тях. Те просто са интересни от гледна точка на местните гледни точки и оценки. Първо, статията „Une Europe puissance en panne de dessein“ - „Ерозията на европейската мощ“ от Бернар Касен, бившият генерален директор на знаменития парижки вестник „Mond Diplomatique“, който сега е почетен президент на организацията Attac. Наричат себе си „алтерглобалисти“. Той пише: „В Брюксел от седем десетилетия някои думи бяха забранени в речника на длъжностните лица на Европейския съюз. Сред тези думи има една, която току-що направи грандиозно завръщане за радост на някои политици - „суверенитет“. Не някакъв суверенитет, а европейски ... Не трябва да се забравя, че парично-кредитната политика (на еврото), фискалната политика, търговската политика и политиката на конкуренция почти изцяло не се контролират от правителствата и гражданите на държавите-членки на ЕС ... До днес европейските институции и правителства никога не са разсъждавали публично от гледна точка на световната геополитика и европейския суверенитет. Двете традиционни оси на външните действия на ЕС бяха „атлантизмът“ - съгласието с Вашингтон и статутът на „добър ученик“ в НАТО, както и „свободната търговия“ като инструмент за търговски дъмпинг на промишлено развитите страни в бедните страни. С лозунга „Америка - на първо място!“ Доналд Тръмп брутално сложи край на тези принципи и след това осиротяха европейските лидери, които съжаляваха за комфорта на „доброволното робство“. Именно тази празнота на стратегическото мислене иска да попълни Еманюел Макрон, развивайки идеята за мощна Европа: „Ние сме сила от 500 милиона души, втората по големина икономика в света. Трябва да осъзнаем тази сила.\" Въпросът е каква политика ще води тази сила и какво ниво на конфронтация със САЩ ще бъде готов ЕС да приеме? Например относно свръхчувствителните отношения с Русия и Иран сигналите са противоречиви: от една страна, Макрон твърди, че „Европа ще изчезне“, ако не успее да интегрира Москва във „великата европейска игра“; от друга страна, той подкрепя илюзията, че Доналд Тръмп може да се откаже от излизането на САЩ от двете исторически споразумения, подписани от Франция: от Парижката конвенция за промените на климата и от ядрената сделка с Иран. И в двата случая дистанцирането от Вашингтон има своите граници ... Всъщност на силна Европа й липсва грандиозен замисъл!” Това е силен призив от известен и уважаван политолог, който повдига въпроса за бъдещето на Европа и нейните цели. Между другото, днес почти всеки регион и най-големите страни по света са изправени пред подобни проблеми - „Накъде да вървим? Към какви цели?“ Ясно е, че Европа не иска да се окаже в канавката на новия световен път, който все още не е намерен, но поне има разбиране, че трябва да се търси. Вече много пъти е писано, че 500-годишната история на господството на Запада над страните и континентите на Земята е приключила – по-нататък ще има нови формати, нови отношения, нови предизвикателства. И във всичко това Европа не иска да загуби своите вековни позиции. При това в „общоевропейския дом” вече са започнали доста неудобни за обитателите му процеси, за един от които пише във вестник Le Mond наблюдателят Ален Салс. Неговият коментар е „L’Europe est-elle entrée dans une sorte de IV-e République continentale où les gouvernements stale devienne des des exceptions?» - “Демократичната болест се разпространява в целия континент ...” Демократична болест!? И това е на страниците на най-солидния „демократичен“ вестник във Франция? Просто образец за това какви нервни сривове започват от промените, които се случват около еврощастливците. Алън Салс пише: „Демократичната болест се разпространява в целия континент. Това е любопитна демократична болест, която се разпространява в Европа. Гласоподавателите гласуват все по-малко, а партията се обявява за победител, но без ясно мнозинство. И никой не може наистина да управлява.     Навлиза ли Европа, където стабилните правителства са изключение, в един вид IV-та континентална република, като френския режим, в който двадесет и две правителства са се сменили за дванадесет години - между 1946 и 1958? Четвъртите избори за четири години в Испания са тъжна илюстрация ... Белгия нямаше федерално правителство повече от триста дни ... На Марк Рюте му бяха необходими повече от двеста дни, за да състави третото си правителство в Холандия ... В Швеция, Дания, Финландия социалдемократите се завърнаха на власт, но тяхното правителство е с малцинство ... В Португалия Антонио Коста изглежда по-солиден след успеха си на изборите през октомври, въпреки липсата на мнозинство. Сценариите варират в различните страни, но има и някои устойчиви. Правителствените партии отслабват на фона на несигурността, засилена от европейските кризи и недостатъчната реакция на Брюксел. Крайната десница се възползва от предимствата на общите възможности и използва демократични модели. Те сега претендират за власт - „Австрийската партия на свободата“ и „Лига“ в Италия.\" В тази връзка смятаме, че на място ще бъде е популярната шега, че „демокрацията е власт на демократите“, а не на някой друг. Така френските демократи се развълнуваха, защото лелеяната от тях система започва да работи за техните политически противници. Времената се променят и самата „демокрация“, отгледана на „либерализма“, умира. А друга „демокрация“, където народа не иска да ги избира, защото се оказаха фалирали, тези хора не възприемат. Своеобразен догматизъм. И накрая, третият, по-глобален поглед върху случващото се в Стария свят от страни, така да се каже, от другата страна на Атлантическия океан – там има своите причини за това. Ето какво пише в статията си «The Rationale and Contours of an Amicable Transatlantic Security Divorce» - «Обосноваване и контури на световното съглашение за Трансатлантическия развод» Тед Гален Карпентер (Ted Galen Carpenter), старши научен сътрудник по въпросите на сигурността в либерално ориентирания Институт на Катон от Вашингтон. Това не е единственият поглед към европейските дела от Америка, но не е безинтересен, като минимум: „Перспективите и интересите на Съединените щати и Европа по редица важни стратегически въпроси продължават да се разминават и никакви обикновени оптимистични клишета за „здравата солидарност на Алианса“ няма да променят тази реалност. Членовете на НАТО трябва да се откажат от остарялото схващане, че американските и европейските интереси са съвместими почти до пълна съвместимост. («Members must abandon the obsolete notion that American and European interests are compatible to the point of being nearly congruent»)... Смисълът е в това, че концепцията за „трансатлантическата солидарност“, дори и по ключови въпроси на сигурността, понастоящем е защитена до голяма степен от политическите елити, които може известно време да игнорират общественото мнение. Но ще им бъде все по-трудно да поддържат политики, които противоречат на желанията на мнозинството от населението. Дори на правителствено ниво нарастващото трансатлантическо разединение е очевидно по редица ключови въпроси, включително политиката спрямо Русия и особено политиката спрямо Иран и останалата част от Близкия изток ... За НАТО звучи смъртоносен звън («A death knell is sounding for NATO») и сега подходящата задача трябва да стане как най-добре да се преструктурират трансатлантическите отношения след (надяваме се приятелския) стратегически развод ... По-силният Европейски съюз трябва да поеме върху себе си отговорността за сигурността на демократична Европа, той трябва да поеме основната отговорност за управлението на отношенията с бурния Близък изток ... И, обратно, страните от Европейския съюз нямат основателни причини да се ангажират да помогнат на Вашингтон да се справи с политическите безредици на места като Боливия, Чили и Венецуела, наркоманиите в Мексико или безразборните потоци бежанци към САЩ от Централна Азия ... По същия начин и Америка, и ЕС са заинтересовани да предотвратят появата на злонамерена експанзионистична велика сила, подобна на нацистка Германия или Съветския съюз, навсякъде в международната система. Опитът да се запази НАТО, особено със силния си ангажимент по член 5 и голямото военно присъствие на САЩ в Европа, вече не е в интерес на страните от двете страни на Атлантическия океан.“ Това присъда на НАТО ли е? И тази фраза - „да се откажем от остарялата представа, че американските и европейските интереси са съвместими почти до пълно единство“ е като маркер за началото на започващата глобална конкуренция. Не е ли така? А това предложение - „Европейският съюз трябва да поеме отговорност за сигурността на демократична Европа, той трябва да поеме основната отговорност за управлението на отношенията с бурния Близък изток“ - изглежда, че върху конкурента, за да го отслабят, прехвърлят напълно ненужните им странични разходи. И накрая, реквиемът: \"За НАТО звучи смъртоносен звън.\" Възможно вариант с такава съдба за НАТО все още не е видим, но вече е станал обект на обсъждане. Е, колко модерно е сега да се говори за „отварянето на прозорците на Овертон“. И този сюжет също се вписва в пъстрата картина на промените, които с Брекзит ще влязат в живота на еврощастливците. Вече писах за това, сега отново ще подчертая: англосаксонците умишлено отслабват бившия си съюзник и настоящ съперник - Европейския съюз. Формулата „Боливар не може да издържи двама“ започва да играе на глобално ниво. Перспективата англосаксонският алианс САЩ + Великобритания - да влезе в търговска и икономическа война с ЕС - изглежда ако не неизбежна, то много вероятна. Както там, в либерален учебник за ученици от горния курс и първокурсници „Основите на икономиката“ е написано: „Конкуренцията и само конкуренцията е онзи вълшебен елемент, който насочва егоистичните интереси на икономическите агенти в услуга на общото благо“. Така сега именно този „вълшебен елемент“ разрушава съюзните отношения на САЩ с ЕС. О, времена! .. Ако използваме литературен образ, изглежда, че Европа като витяза в руската приказка, стигна до камъка, на който са показани пътищата, и се спря на кръстопътя. Съдба ...    ", "date": "2020.01.30", "title": "Европа размишлява: «Има ли живот след Брекзита?»"}
{"url": "http://www.classa.bg/%D1%81%D0%B2%D1%8F%D1%82/item/405963-the-wall-street-journal-%D0%BF%D1%83%D1%82%D0%B8%D0%BD-%D0%BD%D0%B0%D0%B4%D1%85%D0%B8%D1%82%D1%80%D0%B8-%D1%82%D1%80%D1%8A%D0%BC%D0%BF-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0", "text": "Съединените щати започнаха кампания миналата година за отстраняване от властта на президента на Венецуела Николас Мадуро, но това се превърна във външнополитически провал за Вашингтон, пише The Wall Street Journal. Това се случи по вина на такива \"добре познати противници\" на Америка като Русия и Куба, както и по вина на нейните съюзници, включително Турция и Индия, се казва в статията. Руският президент Владимир Путин надхитри американския лидер Доналд Тръмп във Венецуела, пише The Wall Street Journal. Администрацията на Тръмп подцени колко подкрепа ще получи президентът на Венецуела Николас Мадуро от Русия, Куба и дори от съюзници на САЩ. След среща с руски официални лица в Рим миналата година инициативата на американските власти за отстраняване на   спря и така и не успя да преодолее тази трудна ситуация. Специалният представител на САЩ за Венецуела Елиът Абрамс пристигна в хотел Westin Excelsior, надявайки се да убеди Москва да се откаже от подкрепата за Мадуро и да признае Хуан Гуайдо за законен венецуелски лидер. За сметка на това заместник-министърът на външните работи на Русия Сергей Рябков поиска Вашингтон да отстъпи от военните заплахи и да премахне икономическите санкции, целящи да лишат Мадуро от всякакъв избор. В следващите месеци американската кампания се превърна в провал във външната политика. И я подкопаха   на Вашингтон, Русия и Куба, както и съюзници на Америка като Турция и Индия. Всички тези страни по един или друг начин помогнаха на Венецуела да заобиколи американските санкции, пише изданието с позоваване на бивши и настоящи американски официални лица, както и на венецуелски активисти на опозицията. В същото време Европейският съюз наблюдаваше какво се случва от страна. Администрацията на Тръмп, която беше уверена в краха на Мадуро, не предвиждаше, че Русия ще проправи път за игнориране на режима на санкции от други страни. В същото време нежеланието на Вашингтон да въведе ограничителни мерки срещу руските и други компании позволи на Каракас да запази износа на нефт и злато. Този месец венецуелската опозиция за пореден път демонстрира своята несигурна позиция, когато местните служители по сигурността не пуснаха Гуайдо да влезе в сградата на Националната асамблея, където възнамеряваше да спечели преизбирането си на поста председател на парламента. Лидерът на опозицията във Венецуела, облечен в син костюм, дори се опита да премине през оградата с метални пръчки с остри краища, но не успя. Сега Москва има повече от две трети от суровия петрол на Венецуела, според изданието, позовавайки се на неназовани бивши и настоящи чиновници от администрацията на Тръмп. Освен това Русия помага на Каракас да скрие получателите на венецуелския износ. Тази   помогна на Мадуро да забави свободното падане на икономиката, да концентрира властта в ръцете си и да отслаби опозицията. Привържениците на Гуайдо виждат основната си пречка в Русия и искат САЩ, Европа и други съюзници да заемат по-строга позиция по отношение на пропуските в санкциите. През деветте месеца след налагането на американските санкции Индия прие почти половината от износа на петрол във Венецуела, чиято обща стойност се оценява на 1,5 милиарда долара, а индийското съвместно предприятие, в което участва руската компания Роснефт, беше купувач на тази суровина, пише The Wall Street Journal с позоваване на данни на Import Genius. Според венецуелските власти от края на 2018 г., когато бяха наложени санкции за ограничаване на операциите с венецуелско злато, Обединените арабски емирства закупиха около $1 млрд от този благороден метал от Каракас. Освен това, според американското разузнаване, реалните обеми на вноса на злато са много по-високи. тъй като благородният метал напуска страната под прикритието на злато от Колумбия, Уганда и други страни.    ", "date": "2020.01.30", "title": "The Wall Street Journal: Путин надхитри Тръмп във Венецуела"}
{"url": "http://www.classa.bg/%D1%81%D0%B2%D1%8F%D1%82/item/405964-fox-news-%D1%82%D1%80%D1%8A%D0%BC%D0%BF-%D1%81%D0%B8-%D1%81%D0%BB%D0%BE%D0%B6%D0%B8-%D0%B7%D0%BC%D0%B8%D1%8F-%D0%B2-%D0%BF%D0%B0%D0%B7%D0%B2%D0%B0%D1%82%D0%B0,-%D0%BF%D1%83%D1%81%D0%BA%D0%B0%D0%B9%D0%BA%D0%B8-%D0%B1%D0%BE%D0%BB%D1%82%D1%8A%D0%BD-%D0%B2-%D0%B1%D0%B5%D0%BB%D0%B8%D1%8F-%D0%B4%D0%BE%D0%BC", "text": "Бившият съветник по националната сигурност Джон Болтън „шокира“ мнозина във Вашингтон, като писа в книгата си, че Доналд Тръмп е свързвал военната помощ за Украйна с разследването на сина на Джо Байдън. Според Fox News обаче човек не трябва да се изненадва: Болтън никога не е бил лоялен към президента, той работи за Белия дом само за да отприщи войната с Иран и не получавайки тази война, удари Тръмп в гърба. Спомнете си предизборната кампания 2016. Тогава Доналд Тръмп рецитира стихотворение за жена, която вкарва умираща змия в къщата си и я излекува. Змията се възстановява - и веднага се хвърля върху жената и я ухапва. Умирайки, жената попита змията: „Защо направи това?“ „Защото аз съм змия“, беше отговорът. \"Това е, което ние правим.\"     Всичко това някак си напомня за Джон Болтън, бивш съветник по националната сигурност, който изпадна в немилост. Тази вечер републиканците във Вашингтон изглеждат шокирани от новината, че Болтън е предал бившия си шеф Доналд Тръмп. Но защо биха били шокирани? Това е човекът Джон Болтън, той винаги е бил такъв и той така постъпва. Не искам да се хваля, но говорихме за това отдавна. The New York Times съобщи вчера, че в новата книга на Болтън има фрагменти, предназначени да помогнат на демократите да оправдаят импийчмънта. Болтън обвинява президента, че е забавил военната помощ на Украйна, за да окаже натиск върху нейното правителство и да получи разследване срещу Хънтър Байдън. Отново хората във Вашингтон изглеждат като зашеметени от това. Или твърдят, че са зашеметени. Ако Болтън не харесва Тръмп толкова много, те се чудят защо той се присъедини към администрацията? Отговорът е прост: Болтън искаше война с Иран. Той винаги е искал война с Иран. Той е обсебен от нея. Ето тук например, той злобно фантазира за промяна в иранския режим - много преди да стане съветник по националната сигурност. Обърнете внимание! ДЖОН БОЛТЪН, бивш съветник на президента на Съединените щати по национална сигурност:  „  Но Иран не беше единствената цел на Болтън: той също искаше повече война в Сирия и война също във Венецуела. Той искаше войната в Афганистан да продължи, докато вашите правнуци не станат толкова стари, че da престанат да бъдат годни за военна служба. И, разбира се, като всички неоконсерватори, той искаше война с Русия! Много война! През 2016 г. Болтън нарече Русия една от основните заплахи за Америка. Можете ли да си представите? В крайна сметка, не Китай! За Болтън всеки конфликт беше   и способността да се използва огромното превъзходство във военната сила. Може би защото самият той никога не е служил във въоръжените сили, Болтън искрено и страстно е обичал войната. В крайна сметка, разбира се, той не я получи: Тръмп многократно го блокира на ръба на конфликта. Накрая Болтън си тръгна, при това заслужено унижен. Оставката на Болтън беше един от най-добрите моменти от първия мандат на президента. За нормалните хора навсякъде това беше празник. Но не за американските новинарски студии. Медиите бяха натъжени от напускането на Джон Болтън. Те обичат войната. Когато има война, те могат да покажат как танковете се движат и да говорят за оръжейни системи. И изведнъж, за първи път в живота си, те се влюбиха в Джон Болтън. Какъв герой беше това! ДОНА ЕДУАРДС, бивш конгресмен на САЩ:  КРИС КУОМО, водещ на CNN: ЧЪК ТОД, водещ на MSNBC:  ГОСТ В СТУДИОТО: ЧЪК ТОД: . КЛЕР МАККАСКИЛ, бивш сенатор в САЩ: НИКОЛ УОЛЛЪС, водеща на MSNBC: , казва либералката. Всъщност всичко, което Болтън е помогнал за запазването през последните 20 години, е цената на акциите (на американската военно-промишлена компания -  ) Raytheon. Тук той преуспя! Множеството безсмислени конфликти, които той лансира, не са консервативни, а точно обратното. До голяма степен заради тях умира средната ни класа. Това ви се струва очевидно, но тук не е очевидно: във Вашингтон контрапродуктивните войни се считат за добродетели, а не за пороци. Попитайте Мит Ромни, един от основните им поборници.   Превод: М.Желязкова", "date": "2020.01.30", "title": "Fox News: Тръмп си сложи змия в пазвата, пускайки Болтън в Белия дом"}
{"url": "http://www.classa.bg/%D1%81%D0%B2%D1%8F%D1%82/item/405965-%D0%BF%D1%83%D1%82%D0%B8%D0%BD-%D0%BC%D0%BE%D0%B6%D0%B5-%D0%B4%D0%B0-%D1%81%D1%8A%D0%B7%D0%B4%D0%B0%D0%B4%D0%B5-%D0%BD%D0%BE%D0%B2%D0%B0-%D0%B4%D1%8A%D1%80%D0%B6%D0%B0%D0%B2%D0%B0", "text": "Сега много се говори, че създаването на нова държава може да се превърне в сценарий за прехода на властта в Русия. Защо това е така, нали уж реформата, изразена от президента, включва промяна на баланса между клоновете на самото руско правителство и не се прилага за съседните държави? В момента пред нашите очи се случват няколко значителни неща, които показват, че има смяна на правомощията и съживяване на Съюзната държава. Конституционната реформа и измененията, които Владимир Путин внесе в Държавната дума, от една страна, са насочени към децентрализация, ерозия на правомощията на президента, а този пост вече се асоциира лично с Путин, както и нарастващото влияние на Държавния съвет, Държавната дума, Съвета на федерацията и Конституционния съд. Външно такова отслабване може да изглежда като ерозия на държавата при, както сега се изразяват, слаб приемник. Много експерти поддържат тази версия, но тя има редица уязвими места. В Русия това няма да сработи. Спомняме си, че самият Путин беше избран в качеството си, както изглеждаше тогава на редица олигарси от елциновото котило, слаба фигура, която може да бъде манипулирана. Всички знаем как свърши това. Така че този сценарий изглежда непредсказуем и Путин, с политическия си опит, едва ли би се решил на такъв рискован експеримент. Защо да се прилагат реформи, които унищожават държавността, които самият Путин засили за 20 години? Няма друго логично обяснение, освен да започне процесът на реинтеграция на голямото евразийско, постсъветско пространство. Но дори интеграцията да не се осъществи внезапно, както беше предвидено, тоест с участието на Беларус и Казахстан, във всеки случай Путин може да създаде нова държава, като включи в нея Южна Осетия, която ние признаваме за суверенна. Формално това ще бъде достатъчно за провъзгласяване на нова суверенна държава, в която Путин ще стане начело. Възможно е също така да се поканят ДНР и ЛНР, а това обяснява и защо тези държави не са били признати за тези шест години. Те бяха спасени, сравнително казано, за да станат част от новата държава. Това катализира центростремителните процеси на руското мнозинство в останалата част от Украйна и предоставя по-приемливи възможности за Казахстан и Беларус. Така ще бъде отворено пространство за геополитическо съзидание, създаване на континентален Евразийски съюз, но не чрез усвояване, а чрез осигуряване на равни условия, а настоящата конституционна реформа, която започна Владимир Путин, е единственият съзидателен сценарий. Но, въпреки това, отслабването на центъра го има? Има ли други “заложени бомби под държавността\" ? Моля, обърнете внимание, че през 90-те, по времето на разпадането на Съветския съюз, най-голямата съюзна държава в света, сривът беше провокиран от децентрализацията на политическите функции, реформата, която Горбачов започна. От друга страна, поради това Руската федерация беше укрепена - остатъчният формат на руската държавност, създаден върху руините на бившия Съюз. Засилването стана поради отхвърлянето. Но създаването на нов Съюз наистина се дължи на отслабването на центъра. Това е геополитическа логика, която ни позволява да кажем, че крайната цел на настоящите реформи, отслабване на руската държавност и по същество елиминиране на проекта на Руската федерация (ако оставите всичко такова, каквото е - Путин си тръгне и всичко остане децентрализирано, ще започне война на кланове, различни групи и преразпределение сфери на влияние), е създаването на нова държава. Съседите обаче се опасяват, че за създаването на нова държава от Москва може просто да ги завземе. Наскоро, на среща с работници в Шклов, Александър Лукашенко открито заяви, че Путин му е предложил да предаде суверенитета в замяна на „ключове от склада“. Факт е, че цялата тема за интеграция, която се развива през последните 20 години, и по-специално темата за отношенията с Беларус, винаги опира до някакво неравенство и неравнопоставеност на интегрираните държави, на което Александър Григориевич Лукашенко често обръща внимание. Той подчертава, че ако се говори за Съюзната държава, тогава трябва да говори за интеграция на равни начала: това трябва да е състояние на равновесие, равнозначност, еквивалент, със същите последици за всички две страни. Често причината за блокираната интеграция е фактът, че, видите ли, руските олигарси ще отидат в Беларус и ще купят всичко. Друга причина е значителният статус на Владимир Путин лично на международната арена, като политическа фигура, способна да засенчи всяка друга, не само в постсъветското пространство, но и по целия свят. В Съединените щати президентите непрекъснато се променят, Путин надживя трима китайски лидери, в Европа отслабването на институцията на държавите и държавната власт като цяло става на фона на разпръскване на функции между структурите на ЕС. Интегрирането в тази ситуация е доста рисковано, като се има предвид мащабът на Русия, нейната геополитическа тежест, значението ѝ за международната сигурност, териториалния континентален пейзаж и можем да стигнем до простия извод, че всяка интеграция с Русия би означавала усвояването на по-малкото от по-голямото, което е Русия. И с централизацията на политическата власт, която се развива при Путин през 20 години, разбира се, тази перспектива можеше да разтревожи Лукашенко, Назарбаев и други партньори в интеграционни проекти. Ето защо сега се извършва такава ерозия и отслабване на президентските функции в Русия, само за да се създадат по-приемливи условия за интеграция. Считам, че настоящата конституционна реформа е стъпка, насочена към засилване на реалната интеграция и до голяма степен удовлетворява исканията, отправени от Лукашенко към руската страна през последните 20 години. И не само. Но защо това геополитическо творчество започна едва сега? Според тази логика през 2014 г. имаше много по-благоприятни условия. През 2014 г. беше възможно да се интегрира цяла Украйна в руската държава без никаква война, защото Украйна дори нямаше армия като явление. Тя беше толкова разложена и деморализирана, беше в състояние на разруха, че не можеше да се говори за съпротива. А този, който през 2014 г. убеди Путин, че въвеждането на войски е опасно и че това ще предизвика ожесточена съпротива и ще предизвика партизанска война - той извърши саботаж срещу евразийската геополитическа мисия. Той е ясен враг на Русия, враг на евразийската интеграция и възстановяване на голяма единна държава. Времето беше изгубено и войната, която продължава последните шест години, по същество отново създаде украинската армия. Мотивира я, идейно я обосновава. И сега съществува реална опасност войната с Украйна дори да се окаже победоносна, със сигурност няма да е малка. Събитията, в които Русия участва през цялата си история, са безкрайни войни, водени като отразяване на европейската агресия, която се провежда на всеки 100 години и завършва с победа на руската армия в една от европейските столици. Участието на руската армия в мирното уреждане Близкия изток днес е свидетелство, че руската армия днес е армия №1 в света, никоя друга армия не може да се сравни с нея в истинска битка, нито по отношение на бюджет, нито по брой войски, нито по отношение на бойната ефективност. И да се каже, че някой може да ѝ устои, особено ако това е украинската армия, най-малкото е наивно. Разбира се, руската армия никога не се държи агресивно, нейната функция е мироопазваща, помирителна, стабилизираща. И следователно всяко участие на руската армия в какъвто и да е конфликт на територията на бившата Украйна може да бъде свързано само с реакция на призива на руското мнозинство, което обитава Украйна, както и с желанието на руснаците да се обединят в една държава. Има руско мнозинство, има воля на славяните, включително и на малорусите, да живеят в рамките на една единствена държава и я има волята на малцинството - шепа хора, узурпирали властта. Екзалтирано малцинство от градски лунатици, които наричат себе си украински националисти, които не представляват никаква способна маса и като цяло. Дори във въоръжените сили на Украйна има част от руското, славянското общество, което вижда себе си като част от нашето обединено цивилизационно пространство. И естествено това националистическо малцинство в Украйна няма легитимност. Следователно включването на руската армия в този процес ще бъде момент на истината, който определя колко благоприятни са тези националистически опити и тласъци Украйна да се вкара във формата на националната държава чрез геноцида на руското мнозинство, чрез изкуствената украинизация, финансирана от Запада. Ще се разкрие цялата бутафория на украинския проект, а руската армия всъщност просто ще фиксира факта на присъединяването на Украйна към Съюзната държава без сериозни военни сблъсъци. Но кой е този враг, който разубеди Путин от навременното навлизане на войските? Не са ли свързани  слуховете за възможната оставка на Владислав Сурков със смяна на курса към ЛНР, ДНР и Абхазия? Възможно е. Не мога да кажа, но е възможно. Сурков е любител на многоходовите партии, обича да играе на страната на няколко играчи наведнъж, на няколко клиенти, умело ги върти около пръста си, играе на противоречия, на егоистичните им интереси. Той със сигурност е интелектуалец, но с особеностите на 90-те, които го формираха като политическа фигура, като се вземе предвид хаосът, в който се намираха Русия и постсъветското пространство като цяло. Той е майстор на сложните игри, но когато трябва да вземете прости решения - тук той се губи. Защото не е свикнал с толкова разбираеми, прости, оправдани закони на политиката, решения на идеологията. Той започва изкуствено да ги обърква, да ги зарежда с някакви допълнителни фактори, допълнителни значения и да се опита да играе веднага на страната на всички. Вероятно има предимство в това. Когато ситуацията изисква такъв подход, а когато не, всичко се усложнява и обърква. Веднъж критикувах Сурков за редица неща, но след това прегледах ролята на индивида в историята, оценявайки по-отблизо стратегически тези тенденции, които Русия преживя през тези 20 години, следователно сведох до минимум демонизирането на този конкретен човек. И не мога да кажа със сигурност, но не изключвам, че не без негово участие навлизането на войски в Украйна беше осуетено през 2014 г., което щеше да направи връщането на Украйна в обединената държава абсолютно безкръвно, безболезнено и щеше да изключи многото жертви, които претърпяхме от двете страни. Бихме могли да избегнем много тежки последици, ако бяхме приложили кримския сценарий по отношение на останалата част от Украйна, може би, с изключение на няколко области, които никога не са се виждали в едно украинско пространство и продължават да не се виждат, постоянно казвайки, че принадлежат на друга цивилизация, към друга култура - полските католически анклави, които нямат нищо общо с украинската културна и цивилизационна среда. Но като говорим за минималната програма? Дали присъединяването, например, на Южна Осетия или Абхазия може да промени ситуацията? В крайна сметка тези държави са малки, икономиката им също е сравнително слаба и почти напълно зависима от Русия? Сигурен съм, че може. Сега Русия трябва да премине към етапа на възстановяване, изграждайки своето геополитическо влияние, мащаб и субективност. Има противоречие. Русия възвръща геополитическата си субективност, ролята си в световните процеси, във формирането на глобалната международна сигурност, суверенитета и значението си в света, като същевременно не увеличава континенталния си мащаб. Следователно Русия трябва да проведе подобни действия - макар и символични, макар и не толкова големи, но насочени към увеличаване на присъствието си в постсъветското пространство. По-скоро това ще бъде знак за тенденция, която според мен ще вдъхнови огромните сили на народи и държави, ще отвори прозорец на възможности за пресъздаване на голямото евразийско пространство. Но дори присъединяването на Крим предизвика негативна реакция от световната общност. Последваха санкции, които засегнаха болезнено икономиката ни. Ще се изправи ли Русия пред още по-голям натиск от Запада през трудния преходен период? Трябва да изхождаме от по-стратегически поглед върху процесите и да вземем предвид диалектиката на конфронтацията между Русия и Запада през цялата история на тяхното съществуване. Не може да има друг начин. Второ, силно преувеличаваме тази реликва от 90-те години, според мен, този фактор като \"международната общност\". Ако отхвърлим замаяното възхищение към Запада, развило се в късния съветски период, ще открием, че под знака „международна общност“ има абсолютно малцинство от държави и в абсолютно изражение, които представляват САЩ, Канада, страните от Западна Европа и Австралия. Всичко останало, Южна Корея, Япония са просто окупирани територии. И това малцинство, едва ли наброява милиард, нарича себе си световната общност, диктува на всички арогантно своята воля и условия, начина си на живот, културата си, цивилизационните си кодекси. Това е абсолютното хипертрофирано значение на някаква малка група, която вярва, че управлява света. И това е напълно погрешно, просто трябва да преразгледате отношението си към Запада, като го изгоним в гетото, където му е писано да е. Да действаме суверенно, независимо, разчитайки на геополитическите оси Москва - Пекин, Москва - Делхи, Москва - Техеран, да изградим своето влияние в Латинска Америка, в Африка, която сега е освободена от западното потисничество, и в арабския свят. И в рамките на тази голяма игра възстановяването на постсъветското пространство всъщност е възстановяване на историческата справедливост. В очите на Запада, в очите на западните стратези, това е Русия. Те няма да могат да кажат с увереност къде е Русия и къде е светът, гледайки картата на Евразия. За тях Казахстан, Беларус и Украйна са руски, това е цяла Русия. Повечето хора на Запад не разбират каква е разликата, това са само моментни нюанси в нашата история. Просто трябва да се вгледаме малко по-широко в текущите процеси и да действаме в свои интереси, без да обръщаме внимание на стадото западни дебили, които налагат санкции. Ако по-голямата част от човечеството погледне на това здравомислено, тогава може да притисне само Запада с такива санкции. Путин е законник, той се опитва да действа вежливо, коректно, в рамките на закона, международното право и се разстройва, когато американците го нарушават, и те винаги го нарушават, когато това е от полза за тях, и те винаги плюят по международното право, приканвайки всички да действат по същия начин. Но Путин е просто достоен човек. Учтив и коректен. Разглеждайки западните политици, ние разбираме, че Путин просто е извън конкуренцията по отношение на интелигентността и нивото на вземане на решения. Разбира се, можем да критикуваме Путин отвътре, като го гледаме под лупа, но Путин вече е политик №1 в света. Имаме вътрешни оплаквания срещу него, но това е наша вътрешна работа, това не се отнася до Запада.    ", "date": "2020.01.30", "title": "Путин може да създаде нова държава"}
{"url": "http://www.classa.bg/%D1%81%D0%B2%D1%8F%D1%82/item/405966-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D1%89%D0%B5-%D0%BF%D0%BE%D0%B4%D0%BA%D1%80%D0%B5%D0%BF%D0%B8-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%BA%D1%80%D0%B8%D0%BC", "text": "Великобритания ще подкрепи антируските санкции заради Крим. Това заяви британският външен министър Доминик Рааб.     „Днес Великобритания и нашите международни партньори съобщиха на Русия, че ние не приемаме и няма да приемем незаконната анексия на Крим и Севастопол. Като поддържаме санкциите, ще принудим хората да плащат сериозно на онези, които се опитват да включат Крим и Севастопол в Русия“, цитира РИА Новости съобщението на пресслужбата на британското външно министерство. Британското външно министерство заяви също, че Лондон винаги е бил привърженик на въвеждането и поддържането на санкциите срещу Москва. По-рано се съобщи, че Европейският съюз е добавил седем руснаци към списъка със санкции за Украйна, отговарящи, според него, за провеждането на изборите в Крим през септември 2019 г.  ", "date": "2020.01.30", "title": "Великобритания ще подкрепи санкциите срещу Русия заради Крим"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/405955-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D1%80%D1%8A%D0%B6%D0%B4%D0%B0-%D0%B8-%D0%B8%D0%BB%D1%8E%D0%B7%D0%B8%D0%B8", "text": "Състоянието на армията зависи от жизнеността на народа. Обратното твърдение също е вярно. Тази взаимообвързаност се определя от фактори като морално – психологическото състояние на населението, образованието, промишленото развитие и т.н. Решението войската ни да стане напълно кадрова, беше грешно и неговите пагубни последствия – както за безопасността на републиката, така и за стабилността на обществото, само ще се усилват в бъдеще. Но още сега е ясно, че неколцината мъже и жени, служещи за заплата, не са способни да възпрат евентуалния агресор. Превратаджиите от 1989 год. създадоха система, която унищожи държавата отвътре и обезсили въоръжените сили. Говорят, че ударът, пречупил гръбнака на БА, бил нанесен при управлението на Костов, за да се предотврати готвен пуч. Може да е било и така. Или пък случката е измислена от униформените за утеха на съвестта? В началото те наистина имаха сили и средства да опазят демокрацията и икономическата база, нужни за изграждането на социална държава. Гарнизоните, както е редно, се намираха в повишена готовност и след онзи 10 ноември, и когато софийските лумпени устройваха циркове заради изборите, и когато «гвардията» на Тренчев гореше архивите от Партийния дом, и през последвалите тежки години. Но хората под пагон не посмяха да изпълнят своя дълг. Друго не може да се очаква от офицери, полагали клетва на два пъти: първо да защитават народната република, а после – да прислужват на предателите, взели властта. Като награда за послушанието им мнозина бяха уволнени, а някои направиха политическа кариера. Останалите на работа продадоха на мутрите казармите и имуществото от военните складове, разбиха отбранителната линия «Крали Марко» и премахнаха цели родове войски. Сега България е безпомощна сред добре въоръжените ни съседи. Военното строителство и другите компоненти на военното дело (управление, политика, право, тил и пр.) деградират. От годишните доклади за състоянието на отбраната на републиката може да се направи изводът, че генералите и държавните чиновници са неспособни да поставят и планират самостоятелно цели и задачи и да ги изпълняват. Националните интереси се подчиняват на «блоковата солидарност» и това води до неадекватна оценка на обстановката в Европа и по света. Реалните опасности за държавата биват заменяни с мними. Въпреки предприетите мерки, корупцията в армейските редици не е преборена. И през изминалата година имаше скандали, свързани с продажбата на военни имоти на занижени цени. Бави се изпълнението на проектите за модернизация на армията, въпреки че за тях има осигурено финансиране. Планираното за 2018 год. ниво от 1,55 % от БВП на разходите за отбрана не е постигнато. Вероятно в отчета за 2019 год. този показател ще бъде подобрен – за сметка на предплатените американски изтребители и на покупката на два стари миночистача от Нидерландия (говорят, че единият от тях ще бъде използван за резервни части). Възниква усещането, че за служителите на МО е важно покриването на финансовите показатели, а не направените разходи да са от полза. Системата за ръководство, командване и управление на въоръжените сили се нуждае от оптимизиране. В нея не е осигурен принципът на единоначалие, не е определена ясно линията на стратегическо ръководство, командване и управление. Има претенции към качеството на планирането. Невъзможно е да се осигури отбраната на страната при наличие на подобни недостатъци. Съдейки по данните, таванът на оперативна подготовка на висшия ни офицерски състав е на ниво батальон (т. е. отговаря на някогашните капитани и майори). Сериозни са проблемите с набирането и задържането на служба на личния състав, със състоянието на въоръжението, техниката, оборудването и екипировката. Определена част от кандидатите за постъпване на военна служба са лошо образовани, а физическата им форма е незадоволителна. Що се отнася до отношенията с НАТО - твърде вероятно е на нашата страна да бъде отредена ролята на спомагателен център за извършването на военноморски диверсии при подготвяната война срещу Русия. Любопитен е проектът «DIVEPACK», разработван от България, Франция и Гърция. Наши специалисти са изпратени в натовския Център по киберотбрана в Талин, където разработват стратегии за борба срещу северния съсед.     Оказва се, че в базата на ВМА в Хисаря лекуват украински военослужещи. Тук историята се повтаря - преди у нас се възстановявали ранени немски войници, а сега се грижим за неонацистите, стрелящи срещу своите мирни съграждани. Толкова за съюзническите задължения и слабостта ни към измета! Сухопътните войски, които са гръбнакът на БА, не могат да действат пълноценно заради недостига на личен състав, липсата на материални средства и лошото състояние на основните системи въоръжение и техника. Няма достатъчно боеприпаси. Учения се провеждат основно с по-ниските тактически звена – рота/ батарея, а това влияе отрицателно на подготовката на воинския и офицерския състав. Голяма част от авиационната техника, използвана от Военновъздушните сили, е стара и с отработен технически ресурс. Летищната инфраструктура е неподдържана. Бяхме принудени да допуснем италиански изтребители за охраната на въздушното ни пространство. Официално тази акция бе обявена за учение, макар че се носят слухове, че страната ни е платила за помощта на съюзниците. Радиотехническите войски изпълняват своите задължения със затруднения, защото радиолокационните комплекси функционират с частични неизправности и силно занижени основни технически параметри. Подготовката на Военноморските сили е силно ограничена заради недостига на финансови средства. Техниката и въоръжението са стари и се налага да ги ремонтират често. Холандските миночистачи, за които стана дума по-горе, струват 4 милиона лв., а разходите по транспортирането им до Черно море се оценяват на 2 милиона лв. Вероятно с чудноватата покупка МО и ВМФ опитват да компенсира вредите, причинени от забавянето на търга за нови модулни патрулни кораби, за който се говори от 2016 год. Изглежда, че в най-добро състояние понастоящем се намират формированията на 68-а бригада «Специални сили». Ала колкото и смели и добре тренирани да са служещите там, те не могат да заместят липсващите полкове на сухопътните войски - техните задачи са различни. На военен отчет към 2018 год. официално се водели 1250000 български граждани, но е съмнително, че чиновниците в окръжията знаят колко от тях ще съберат. Запасът застарява. Отдавна не са се организирали сборове. По план в БА е трябвало да има 3000 резервисти, но са назначени едва 500 (данните са от 2017 год.). Имаме малко войници, но като че ли разполагаме с твърде много генерали, които взимат високи заплати и пенсии. Фуражките предпочитат не да работят, а да спорят по промените в Закона за отбраната и въоръжените сили, позволяващи им да се уволняват по-късно. Може би министър – председателят с право се пошегува, че висшите чинове купуват за армията транспортни самолети, за да могат да се евакуират бързо, щом се наложи... Във всеки случай ония хрисимите не отговориха нищо. Тъй сме ние – клечим край ръждясалия танк, пафкаме цигари и през дима се мъчим да съзрем въбражаемия враг, за който говорят нашите поредни прелюбими съюзници. И добре, че Турция е заета с експанзията си в Близкия Изток и Африка и още не й е до балканските вилаети! Макар че на бъдещите аги не им трябва да се напрягат - тук потурнаците и петата колона се справят успешно и без тях.  ", "date": "2020.01.30", "title": "Българската армия - ръжда и илюзии"}
{"url": "http://www.classa.bg/%D1%81%D0%B2%D1%8F%D1%82/item/405956-%D0%BF%D1%83%D1%82%D0%B8%D0%BD-%D0%B3%D0%BE%D1%82%D0%B2%D0%B8-%D1%80%D1%83%D1%81%D0%B8%D1%8F-%D0%B7%D0%B0-%D1%81%D0%BC%D1%8F%D0%BD%D0%B0-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0", "text": "Суперпрезидентската конституция от 1993 г. спаси страната от разпад, ограничи произвола на провинциите и гарантира стабилност. Днес крайната нужда от тежка вертикала на властта изчезна и Русия трябва да оптимизира Основния си закон, като вземе предвид новите реалности в живота и перспективите за смяна на президента след 2024 г., казват експертите. Във вторник в Москва, под егидата на Експертния институт за социални изследвания (ЕИСИ), се проведе кръгла маса: „Обновяването на институциите е готово. Значението и целта на конституционните промени”. Модераторът Екатерина Соколова, ръководител на отдел „Стратегически изследвания и прогнози“ в Института за стратегически изследвания и информация, предложи няколко кръга за обсъждане на въпросите по най-важната вътрешнополитическа тема в наши дни - промените в основния закон, чийто проект беше внесен в Държавната дума миналата седмица от президента Владимир Путин. Защо именно сега Участниците в експертната дискусия признаха, че през последните 20 години е постигната стабилност на политическата система и управляемост от държавата. Но днес възможностите на страната са достигнали ново ниво и съществуващата система може да забави напредъка. „Промяната на условията на съществуване, условията на живот изискват промяна в законодателството“, отбеляза Павел Данилин, генерален директор на Центъра за политически анализ. „Необходимо е Конституцията от 1993 г. да бъде приведена в състояние, адекватно на съвременните реалности. Русия от 1993 г. и Русия от 2020 г. са две напълно различни държави. Всеки може да види това, като погледне през прозореца “, разсъждава политологът. Присъстващите на срещата отбелязаха, че гледката от прозорците на бизнес центъра, където се проведе кръглата маса, е много символична. От едната страна, се издигат небостъргачите на Москва Сити, които се разглеждат като символ на бързото развитие на Русия от началото на века. От другата страна, се намира Белият дом, около който се разгърнаха трагичните събития от 1993 г., срещу които се изготвяше тогава действащият Основен закон. „Мнозина са забравили, но преди четвърт век Русия всъщност беше в състояние на гражданска война. Нашият парламент беше стрелян от танкове!”, припомни директорът на Международния институт на най-новите държави Алексей Мартинов. „Беше приета конституция със суперпрезидентски правомощия за Борис Елцин“, съгласен е Данилин. “Но трябва да разберете: тези правомощия не бяха необходими на Елцин да се превърне в диктатор. Чрез тези суперпрезидентски правомощия беше просто необходимо да „съберем“ страната, която след това се разпадна, не без помощта на самия Борис Николаевич”, допълни той. Подобна конструкция на Основния закон беше търсена в ситуация на пряка заплаха за суверенитета на страната, допълни експертът. Владимир Путин трябваше да отблъсне тази заплаха, когато стана премиер и след това държавен глава във време, което беше фатално опасно за страната - по време на инвазията на терористите в Дагестан през 1999 г., припомни Данилин. \"В бъдеще, в началото на 2000-те години, беше необходима трудна политическа структура, за да може президентът да ограничи регионалния фронт, тя позволи да се консолидира единството и след това да се гарантира стабилност. Но сега няма такава заплаха. Сега на дневен ред е делегирането на правомощия”, допълни експертът. „Суперпрезидентската република е възникнала при остри кризисни обстоятелства. Сега, съжалявам за патоса, време е да доближим властта до народа“, добави Мартинов. Той обясни, че преди всичко става въпрос за предоставяне на големи правомощия на народните представители - депутатите и представителите на регионите - сенатори. Как да осигурим успешен “преход на властта” Професорът от катедрата по политология на Московския държавен университет, член на научния съвет към Съвета за сигурност на Русия Андрей Манойло, говори в същия дух. „Конституционната реформа не е узряла. Реформата на държавната власт и управление е узряла. През 2000-те години се разви тежка вертикала на управление, затворена за президента. На границата на епохите тази вертикала гарантира сигурността на Русия, всъщност спасява страната от колапс, а през 2000-те и 2010-те гарантира развитието на страната. Но тогава самата страна, нейният икономически потенциал, възможности и ресурси, които тя започна да притежава, достигнаха ново ниво”, заяви той. Друг проблем излезе на бял свят днес, отбеляза експертът. От една страна, “има много служители в отдели”, но от друга страна, \"едва ли не самият президент трябва да решава всички конкретни, реални проблеми в режим на ръчен контрол.\" Дойде време за промени в самата система на управление, подчерта Манойло. В същото време, експертите отбелязаха важността на озвучения от президента план за реформа на публичната администрация да бъде ясно приложен на практика. „Ако приетата през 1993 г. версия беше инструмент за преодоляване на миналото, сега имаме нужда от конституция като инструмент за развитие“, заяви Игор Кузнецов, изпълнителен директор на Руското дружество на политолозите. Промените трябва да гарантират стабилността на развиващата се система, съгласиха се експертите. В същото време предложените изменения показват увереността на президента, че политическата система е достатъчно зряла и че нейният потенциал трябва да бъде допълнително разкрит. „Путин е лидер с най-силна легитимност. Кой, ако не той, би могъл да предложи такива промени? Всички недостатъци, всички изкривявания и рискове, според мен, са му очевидни дори и сега”, заяви Екатерина Курбангуелева, директор на изследователския център „Специално мнение“ и заместник-председател на Комисията по социална политика на Обществената палата. Путин даде да се разбере, че няма намерение да остане президент за следващия мандат след 2024 г., подчерта експертът. „След като започне преходът на властта, правилата на играта трябва да се определят спрямо тези, които сме избрали. Това е затягане на изискванията към бъдещите представители на народа преди влизането на страната в новия период на избори “, каза тя. Професорът от Висшата школа по икономика Олег Матвейчев от своя страна отбеляза, че става дума за преход „не към някакъв вид приемник“, а за преход към балансирана система от силови институции. Ето защо, обясни той, в основния закон се въвежда аналог на това, което инженерите наричат „глупакоустойчивост“ - механизми (в случая политически), които защитават системата от грешни действия на отделен човек. Това, което президентът прави, е „защита срещу възможни бъдещи кандидати за президент или политически лидери, които вследствие на популизма могат да получат достатъчно власт”, подчерта Матвейчев. В бизнеса същото се нарича „принципът на двата ключа“, припомни Курбангуелева. Кои изменения особено забележимо променят Конституцията Експертите обсъдиха и как „ключовете“ за актуализирания политически механизъм ще бъдат въведени в Конституцията. Павел Данилин посочи сред най-важните точки в законопроекта за промени в Конституцията укрепването на държавата и институциите на властта и в частност определянето на статута на Държавния съвет. „Преди всички решения на този орган бяха изпълнявани само чрез тези решения, решения и укази, които са подписани от президента“, каза Данилин. „Президентът лично трябваше да узакони всяко решение на Държавния съвет, едва след това то ставаше реално. Това е грешно”. Държавният съвет е “най-важният компонент от съвременната стратегическа политика на Русия”. „Това определя предоставянето му на конституционни функции“, обясни експертът. „Конституцията беше несъвършена по много начини. Сега функциите на палатите на парламента се разширяват, ролята на правителството се засилва, предписва се механизмът на отговорността на правителството. Плюс нещо, за което колегите все още не са си спомнили - формирането на система от публични власти “, изброи Игор Кузнецов. Президентът предложи да се включи концепцията за „публична власт“ в Конституцията, която ще включва местното самоуправление. Благодарение на това общинските власти ще станат по-ефективни, ще бъдат адаптирани програми за подкрепа на местното самоуправление”, заяви Кузнецов. Кузнецов отбеляза още едно изменение - “затягане на изискванията към членовете на политическия елит”. Поправките на президента съдържат нови изисквания към кандидатите за президент („ценз уседналост“), депутатите и висшите служители. Сенаторите, членовете на Думата, министър-председателят, федералните министри, ръководители на други федерални органи, както и съдии. Забранено им е да имат чуждо гражданство. “Става дума за национализацията на елита, създаването на елит, който трябва да бъде фокусиран върху обслужването на страната, обществото, народа”, подчерта Алексей Мартинов. Освен това работата на цялата държавна машина сега е ориентирана към осигуряване на правата на гражданите според принципа „величието на Русия е достойнството на гражданите“, смята Екатерина Курбангалеева. От нейна гледна точка двете най-важни социални изменения бяха най-важни. Първо, нормата е приравняването на минималната заплата (минималната работна заплата) към разходите за живот. „Минималната заплата и министър-председателят всъщност вече са приравнени на практика, но едва наскоро“, припомни Курбангуелева. “Сега, когато това бъде въведено в Конституцията, няма да има разминавания каква трябва да бъде минималната заплата, как тя се различава от разходите за живот. Как да изчислим разходите за живот вече е ясно”, допълни тя. Втората е индексацията на пенсиите и социалните помощи, каза Курбангуелева. В настоящия текст на основния закон понятието „пенсия“ се споменава само два пъти и много накратко, отбеляза експертът. Предложените изменения „за социалните помощи дори казват повече, отколкото за държавните пенсии“. „Неслучайно президентът задължава бъдещата политическа система да осигури поне редица гарантирани социални помощи“, заяви член на Обществената камара. Андрей Манойло, член на Научния съвет към Съвета за сигурност на Руската федерация, професор в катедрата по политически науки в Московския държавен университет, отбеляза, че най-важното в обсъжданите изменения на основния закон на страната е стриктното им спазване на практика. Според него е важно \"планът за реформа на системата на публичната администрация\", озвучен от президента на Руската федерация в посланието му до Федералното събрание, \"да бъде приложен на практика без никакви промени и отклонения\". Защо Путин избра този начин на одобрение на измененията „Президентът настоя, че трябва да се свържете директно с гражданите“, подчерта Алексей Мартинов. “Формално измененията могат да бъдат одобрени от парламента. Но мнението на народа по този въпрос е много важно лично за президента”, допълни той. Важно е гражданите да бъдат информирани за измененията и да изразят мнението си по време на всеруския вот, отбелязаха експерти. \"Ако обществото прояви различно отношение от двете камари на парламента, тогава измененията няма да бъдат приети\", каза Мартинов. „Всъщност Конституцията беше приета с народно гласуване“, заяви Игор Кузнецов. „Подобно решение вече е взето.“ Президентът оставя гражданите да решават съдбата на тези промени, защото наборът им е толкова широк, че засяга интересите на управляващата класа и обществото като цяло, подчерта политологът. „Величието на страната се гарантира от факта, че всеки гражданин има социални гаранции и равни възможности. Но също така е важно гражданите да имат възможност да бъдат изслушани “, добави Олег Матвейчев. А лидерът на нацията направи възможно гласът на народа да прозвучи по време на обсъждането на въпроса за Конституцията, обобщи експертът.    ", "date": "2020.01.30", "title": "Путин готви Русия за смяна на президента"}
{"url": "http://www.classa.bg/%D1%81%D0%B2%D1%8F%D1%82/item/405947-%D1%82%D0%B5%D0%B6%D1%8A%D0%BA-%D0%BE%D1%82%D0%B3%D0%BE%D0%B2%D0%BE%D1%80-%D0%BD%D0%B0-%D0%B8%D1%80%D0%B0%D0%BD-%D0%BB%D0%B8%D0%BA%D0%B2%D0%B8%D0%B4%D0%B8%D1%80%D0%B0%D0%BD-%D0%B5-%D0%B7%D0%BD%D0%B0%D0%BC%D0%B5%D0%BD%D0%B8%D1%82%D0%B8%D1%8F%D1%82-%D0%B0%D0%B3%D0%B5%D0%BD%D1%82-%D0%BD%D0%B0-%D1%86%D1%80%D1%83-%E2%80%9E%D0%B0%D1%8F%D1%82%D0%BE%D0%BB%D0%B0%D1%85-%D0%BC%D0%B0%D0%B9%D0%BA%E2%80%9C", "text": "Историята за сваления в афганистанската провинция Газни самолет Bombardier E-11A получи свежо продължение. Иранската агенция Mehr потвърди, позовавайке са на източник от руското разузнаване, че на борда на сваления самолет са се намирали високопоставени офицери от ЦРУ (минимум трима). Сред загиналите е и Майкъл Д’Андреа, известен с прякорите „аятолах Майк“ и „черният принц“.       За личността на 61-годишния американец от италиански произход е известно, че е роден в щата Вирджиния и приема суниитския ислям заради женитбата си с мюсюлманката Фариде Куримджи. Д’Андреа работи под дипломатическо прикритие в Египет, Ирак, Танзания и т. н. От 2006 г. до 2015 г. оглавява контратерористичния отдел на ЦРУ, който всъщност изпълнява функциите на терористична група. „Аятолах Майк“, заедно с агенти на Мосад, организира убийството на началника на специалната служба на ливанската шиитска партия „Хизбула“ Имад Мугния (взривен в покрайнините на Дамаск на 12.02.2008 г. след посещението му на тържествено мероприятие в иранското посолство в чест на 29-годишнината от революцията). Голяма е ролята на Д’Андреа в създаването на мрежа от тайни затвори на ЦРУ, като лично той самият е провеждал разпити в тях с прилагането на жестоки мъчения. Той е отговарял и за програмата на САЩ за използване на военни дронове в Пакистан, Афганистан, Йемен и другаде, където освен африканските бандити, загиват и хиляди мирни жители. От началото на 2017 г. Д’Андреа е ръководител на иранското направление на ЦРУ, като в допълнение отговаря и за специалните операции в Ирак и Афганистан. Негова е заслугата за организацията на масовите безредици в Иран с помощта на Мосад и парите на Саудитска Арабия, а така също и опитите да се активизира дейността на въоръжените сепаратисти. Бившият юрист от ЦРУ Роберт Итингер казва пред \"Ню Йорк Таймс\": „Той може да провежда много агресивни операции, но прави това много умно“. По този повод, Генералния прокурор на Иран Мохамад Джафар Монтазери съобщава следното:    „За организацията на безредици в Иран е била създадена специална група, в която влизат представители на САЩ, Израел и Саудитска Арабия. Групата се ръководи от Майкъл Д’Андреа и единофицер, свързан с външното разузнаване на Мосад. Всички разходи на групата се заплащат от Саудитска Арабия. Планът се нарича „Доктрина за последователна конвергенция“ и данните за неговата разработка са събирани в продължение на няколко години. В разработката участва и лявата радикална групировка „Организация на муджахидините на иранския народ“. Били са създадени две оперативни групи в иракския град Ербил и в Афганистан, с цел привличане към протестни действия на членове на терористичната групировка „Ислямска държава“. Именно Д’Андреа е координирал операцията по убийството на бригадния генерал Касем Солеймани, заместник шефа на иракското опълчение и лидера на иракската шиитска организация „Катаиб Хизбула“, Абу Махди. Военният кореспондент в Афганистан Семьон Пегов каза следното по повод свалянето на самолета в Афганистан: „Майкъл Д’Андреа загина в самолета, който падна в Афганистан. „Черният принц“, както го наричаха в ЦРУ беше назначен да отговаря за операциите срещу Иран още през 2017 г. Ликвидацията на Солеймани също се проведе под неговото непосредствено ръководство. За това дали „Черният принц“ беше унищожен от талибаните по заповед на Техеран, в отговор на убийството на Сюлеймани, или талибаните случайно свалиха самолета, може само да гадаем. Ако информацията се потвърди,тогава може да се каже, че наблюдаваме един от най-мащабните дуели на специалните служби по ликвидация на водещи личности от силовите структури на Иран и САЩ“.  В подкрепа на заключението на Пегов, журналистът Абас Джума пише: „Напълно възможно е специалната операция за унищожаването на американския самолет и намиращия се на борда му Д’Андреа да е проведена по поръчка на Техеран. Преди това в Ислямската република казаха, че ракетният удар по американските бази в Ирак е само лек шамар, а реалното отмъщение за Солеймани предстои. Ако тази информация се потвърди, това ще означава, че иранците не блъфират, когато говорят за възможностите на своите въоръжени сили и специални служби. Новата 2020 г. започва със серия от шокиращи събития. Ужасни, но удивителни. В тях има и позитивен момент. Срещу американците вече може да се изстрелват ракети, може да се свалят техни самолети. Може да се поема и отговорност за свалените американски самолети. САЩ се стреснаха\".     ", "date": "2020.01.30", "title": "Тежък отговор на Иран: ликвидиран е знаменитият агент на ЦРУ „аятолах Майк“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/405948-%D1%80%D0%B0%D0%B4%D0%B5%D0%B2-%D0%B0%D1%82%D0%B0%D0%BA%D0%B8%D1%82%D0%B5-%D1%81%D1%80%D0%B5%D1%89%D1%83-%D0%BC%D0%B5%D0%BD-%D0%B8-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE%D1%82%D0%BE-%D0%BC%D0%B8-%D0%BF%D1%80%D0%B8%D0%B4%D0%BE%D0%B1%D0%B8%D0%B2%D0%B0%D1%82-%D1%83%D1%80%D0%BE%D0%B4%D0%BB%D0%B8%D0%B2%D0%B8-%D0%B8%D0%B7%D0%BC%D0%B5%D1%80%D0%B5%D0%BD%D0%B8%D1%8F", "text": "„За съжаление вчера прокуратурата девалвира две важни за опазването на държавността понятия – „държавна измяна“ и „нарушение на Конституцията“, като ги употреби като медийна сензация в запитването до Конституционния съд, а впоследствие ги мотивира със записи, в които всички внушения се самоопровергаха“. Това заяви държавният глава Румен Радев пред журналисти преди срещата си със студенти в Техническия университет в Габрово, съобщава пресцентърът на президентвото. „Атаките срещу мен и семейството ми не са спирали, но вече придобиват уродливи измерения и се водят без оглед на средствата“, подчерта президентът. \r\n   \r\n         По думите му, тези практики показват още веднъж колко остро стои въпросът за промени в Конституцията в посока съдебна власт и нейната независимост. \r\n „От независимостта на прокуратурата зависи как ще изглежда и държавността в България“, коментира още държавният глава Румен Радев. \r\n", "date": "2020.01.30", "title": "Радев: Атаките срещу мен и семейството ми придобиват уродливи измерения"}
{"url": "http://www.classa.bg/%D1%81%D0%B2%D1%8F%D1%82/item/405949-%D0%BF%D1%83%D1%82%D0%B8%D0%BD-%D1%81%D0%BF%D0%BE%D0%B4%D0%B5%D0%BB%D0%B8,-%D1%87%D0%B5-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BC%D0%B5%D0%B4%D0%B2%D0%B5%D0%B4%D0%B5%D0%B2-%D0%B5-%D0%BD%D0%B0%D0%BF%D1%80%D0%B0%D0%B2%D0%B8%D0%BB%D0%BE-%D0%BC%D0%BD%D0%BE%D0%B3%D0%BE-%D0%B7%D0%B0-%D1%81%D1%82%D1%80%D0%B0%D0%BD%D0%B0%D1%82%D0%B0", "text": "Президентът на Русия Владимир Путин смята, че правителството на Дмитрий Медведев е направило много полезни неща за стратегическото развитие на страна, въпреки че работеше в трудни условия, предава ТАСС. „Правителството под ръководството на Дмитрий Анатолиевич Медведев работеше в трудни условия, имаше много затруднения и разбира се, плановете никога и никъде не се изпълняват на 100%, но като цяло смятам, че правителството е направило много важни неща, полезни за дългосрочното стратегическо развитие на страна“, каза държавният глава на среща с предишните членове на правителството. Според Путин за кабинета на министрите „това не беше лесно- да се определят целите за национално развитие, да се разбори механизъм за постигането на тези цели във вид на национални проекти, да осъществяват текущата, пълноценна и разнообразна работа по развитието на икономиката на страната, социалната сфера“. „Наистина е направено много“, оцени президентът. Той благодари на бившите членове на правителството за тяхната работа.", "date": "2020.01.30", "title": "Путин сподели, че правителството на Медведев е направило много за страната"}
{"url": "http://www.classa.bg/%D1%81%D0%B2%D1%8F%D1%82/item/405950-%D1%85%D0%B0%D0%BA%D0%B5%D1%80%D0%B8-%D0%B0%D1%82%D0%B0%D0%BA%D1%83%D0%B2%D0%B0%D1%85%D0%B0-%D0%BE%D0%BE%D0%BD", "text": "ООН е била подложена на хакерска атака, предаде Асошиейтед прес.    Според поверителен вътрешен доклад на ООН, изтекъл до информационната агенция Ню хуманитариан и видян от Асошиейтед прес, десетки сървъри в офисите в Женева и Виена са били \"компрометирани\". Сред тях са Върховният комисариат на ООН за правата на човека, който често се е превръщал в гръмоотвод за критики на автократични правителства за това, че е изобличавал нарушения на човешки права. Пожелал анонимност представител на Обединените нации заяви, че хакерската атака, която за пръв път била засечена през лятото, изглеждала \"сложна\", а размерът на щетите остава неясен, особено що се отнася до лична, поверителна и компрометираща информация, която може да е била открадната. Оттогава по думите на източника системите са били подсилени.    Нивото на сложност на атаката е било толкова високо, че е възможно зад нея да стои подкрепян от държава играч, посочи представителят.  Поверителна информация в комисариата за човешките права за възможни военнопрестъпници в сирийския конфликт и извършители на репресии в Мианма срещу мюсюлманите рохинги не е била компрометирана, защото е съхранявана при изключителни мерки за сигурност, добави той.     Според вътрешния документ, който е на службата на ООН за информация и технологии, \"компрометирани\" са 42 сървъра, а 25 са определени като \"съмнителни\" и почти всички се намират в разпръснатите на голяма площ представителства на Обединените нации в Женева и Виена. Три от \"компрометираните\" сървъри са на Върховния комисариат на ООН за човешките права, който се намира от другата страна на града спрямо главната сграда на ООН в Женева, други два са използвани от Икономическата комисия на ООН за Европа. Хакерската атака става на фона на растящо безпокойство за уязвимостта на компютрите и мобилните телефони, използвани от големи организации като правителства и Обединените нации, както и от частни лица и компании, отбелязва Асошиейтед прес.", "date": "2020.01.30", "title": "Хакери атакуваха ООН"}
{"url": "http://www.classa.bg/%D1%81%D0%B2%D1%8F%D1%82/item/405951-5g-%D1%81%D0%B0%D0%B3%D0%B0-%D0%BF%D0%BE-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8-%D0%BF%D1%80%D0%B5%D0%BE%D1%82%D1%81%D1%82%D1%8A%D0%BF%D0%B2%D0%B0-%D0%BB%D0%B8-%D0%BB%D0%BE%D0%BD%D0%B4%D0%BE%D0%BD-%D1%81%D1%83%D0%B2%D0%B5%D1%80%D0%B5%D0%BD%D0%B8%D1%82%D0%B5%D1%82%D0%B0-%D1%81%D0%B8-%D0%BD%D0%B0-%D0%BF%D0%B5%D0%BA%D0%B8%D0%BD", "text": "В последните месеци на Борис Джонсън никак не му е лесно. Британският премиер се стреми да спази обещанието си Брекзит да се случи на 31 януари и нито ден по-късно. В същото време той не иска страната му да изостава по пътя на иновациите - път, който обаче може да му донесе сериозни конфликти с Вашингтон, въпреки надеждите за ново силно партньорство именно със САЩ след излизането от Евросъюза. Ябълката на раздора в случая се оказва и без това спорната мрежа от ново поколение 5G, защото британското правителство даде зелена светлина на китайския гигант Huawei за изграждането на значителна част от необходимата инфраструктура на Острова. Така до няколко години великобританските мобилни оператори ще могат да използват изградената от китайската компания мрежа, за да осигурят светкавично бърза интернет връзка и пренос на данни. Решението на британското правителство идва след месеци на дебати дали задачата за изграждането на инфраструктурата да бъде поверена точно на Huawei. Американските власти от своя страна не спират да предупреждават, че работата с технологичната компания крие огромни рискове за сигурността и ще направи цялата мрежа уязвима към хакерски атаки, идващи от Китай, но не само. Администрацията на Тръмп настоява за пълна забрана върху продуктите на Huawei, а като аргумент посочва, че те могат да спомогнат за кражба на данни. Това означава и че всяко сътрудничество между американските и великобританските разузнавателни служби е изложено на риск. Затова и премиерът Борис Джонсън се оказа под огромен натиск не само от страна на Белия дом, но и в собствената си партия, която е крайно разединена по тази технологична тема. \"Си Ен Ен\" съобщава, че британският министър-председател е провел и два спешни телефонни разговора с Доналд Тръмп и 5G мрежата на Huawei е била единствената им тема. Не е за пренебрегване обаче фактът, че Huawei вече имат сериозно присъствие на британския пазар на мобилни технологии. От 2003 г. насам компанията оперира в страната, не без наблюдението на британските специални служби. Още тогава някои специалисти настояват сътрудничеството с китайската фирма да бъде силно ограничено, защото гледат на нея като на крайно рисков търговец. Въпреки опасенията изграждането на 5G мрежата продължава необезпокоявано. Нещо повече, вицепрезидентът на Huawei - Виктор Занг - посочва пред \"Си Ен Ен\", че компанията няма против да работи в конкуренция с други технологични фирми по инфраструктурата за 5G и че това дори би се отразило благоприятно на качеството на работа. Технологичните специалисти, на които разчита Борис Джонсън, също предполагат, че рискът за националната сигурност е пренебрежимо нисък и че дори и да има опит за хакерска атака, той лесно може да бъде осуетен. Джонсън се надява и че конкуренцията в бранша сама ще ограничи и предотврати евентуална хегемония на Huawei. Показателно е обаче как търговските конфликти на САЩ с Китай принуждават трети страни да заемат крайни позиции, без това да е сто процента необходимо. Смята се, че новото поколение мрежа ще предлага безпрецедентно бърза връзка и ще улесни навлизането на технологии като автономните коли и други \"умни\" устройства. В това отношение Джонсън бърза към бъдещето и обещава изграждането на 5 G мрежа на Острова до края на 2025 г. Брекзит значително ще улесни президента в тази задача, тъй като в Брюксел все още текат разгорещени спорове доколко е безопасна новата 5G мрежа - дискусии, които до огромна степен се основават на конспиративни теории и спекулации за десетки измрели животни на места, където 5G се тества. Без нуждата да се съобразява с регулациите на ЕС, Великобритания има възможността много по-бързо да премине към новата генерация мрежа и тя да е достъпна масово, а не само на технолозите, които в момента я изпробват. Huawei пък се смятат за лидер в изграждането на необходимата инфраструктура. Китайската компания вече има осигурен договор с Русия за строежа на тяхната 5G мрежа, а продуктите й - от смартфони до мобилни клетки - често се приемат за по-качествени, но и по-евтини от тези на конкуренцията. Във Великобритания Huawei трябва да изгради 35 на сто от 5G мрежата, а оттам нататък да отговаря за преноса на 35 на сто от мобилните данни. Това, според правителството, е напълно достатъчно, за да се предотврати риска от теч на данни или от масирана хакерска атака към британските граждани. Министърът на телекомуникациите Ники Морган отбелязва, че това е \"британско решение, съобразено с британските нужди и с предизвикателствата, с които се сблъскваме тук и сега\". Пълна забрана на продуктите на Huawei би означавала десетки милиони паундове загуби за страната, както и драстично забавяне при въвеждането на 5G мрежата. Въпреки това от Вашингтон не пропуснаха да отбележат, че са \"изключително разочаровани\" от решението на Лондон. И двете страни се надяват след Брекзит да сключат нови търговски споразумения, които да улеснят и засилят търговията между САЩ и Острова. Да се позволи на Huawei междувременно да строи 5G мрежата на Великобритания би затруднило икономическите преговори и постигането на окончателни договорки. От Белия дом отбелязват и че ще продължат да прилагат натиск върху държавите, с които си партнират, да се откажат изцяло от продуктите на китайската компания. Според администрацията на американския президент просто няма безопасна опция при използването на техника, произведена от Huawei. Трима от членовете на Сената дори изпращат писмо до Борис Джонсън, в което уточняват, че не искат да бъдат пречка пред свободната търговия, но подчертават, че фактите около Huawei \"са ясни\". Затова настояват премиерът да преосмисли решението си и да откаже на азиатската фирма да работи по 5G мрежата в Британия. Сенатор Бен Сас стигна още по-далеч като заяви, че китайската комунистическа партия се опитва да \"инфектира\" взаимоотношенията и разузнаването, в което САЩ и Англия си сътрудничат. \"Нашата връзка вече не е толкова специална, тъй като Huawei ще я наблюдават\", допълва Сас. Друг сенатор, цитиран от \"Гардиън\", подмята, че \"Лондон се освободи от Брюксел, само за да отстъпи суверенитета си на Пекин\". Последната дума обаче не е нито на Джонсън, нито на Тръмп, а на мобилните оператори. Засега операторите във Великобритания са скептични и твърдят, че няма да прибягват до използването на 5G мрежата на Huawei. От O2 посочват, че едва 1 процент от данните им минават през инфраструктура на китайската компания. Телекомите Vodafone и BT също твърдят, че не разчитат на Huawei. И трите оператора обаче допълват, че има редица фактори, които биха наклонили везните при решението им дали да преминат към хардуера на азиатската фирма, като основният от тях си остава цената. Така че само една стъпка към по-евтина алтернатива на скъпите европейски производители като Nokia може да предизвика още по-сериозно дипломатическо сътресение между Вашингтон и Лондон. А за поправянето на подобен срив в отношенията ще е нужен наистина бърз пренос на данни.", "date": "2020.01.30", "title": "5G сага по британски - преотстъпва ли Лондон суверенитета си на Пекин"}
{"url": "http://www.classa.bg/%D1%81%D0%B2%D1%8F%D1%82/item/405952-boeing-777-9x-%D0%BD%D0%BE%D0%B2%D0%B8%D1%8F%D1%82-%D0%B3%D0%B8%D0%B3%D0%B0%D0%BD%D1%82-%D0%BD%D0%B0-%D0%B1%D0%BE%D0%B8%D0%BD%D0%B3-%D0%B5-%D0%B8-%D0%BD%D0%BE%D0%B2%D0%B0-%D0%BD%D0%B0%D0%B4%D0%B5%D0%B6%D0%B4%D0%B0-%D0%B7%D0%B0-%D0%BA%D0%BE%D0%BC%D0%BF%D0%B0%D0%BD%D0%B8%D1%8F%D1%82%D0%B0", "text": "Новият самолет на \"Боинг\" (Boeing) се отправи към небесата като лъч надежда за изправената пред сериозни затруднения американска авиокомпания. Boeing 777-9X е най-големият и дълъг пътнически самолет с два двигателя в света. Ако в главата ви изниква гигантският Airbus A380, веднага подчертаваме, че той е с четири. Новата машина на \"Боинг\" успя да направи своя първи полет след дни на лошо време и две отлагания. Условията около фабриката на \"Боинг\" в Пейн Фийлд, северно от американския град Сиатъл, бяха подходящи за излитането на гиганта едва в събота, 25 януари. На фона на дъга - може би добър знак според CNN - и под заглушените от двигателите аплодисменти на хората, събрали се да наблюдават полета, машината се издигна във въздуха и пое на няколкочасов тестови полет над незаселени райони в щата Вашингтон по маршрут, специално подбран във връзка с безопасността. Повече места, по-малко вредни емисии 777-9X се очаква да се превърне в един от основните самолети на \"Боинг\" в идните години. Предвиден е да превозва до 425 пасажери на разстояние от 7600 морски мили, равняващи се на малко над 14 хиляди километра - напълно достатъчно за повечето маршрути. Програмата 777X беше стартирана през ноември 2013 г. Тя е наследник на един от най-популярните пътнически самолети изобщо - Boeing 777, който е в употреба от почти четвърт век. Ето защо сравненията са неизбежни - новият самолет побира повече пътници, по-дълъг е и може да измине над 400 км повече от популярния модел 777-330ER, който би трябвало да замени. Дължината определено е гордост за новия \"Боинг\" - неговите 76 метра го правят най-дългият пътнически самолет, построяван някога (по-дълъг и от A380).     За издигането на максималната допустима тежест от 351 тона Boeing 777-9X разчита на криле с размах от 70 метра. Самите крила са изградени от полимер, подсилен с въглеродни нишки. За пръв път при пътнически самолет налице са и сгъващи се краища на крилете - технология разпространена сред военните машини. Краищата се сгъват преди кацане, за да може самолетът да се възползва от гейтовете, предвидени за 770-330ER. Под крилата се намират най-мощните двигатели, използвани някога в пътнически самолет - General Electric GE9X, който изгаря с 10 процента по-малко гориво от предния модел. Всичко това няма как да не повдигне въпроса за това колко ефективен и \"еко\" е новият самолет. Все пак все по-разпространени стават тенденциите хора да бъдат съдени за това, че използват авиотранспорт (заради Грета Тунберг и нейните призиви, но не само). Според \"Боинг\" емисиите на новата машина са с 29 процента по-малко от тези на 777-300ER. Какви обаче са ползите за пасажерите? По-добро изживяване се обещава не само на тези, които плащат най-много, но и за пътуващите в по-евтина класа. Като за начало самолетът разполага с по-широки прозорци и - по-важното - по-широки седалки. А заради намалянето налягане се понижават и ефектите на замайване и джет лаг, които пасажерите изпитват. В допълнение налице са по-чист въздух, по-висока влажност на въздуха и по-малко шум. Всичко това звучи много добре, но остава въпросът кога всъщност пасажерите ще могат не само да четат за новия самолет, но и сами да го изпробват. От \"Боинг\" се целят към края на 2021 г. с първия клиент за 777-9X - \"Луфтханза\". На опашката са и Emirates, Etihad, Qatar, British Airways и още няколко авиокомпании, като вече са поръчани 309 самолетa.     Всеки 777-9X е на цена от 440 милиона долара, макар да има възможност тя да падне наполовина при определени условия. Друго очакване на компанията е поръчките да станат повече към средата на това десетилетие. Сред специалисти от бранша обаче съществува притеснение, че новият самолет е твърде голям за съвременния пазар, в който сякаш се обръща повече внимание на по-малки машини като Airbus A350 и Boeing 787. А и 777X ще трябва да се справи с последствията върху репутацията на \"Боинг\", оставени от проблемите със 737 MAX. Турбулентна ситуация Дебютът на новата машина идва в труден момент за компанията. В световен мащаб бяха спрени полетите на популярната серия самолети 737MAX след два смъртоносни инцидента - един в Индонезия през октомври 2018 г. и един в Етиопия миналия март. Това не е малък проблем, тъй като има информации, че точно този самолет стои зад около 40 процента от приходите на компанията. Последствията се усетиха в индустрията и дори в американската икономика. Изчислено е, че в краткосрочен план спирането на полетите със 737MAX ще доведе до загуба от една трета от процент до половин процент от брутния вътрешен продукт на Щатите. И това е само краткосрочно последствие. По-рано тази седмица от компанията съобщиха, че не очакват американската Федерална авиационна служба да издаде нов сертификат за MAX преди юни или юли тази година. Към момента компанията няма обявени напълно нови модели, които да се задават отвъд големия 77X, а пътят на един чисто нов самолет до пазара отнема най-малко от пет до седем години. Ето защо 777-9X е повод за надежда за \"Боинг\". Но един тестови полет е само началото от поредица такива, преди машината да бъде сертифицирана за пътнически полети. А ще са нужни най-малкото 18 месеца, за да се стигне до този момент.", "date": "2020.01.30", "title": "Boeing 777-9X - новият гигант на \"Боинг\" е и нова надежда за компанията"}
{"url": "http://www.classa.bg/%D1%81%D0%B2%D1%8F%D1%82/item/405953-%D0%BD%D0%B5%D0%BE%D0%B1%D0%B8%D1%87%D0%B0%D0%B9%D0%BD%D0%B0%D1%82%D0%B0-%D1%86%D1%8A%D1%80%D0%BA%D0%B2%D0%B0,-%D0%BA%D1%8A%D0%B4%D0%B5%D1%82%D0%BE-%D0%B1%D0%B5%D0%B7%D1%81%D1%82%D1%80%D0%B0%D1%88%D0%BD%D0%B8-%D0%BC%D0%BE%D0%BD%D0%B0%D1%81%D0%B8-%D1%81%D0%B0-%D0%BD%D0%B0-%D0%BA%D1%80%D0%B0%D1%87%D0%BA%D0%B0-%D0%BF%D0%BE-%D0%B1%D0%BB%D0%B8%D0%B7%D0%BE-%D0%B4%D0%BE-%D0%B1%D0%BE%D0%B3%D0%B0", "text": "Да караш през красивите, виещи се пътища на отдалечения западен грузински регион Имерети е невероятно приятно изживяване за туристите, но не е нещо, което по принцип бихте асоциирали с религиозно изживяване. Поне не и докато не отбиете по скрит път с табела, на която има нарисувана църква. Именно оттам тръгва пътят към стълба Кацхи - естествен варовиков монолит, който се издига на височина повече от 40 метра. На върха на скалата пък се намират вероятно най-изолираните и свети църкви в света. Впечатляващата забележителност е разположена на около 200 км западно от столицата на Грузия - Тбилиси, и е невероятно трудна за достигане. В тази част на страната няма влакове, така че единственият начин да стигнете до там е с кола или автобус. Пътешествието обаче си заслужава. Последният етап от пътя се минава пеш и представлява 20-минуто ходене, по време на което монолитът се появява внезапно на хоризонта сред яркия грузински пейзаж. Това вълшебно изживяване става все по-силно, когато се доближите до самия стълб. Няколко стръмни недовършени стъпала дават знак, че посетителите почти са стигнали. В основата на стълба от дясната страна се показват манастир и малък параклис. Отляво се издига 40-метровата варовикова колона в целия й хипнотизиращ блясък. Комплексът Кацихи е уникален. Най-отгоре на колоната има църква, построена през периода VI-VIII век и посветена на Максим Изповедник, монах от VII в. Има също така и камерна гробница, винарска изба, стена и три отшелнически килии. Всеки ден монасите, които живеят в подножието, в рамките на 20 късащи нервите минути се изкачват по тясна метална стълба, закрепена за скалите. Твърди се, че ежедневното поклонническо изкачване, за да поднесат молитвите си на върха, ги доближава до Бога. До 2015 г. те също така са се срещали с отец Максим Кавтарадзе, който е прекарвал повечето си време там в продължение на 20 години и е бил последният монах, живял там. Кавтарадзе е построил нова църква на скалата през 1995 г. Под скалната колона се намира новопостроената църква на Симеон Стълпник, манастирът и руините на стара стена и камбанария. И сега стълбът все още се тачи като една от най-светите природни забележителности на Земята. Местните монаси пък в момента са единствените хора на планетата, които имат правото да извършват 20-минутното изкачване по стоманената стълба до колоната чак до самия връх. Изкачването от манастира, разположен отдолу, до църквата отгоре, е ежедневно поклонение, което според тях е най-добрият начин да предложат себе си на Бога. Само мъже от монашески орден вече имат правото да изкачват \"стълбата към небето\". В нито един момент от историята на жените не е било позволено да изкачват колоната. Ръководителят на манастира - игумен Иларион, коментира, че от 2018 г. насам на обикновените хора е забранено да изкачват стълба, за да посещават църквата на върха, като забраната е въведена с указ на патриарх Илия II, духовния водач на грузинската православна църква. Той обяснява, че патриархът издал заповед, според която само монаси могат да влизат в църквата на върха на стълба. Докато не бъде отменена тази заповед, монасите нямат право да допускат посетители горе, уточнява още игумен Иларион. Въпреки че вече им е забранено да стъпват горе, местните жители се гордеят с локалната забележителност, почитана по света като \"стълб на живота\" и \"символ на истинския кръст.\" Местният жител Георгий Цертсвадзе казва, че ограниченията на достъпа ще спомогнат за запазването на светостта на Кацихи. Посочва, че само истински религиозните хора могат да се изкачват догоре и грузинците уважават това решение. Донякъде мярката е за запазване на сградите, но и за да се гарантира, че мястото остава свято. Самият стълб е оставал неизкачен от никой извън Кацихи чак до 1944 г., когато експедиция, предвождана от грузинския планинар Александър Джапаридзе и писателя Леван Готуа, се е насочила към върха за по-изчерпателно проучване. По това време за сградите на върха на стълба се е смятало, че са строени през V-VI век, но тези изчисления впоследствие са били променени на IX-X век от Грузинския национален музей. Иларион казва, че има много погрешни истории, които разказват за този стълб, така че е важно хората да чуят истинската история. Първите монаси са заживели в църквата през X и XI век и са живели на самия връх на стълба. Сега вече няма монаси, които да живеят там, а другите се изкачват догоре, само за да се молят, след което се връщат в манастира долу. Въпреки че изкачването до върха на стълба вече е забранено, все още има много неща, които да видите в комплекса Кацихи. Сградата на манастира и заобикалящият го комплекс са били възстановени по финансирана от държавата програма през 2009 г., като и досега се работи върху това да се осигури на посетителите на изживяване, близко до това, което е съществувало там преди повече от 1000 години. В процес на изграждане е и нов център за посетители, както и малък магазин за сувенири. Все още е възможно да се изкачите до първото ниво на стълба, където има молитвена зона и кръст от VI век, издълбан във варовиковата скала - един от най-ранните съществуващи в момента примери на християнски символизъм. Също така има и място да запалите свещ и да се помолите в оградено място, издълбано в скалите. Това място е било признато за първи път за християнско през VI век, когато основата на стълба е била белязана с кръст, казва Иларион. Църквата е добавена по-късно и въпреки възрастта си, комплексът е напълно функциониращ и в момента. Църквата на Симеон Стълпник, малък и спокоен параклис, украсен с декоративно изкуство и религиозни предмети, е на нивото на земята. Тихата и спокойна сграда е отворена за молитви на посетители. Вътре има колекция от поразителни иконописи, малък олтар и молитвено пространство с място, където да запалите свещ. Когато напускат параклиса, пред посетителите се разкрива вдъхваща благоговение гледка към прекрасните грузински пейзажи, като колоната остава отдясно. Също така на известно разстояние се вижда, през портал отдясно, самият манастир. Сградата е недостъпна за обикновени посетители, но Иларион и другите монаси могат да се разхождат из комплекса, да разговарят с посетителите и да споделят мъдростта си пред всички, които се вслушат в думите им.", "date": "2020.01.30", "title": "Необичайната църква, където безстрашни монаси са на крачка по-близо до Бога"}
{"url": "http://www.classa.bg/%D1%81%D0%B2%D1%8F%D1%82/item/405954-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8-%D0%B4%D0%B5%D0%BF%D1%83%D1%82%D0%B0%D1%82-%D0%B8%D1%81%D1%82%D0%B8%D0%BD%D1%81%D0%BA%D0%B8%D1%8F%D1%82-%D0%B0%D0%B3%D1%80%D0%B5%D1%81%D0%BE%D1%80-%D0%B5-%D0%BD%D0%B0%D1%82%D0%BE,-%D0%B0-%D0%BD%D0%B5-%D1%80%D1%83%D1%81%D0%B8%D1%8F", "text": "Съединените щати и другите страни от НАТО започват най-големите военни учения „Defender 2020“ през последните 25 години, оправдавайки необходимостта си с руската заплаха. Междувременно, в действителност агресорът не е Русия, а самият съюз, убеден е депутатът от Бундестага от лявата партия Александър Ной. В статия за портала Die Freiheitsliebe той припомня, че именно НАТО наруши обещанието си и се разшири на изток, приближавайки се до руските граници, докато Москва все още заема изключително отбранителна позиция. Съединените щати започнаха най-големите военни учения в Централна и Източна Европа през последните 25 години, пише Александър Ной, член на Бундестага от лявата партия и член на Парламентарната асамблея на НАТО в статия, публикувана на портала за критическа журналистика Die Freiheitsliebe.     Ученията Defender 2020 (Defender 2020) трябва да се провеждат от края на януари до май 2020 г., включително в Германия, които трябва да се превърнат в логистичен център и дистрибуционен център за американски войници. В самите военни маневри на САЩ трябва да участват 17 страни от НАТО, включително Германия. „Необходимостта“ от провеждането на ученията се аргументира от промените в областта на политиката за сигурност след 2014 г. и възможната заплаха за сигурността на Европа, особено за партньорите на САЩ в Източна Европа, отбелязва авторът на статията. Александър Ной настоява, че именно поради тези разсъждения е необходима критична преоценка на развитието на европейската външна политика и политика на сигурност през последните три десетилетия. Обосновката за необходимостта от учения се основава на наличието на заплаха, източникът на която - Русия - не се нарича директно, а се подразбира. Референцията за 2014 г. намеква за конфликтната ситуация в Украйна, която придоби особено остра форма от края на 2013 г. до днес, обяснява германският депутат. Според него също трябва да се проучи подробно указанието за партньорите от Алианса в Източна Европа и да се насочи към миналото. Бившият генерален секретар на ЦК на КПСС и президент на СССР Михаил Горбачов в средата на 80-те години провежда политика на облекчаване на напрежението, което в крайна сметка доведе до края на конфронтацията между двата блока, припомня политикът. Съветското ръководство извърши промяна на парадигмата - тя премина от политика на напрежение и политика на сигурност на ООН до обща политика на сигурност в евроатлантическото пространство до Владивосток, като по този начин обхвана целия Съветски съюз. Появи се концепцията за общ европейски дом. Западните политически сили приветстваха този нов курс - обаче, както се оказа по-късно, само външно, подчертава Александър Ной. След края на Студената война, след възстановяването на германското единство, прекратяването на Варшавския договор и разпадането на Съветския съюз, Западът внезапно се призна за победител в конфронтацията. Всички идеи за колективно споразумение и обща сигурност бяха отменени. Обещанието на САЩ в преговорите да възстанови германското единство да не разширява НАТО по-далеч от Германия, ако Съветският съюз се съгласи, че цяла Германия остане в съюза след обединението, се оказаха   пише депутатът от Бундестага от лявата фракция. Съветската страна си позволи да бъде измамена, като отказа да фиксира това обещание в споразумението. Това беше   Ной. Всички знаят какво се случи след това: през 1999 г. НАТО, ръководена от принципа на „отворените врати“, започна постепенно да се разширява. Този процес продължава и до днес. В момента Македония се интегрира, за да се присъедини към НАТО, като промени името си на Северна Македония, въпреки факта, че населението на страната гласува на референдум срещу промяната на името. Освен това постсъветските републики се присъединиха към НАТО. В същото време те просто не обърнаха внимание на протестите на Русия. Петдневната война между Грузия и Русия през 2008 г. беше първата отбранителна война на Русия срещу разширяването на западната сфера на влияние в постсъветското пространство, твърди представител на германската левица.   пише Александър Ной в статията си. Според него, Русия в този конфликт продължава да заема отбранителна позиция - тя   . Политиката за отворена врата на НАТО, предполагаща разширяване на изток, остава официалната програма за действие за военния съюз. Освен пълноправно членство на Грузия, Украйна, Молдова и други страни има програми и институции на НАТО, които трябва да помогнат за подготовката за приемането им в съюза.  - подчертава авторът на статията. Победителят отново иска да упражни правото си да получава геостратегически трофеи. В тази връзка войната в Грузия и конфликтът в Украйна се възприемат от западните мозъчни тръстове, политическите кръгове и много медии като   . Русия е изложена като агресор, който повече не иска да се подчини на   победителя от студената война в лицето на Съединените щати и на   ЕС и НАТО. Така НАТО придвижва военната си инфраструктура по-близо до руските граници и нарушава обещанието си от 1990 г., обобщава Александър Ной. Реакцията на Русия за нейната защита срещу агресията на НАТО, водена от САЩ и Запада, се описва като заплаха.   \", заяви германският депутат.  \", обяснява Ной. Между 2014 и 2018 г. НАТО провежда четири пъти повече учения от Русия. Това е отговорът, който получи при запитване до германското правителство. Въпреки това, тъй като този разкриващ отговор изглежда глупав, съответният доклад беше недостъпен за широката общественост, казва депутатът от Бундестага в статията си. От гледна точка на Ной, упражненията Defender 2020 са пряко отражение на военната политика, основана на военни средства. Под ръководството на Съединените щати вече е настъпила промяна в парадигмата по отношение на онези, които оспорват претенциите за амбиции за превъзходство и власт на САЩ и нейните васали. Докато Русия и Китай бяха слаби, Западът спокойно можеше да разшири своето   , а международният тероризъм действаше като основен враг. Въпреки това, тъй като Русия и Китай, както и Иран, започнаха да формулират собствените си интереси все по-независимо, те започнаха да се разглеждат като пречка (Куба, Сирия, Иран) и конкуренти (Русия и Китай) на западния „либерален“ - т.е. имперски - световен ред, отбелязва авторът на статията.  “, пише Александър Ной в платформата Die Freiheitsliebe. В забележката му обаче Русия, Китай и Иран също използват съмнителни трети сили в конфликтите. Като ръководител на фракцията на левицата в Комитета по отбраната на Бундестага на 1 октомври 2019 г. Александър Ной за първи път получи писмено известие за планираните учения „Defender 2020“. Изборът на думи и съдържанието на този документ показват колко ревностно Германия се стреми да участва в него и колко добре може да служи на САЩ като васал, каза политикът, подкрепяйки преценката си с цитат:   .  На следващо място, генералният инспектор на Бундесвера Зорн иска онези, които са получили това писмо за подкрепа, да съдействат този   който е   бъде приложен. Според Ной той се ужасявал, че Германия трябва да се превърне в задна територия и транспортен център за евентуална война срещу Русия - поне като част от тези учения. Както подчертава ръководителят на фракцията на левицата в комитета по отбраната на Бундестага, той изобщо няма намерение да помага на Defender 2020, напротив, той призовава за социална съпротива на тези учения.       ", "date": "2020.01.30", "title": "Германски депутат: Истинският агресор е НАТО, а не Русия"}
{"url": "http://www.classa.bg/%D1%81%D0%B2%D1%8F%D1%82/item/405937-%D1%89%D0%B5-%D0%B8%D0%BC%D0%B0-%D0%BB%D0%B8-%D1%81%D0%BA%D0%BE%D1%80%D0%BE-%D0%B2%D0%B0%D0%BA%D1%81%D0%B8%D0%BD%D0%B0-%D1%81%D1%80%D0%B5%D1%89%D1%83-%D1%81%D0%BC%D1%8A%D1%80%D1%82%D0%BE%D0%BD%D0%BE%D1%81%D0%BD%D0%B8%D1%8F-%D0%BA%D0%BE%D1%80%D0%BE%D0%BD%D0%B0%D0%B2%D0%B8%D1%80%D1%83%D1%81", "text": "Учени работят усилено над ефективна ваксина срещу новия коронавирус. Имунизациите обаче могат да започнат най-рано през лятото. Междувременно жертвите са над 130, а заразените – над 6000.  В Германия има три нови случая.       Първата решителна стъпка към ефективна имунизация срещу   е направена: експерти от Китайския център за контрол и превенция на заболяванията успяха да изолират вируса и да анализират генетичната информация, обяви ръководителят на Института за вирусни заболявания Сю Уенбо, цитиран от агенция „Синхуа\". Това се случва за първи път в историята: причинителят на заболяване, предадено от неизвестно животно на човек, да бъде толкова бързо открит и изолиран, а събраната информация да намери място в научни публикации в целия свят. Вече се работи над ваксина Учени в Китай, но също и в САЩ, Австралия и други страни, работят усилено над създаването на ефективна ваксина. Пред специализираното издание на Американската медицинска асоциация ръководителят на специално създадената към американския Национален институт по здравеопазване изследователска група Антъни Фаучи казва, че ваксините срещу два други опасни коронавируси – тежък остър респираторен синдром (SARS) и коронавируса на близкоизточния респираторен синдром (MERS) - могат да бъдат добра основа за разработване на ваксина и срещу новия вирус.      Изследователите използват научен метод, при който към напълно безобиден вирус, причиняващ настинка, се привнасят съставни части на коронавируса, за да бъде предизвикана имунна реакция. По подобен начин научна група от Университета в Питсбърг успява през 2003 година да създаде ваксини срещу три вируса. Вирусът е силно приспособим Сериозно предизвикателство пред създаването на ваксина обаче продължава да бъде адаптивността на вируса и способността му бързо да се променя. Така е било и със SARS. Експертите се опасяват, че една имунизация с протеин от външната обвивка на коронавируса може да доведе до ускоряване образуването на нови форми на вируса. Американските изследователи от групата на Антъни Фаучи се надяват до три месеца да са в състояние да тестват новата ваксина върху хора. Ако тестовете са успешни, имунизациите могат да започнат най-рано през лятото на 2020 година. Никога досега нов вид ваксина не е била разработвана по-бързо: намирането на ваксина срещу SARS, например, отне 20 месеца, през което време епидемията вече беше отминала. Помагат ли лекарствата?  Много ще зависи и от това дали в случая могат успешно да бъдат приложени и някои познати антивирусни медикаменти. Антъни Фаучи например смята, че лекарства срещу   или ХИВ могат да помогнат. Китайските власти вече са поръчали големи количества от медикаменти  . Срещу вируса могат да се използват и моноклонални антитела, които предизвикват реакция на имунната система. Колко опасен е коронавирусът? Дали имунизацията изобщо ще стигне до пазара зависи и от развитието на вируса оттук нататък. В момента китайските власти използват най-ефективния метод за ограничаване на заболяването – изолирането на пациенти и поставянето под карантина на цели градове. Досега от тези мерки са засегнати почти 60 милиона души, които са поставени под карантина. Само в народната република заразените вече са над  6 хиляди и Броят им продължава да нараства. Други 10 хиляди случая на възможно заразяване се проучват.  Междувременно и  и, с което броят на пациентите достигна четирима. Всички те са служители на фирма от Бавария, голям поддоставчик на автомобилната промишленост. И четиримата пациенти са настанени и изолирани в една мюнхенска клиника.  За момента обаче новият коронавирус изглежда по-малко смъртоносен от Тежкия остър респираторен синдром, причинил смъртта на около 10% от всичките 8 хиляди души, които бяха засегнати от него. Сега болестта се разпространява бързо, но дотук тя е довела до летален изход основно при по-възрастни пациенти с хронични заболявания. Според вирусолога професор Марк Харис от Университета в Лийдс, смъртността при болните за момента е около 0,1%. Той включва в оценката си и пациенти, при които боледуването протича в по-лека форма, и които не стигат до болниците, поради което статистиката няма как да ги обхване. Ако сметките на професор Харис излязат верни, тогава новият вирус вероятно ще се окаже не по-опасен от повечето  . Продължава обаче да не е ясно колко заразно е заболяването. Китайските здравни власти смятат, че приносителите на коронавируса могат да заразяват други хора, дори когато не показват никакви симптоми на заболяването. Това може да обясни защо епидемията се разраства толкова бързо, но междувременно лекари поставят под съмнение и това твърдение.", "date": "2020.01.30", "title": "Ще има ли скоро ваксина срещу смъртоносния коронавирус?"}
{"url": "http://www.classa.bg/%D1%81%D0%B2%D1%8F%D1%82/item/405938-%D0%BA%D0%B0%D0%BA-%D1%81%D0%B0-%D0%B6%D0%B8%D0%B2%D0%B5%D0%BB%D0%B8-%D0%B1%D1%80%D1%83%D1%82%D0%B0%D0%BB%D0%BD%D0%B8%D1%82%D0%B5-%D1%83%D0%B1%D0%B8%D0%B9%D1%86%D0%B8-%D0%BE%D1%82-%D1%81%D0%BE%D0%B1%D0%B8%D0%B1%D0%BE%D1%80", "text": "Между 1942 и 1943 в концлагера Собибор нацистите избиват 180 000 души. Новопоявили се фотографии от онова време разкриват за първи път света на бруталните престъпници.       Що за хора са извършвали убийствата? За първи път оригинални снимки от онова време дават възможност да се проникне в ужасяващия свят на престъпниците от Собибор. Например чрез портрета на масовия убиец Йохан Нийман, заместник-комендант на концлагера. Той е заснет гордо изправен на коня си, застанал точно на рампата, откъдето хората били отпращани към лагера. \"Фотографът очевидно специално е снимал отдолу, откъм релсите\", обясняват организаторите на посветената на Собибор изложба в Берлин - историците Ане Лепер и Щефен Хеншен. Нийман съзнателно е заел точно тази поза и си е поръчал и пощенски картички от снимката - по това време бил на върха на кариерата си, пояснява Хеншен. Кариера, основаваща се на смъртта на другите.     Йохан Нийман става член на щурмовите отряди на Националсоциалистическата германска работническа партия през 1930 година. През 1934 доброволно става надзирател в концентрационния лагер Естервеге, същата година преминава към СС и става сержант в лагера Заксенхаузен. През 1939, малко след нахлуването на германските войски в Полша, той е ангажиран с т.нар. \"Програма за евтаназия\" на нацистите в Германия. През 1940 става \"отоплител\", както били наричани тези, които при избиването на възрастни, болни, деца и други нуждаещи се от помощ стояли до газовите камери, за да ги изгорят след смъртта и да смелят костите им. \"Тестова фаза\" с избиване на 70 000 души В ранната есен на 1941 Йохан Нийман най-накрая е повишен в чин обершарфюрер. Заедно с други есесовци от \"Програмата за евтаназия\" участва в строителството на лагера за унищожение Белжец. Там в \"тестовата фаза\" в рамките на четири седмици са убити 70 000 души. Така се оформя схемата, по която са построени и двата близки лагера Треблинка и Собибор: с пристигането си хората били отпращани от есесовците по път, водещ директно към газовите камери. \"Технологията\" позволявала само за един ден да бъдат убити няколко хиляди души.     Нацистите наричат програмата си за унищожение \"Операция Райнхард\". В трите лагера за две години те избиват към 1,8 милиона души - мъже, жени, деца, възрастни хора, бебета. Както гласи разпореждането, подписано от всички извършители - от местата на масовите убийства не трябва да има снимки. Нийман и неговите \"колеги\" нарушават тази заповед, вероятно защото не виждат нищо нередно в дейността си.     Жертвите не играят никаква роля На снимките, направени от Йохан Нийман и предадени на историците от наследниците му, масовите убийци са увековечени като веселяци, които обичат да музицират, да си пийват и открито да флиртуват с дамите от персонала. Жертвите не се виждат - те присъстват само като сенки. \"Неговите жертви не играят никаква роля в снимките\", казва изследователят на нацистката история Мартин Кюперс. Въпреки това той определя снимките като сензационни - тъй като хвърлят светлина върху кариерата на Нийман, дават отчетлива представа за \"Операция Райнхард\" и открояват историческите взаимовръзки.     В колекцията снимки, направени от Нийман, се виждат и т.нар. \"травники\" - съветските военнопленници, подпомагали нацистките масови убийства (сред които много вероятно е и надзирателят Джон Демянюк). Виждат се и покривите на газовите камери, и рамото на багер, с който труповете били подреждани преди да бъдат изгорени. През октомври 1943 в концлагера в Собибор избухва въстание и 300 души успяват да избягат. От останалите - избитите, е останала само пепелта, закопана от нацистите в ровове. Между 1942 и 1943 година в Собибор нацистите избиват над 180 000 души.", "date": "2020.01.30", "title": "Как са живели бруталните убийци от Собибор"}
{"url": "http://www.classa.bg/%D1%81%D0%B2%D1%8F%D1%82/item/405939-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%B8%D1%82%D0%B5-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F-%D0%BC%D0%B5%D0%B6%D0%B4%D1%83-%D1%81%D0%B0%D1%89-%D0%B8-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B2%D0%B5%D1%87%D0%B5-%D0%BD%D0%B5-%D1%81%D0%B0-%D1%82%D0%BE%D0%BB%D0%BA%D0%BE%D0%B2%D0%B0-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%B8", "text": "В продължение на десетилетия Великобритания и Съединените щати се радваха на „специална връзка“ - в исторически, политически, икономически и културен план. Тази връзка е поставена под въпрос след решението на Великобритания да позволи на китайския производител на телекомуникационно обслужване Huawei да участва в изграждане на части от следващото поколение мобилни мрежи на страната, пише в анализ CNBC. 5G мрежите ще предложат не само изключително бърз пренос на данни, но и ще предложат технология за използването на критична инфраструктура в бъдеще.     Вашингтон твърди, че Huawei представлява заплаха за националната сигурност, защото нейното телекомуникационно оборудване може да бъде използвано от китайското правителство за шпионаж. Администрацията на Доналд Тръмп също така изрази притесненията си от връзка между Huawei и Китайската комунистическа партия. Компанията отрича нейното оборудване да е компрометирано и твърди, че няма никакви връзки с Пекин. Но Съединените щати оказаха натиск върху Лондон да блокира Huawei. Държавният секретар на САЩ Майк Помпейо заяви, че Великобритания е трябва да вземе „важно решение преди 5G”. Но страната избра да допусне Huawei за участие в част от 5G мрежите. Става дума за частта, която свързва устройствата с 5G сигнала. Huawei има 35% пазарен дял в тази област. Решението на Великобритания е „разочаровало“ администрацията на Тръмп и вече има коментари от американските власти, които предупреждават за отслабване на връзките между Лондон и Вашингтон. \"Ето тъжната истина: нашите специални отношения са по-малко специални“, заяви Бен Сасе, който е член на Комисията по шпионажа към Сената. Риск за споделянето на данни Споделянето на данни от службите може да е изложено на риск, ако се вярва на властите в САЩ, въпреки уверенията на британския външен министър Доминик Рааб, че случаят не е точно такъв. \"Това решение е особено разочароващо за американските поддръжници на „специалните отношения“. Опасявам се, че Лондон се освободи от Брюксел, само за да отстъпи суверенитета си на Пекин“, коментира сенатор Том Котън в туит, свързан с излизането на Великобритания от Европейския съюз. По-рано тази година Котън предложи въвеждането на закон, който да не позволява Съединените щати да споделят секретна информация със страни, които използват оборудване на Huawei за 5G мрежите си. Но анализатори твърдят, че това е малко вероятно да се случи. \"Малко вероятно е Съединените щати да направят нещо по тези заплахи за спиране споделянето на информация заради решението на Великобритания“, твърди Пол Триоло от Eurasia Group. Усложняване на търговската сделка? Междувременно Великобритания се насочва към окончателен Brexit този петък, когато официално ще напусне Европейския съюз. Страната работи по сключването на търговски сделки с Европейския съюз и със САЩ. Френският финансов министър Саджид Джавид обяви по-рано този месец, че сключването на споразумение с Вашингтон е „огромен приоритет за нас“, а двете страни „вече са започнали да работят заедно“ за постигането на целта. Но анализатори твърдят, че със задаването на Brexit, сделката с Huawei може да усложни търговските преговори. По думите на Нийл Кемплинг, ръководител Технологични, медийни и телекомуникационни проучвания в Mirabaud Securities, тонът на Вашингтон не звучи добре. Същевременно Великобритания трябва да помисли за отношенията си с Китай - един от ключовите ѝ партньори. През декември У кен, китайският посланик в Германия заплаши най-голямата европейска икономика с „последствия“, ако блокира Huawei. Това може би е мислила и Великобритания.  ", "date": "2020.01.30", "title": "Специалните отношения между САЩ и Великобритания вече не са толкова специални"}
{"url": "http://www.classa.bg/%D1%81%D0%B2%D1%8F%D1%82/item/405940-%D1%81%D1%82%D0%B0%D0%BB%D0%B8%D0%BD-%D1%89%D0%B5-%D0%B5-%D0%B4%D0%BE%D0%B2%D0%BE%D0%BB%D0%B5%D0%BD-%D0%BF%D1%83%D1%82%D0%B8%D0%BD-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8%D0%B7%D0%B8%D1%80%D0%B0-70-%D0%BE%D1%82-%D0%BF%D1%80%D0%BE%D0%BC%D0%B8%D1%88%D0%BB%D0%B5%D0%BD%D0%BE%D1%81%D1%82%D1%82%D0%B0-%D0%B2-%D1%80%D1%83%D1%81%D0%B8%D1%8F-%D0%B4%D0%BE-2018-%D0%B3", "text": "Според всички теоретични прогнози това трябваше да е доста трудна и кардинална година за Русия. През 2017 г. очаквах основната тежест на този период да бъде свързана с откритата военно-политическа конфронтация със САЩ / Великобритания, но в хода на играта в тази пиеса се оказа, че традиционните формати на конфронтацията — „държава срещу държава“, са изгубили актуалност.       Нека видим какво се случва вътре в Русия. През 2012 г. (или малко по-рано) Русия тръгна по пътя на реиндустриализацията и  национализацията  на икономиката. Според Федералната антимонополна служба през 1998 г. делът на държавата в руската икономика е бил 25%, през 2008 г. — 40-45%, през 2013 г. — повече от 50%, през 2017-18 г. — почти 70%. Погледнете внимателно тези цифри — 25% от икономиката е държавна в началото на епохата на Путин и 70% през 2018 г. Който си спомня думите на Путин, че той бил либерал и че „няма да има ревизия на резултатите от приватизацията“ — не, господа, това е всичко друго, но не и либерализъм и приватизация. Нямаше пряка ревизия на приватизацията през 90-те години с експроприация на собствеността, но Путин и Индустриалният щаб бяха ангажирани с последовател прикрит „сталинизъм“, с изключение на разстрелите на предателите и враговете на народа. Както разбирате, тук думата «сталинизъм» е употребена в положителното й значение, предвид държаваната собственост върху средствата за производство в СССР по времето на Сталин. Преминаването към централизирана икономика и планова икономика беше необходимо не защото „совет рашънс генетично обичат социализма и плановата икономика“, а защото това е единственият работещ начин държавата да отплува далеч от ядрото на деградацията — отрядът смъртници на либералния западен капитализъм, който скоро ще бъде взривен от мините на тежка системна криза. Криза, причинена от факта, че финансовият капитал на Запад на практика заличи цялата хранителна среда под формата на индустриален капитал и няма никакво намерение да спира да изяжда цялата планета — докато я обезкости напълно. 70 % държавна собственост в Русия. До 2018. Сега сме 2020. Това е повече от добре. Процесът продължава. До пълната победа!    ", "date": "2020.01.30", "title": "Сталин ще е доволен: Путин национализира 70 % от промишлеността в Русия до 2018 г."}
{"url": "http://www.classa.bg/%D1%81%D0%B2%D1%8F%D1%82/item/405941-%D1%83%D0%BA%D1%80%D0%B0%D0%B9%D0%BD%D0%B0-%D0%BF%D1%80%D0%BE%D0%BA%D0%BB%D0%B8%D0%BD%D0%B0-%D0%B7%D0%B5%D0%BB%D0%B5%D0%BD%D1%81%D0%BA%D0%B8-%D0%B4%D0%BE-%D1%81%D1%82%D0%BE%D1%82%D0%BD%D0%BE-%D0%BA%D0%BE%D0%BB%D1%8F%D0%BD%D0%BE", "text": "Заявявайки за съпричастността на СССР към началото на Холокоста, президентът на Украйна Владимир Зеленски предаде своя еврейски дядо и целия еврейски народ. Това заяви киевският адвокат Татяна Монтян.     «Зеленски очевидно има някаква амнезия. Зеленски не каза и дума за това, че Украинския фронт беше част от Червената армия на СССР. Изглежда, че текстовете са му писани или от Вятрович, или от братята му по разум. Нормален човек не може да напише такъв текст. Като цяло настоящият ни президент е „мини-Порошенко“. Нищо не се е променило, само името на президента. Но той плещи същите глупости като Порошеко, дори по-големи. В делириума си той успя да надмине дори Петро Порошенко.     Нека бъде проклет до стотно коляно заради думите си, заради предателството към дядо си, за предателството си към на целия еврейски народ. Това е всичко, което мога да кажа за него. Имам усещането, че е луд и просто запаметява текстове без да мисли какво плещи. Нека мъдрият полски народ да се справи със своя Дуда, но Зеленски вчера просто падна в очите дори на онези, които го подкрепиха до последно. Неговият електорат очевидно не очакваше това от него. Когато това, което той изплю тези дни, се разпространи във всички градове и стигне до хората, това ще му бъде краят», каза Монтян.    ", "date": "2020.01.30", "title": "Украйна проклина Зеленски до стотно коляно"}
{"url": "http://www.classa.bg/%D1%81%D0%B2%D1%8F%D1%82/item/405942-independent-%D0%B2%D1%8A%D0%BF%D1%80%D0%B5%D0%BA%D0%B8-%D0%BF%D1%80%D0%B8%D0%BC%D0%B8%D1%80%D0%B8%D0%B5%D1%82%D0%BE,-%D0%BB%D0%B8%D0%B1%D0%B8%D1%8F-%D1%81%D0%B5-%D0%BD%D0%B0%D1%81%D0%BE%D1%87%D0%B2%D0%B0-%D0%BA%D1%8A%D0%BC-%D0%BF%D1%8A%D0%BB%D0%BD%D0%BE%D0%BC%D0%B0%D1%89%D0%B0%D0%B1%D0%BD%D0%B0-%D0%B2%D0%BE%D0%B9%D0%BD%D0%B0", "text": "Въпреки че след неотдавнашните споразумения за прекратяване на огъня в Либия е сключено треперещо примирие, страната се насочва към пълномащабна война, пише The Independent. През последните няколко дни сблъсъците се засилиха не само в района на Триполи, но и в близост до третия по големина либийски град Мисурата. Въпреки треперещото примирие, постигнато чрез световните сили, Либия отново се насочва към пълномащабна война, пише The Independent. Има съобщения за въздушни удари по целите на самолетите и възобновяване на стрелбата от затворени позиции по фронтовете в западната част на страната.     Във вторник силите, лоялни към международно признатото правителство на Либия, заявиха, че свалят вражески боен дрон, който най-вероятно е контролиран от Обединените арабски емирства. Очевидно е било възможно да се свали апарата с помощта на ново противовъздушно оборудване, внедрено от Турция. В резултат на примирието, постигнато на 12 януари със съдействието на Русия и Турция, е установено относително спокойствие в страната. През последните дни обаче се засилиха сблъсъците в района на либийската столица Триполи, както и в близост до третия по големина град в Либия - Мисурата. \"   \", каза един от жителите на Триполи. „   .“ Базираното в Триполи правителство заяви, че силите на командващия на Либийската национална армия (LNA) Халифа Хафтар са започнали ракетни атаки по няколко жилищни района на столицата. Освен това в резултат на неочаквана атака на LNA срещу Мисурата бяха убити най-малко 11 бойци, лоялни към правителството, а около стотина бяха ранени. Миналата седмица говорител на Хафтар предупреди, че ще свалят „   “. Единственото гражданско летище в либийската столица Митиг беше затворено, след като ракетните сили на ЛНА го удариха. В резултат на това най-малко двама души бяха ранени, съобщава The Independent, позовавайки се на данни от мисия на ООН. Междувременно, както е отбелязано в статията, сблъсъците могат да станат още по-сериозни. ООН вече предупреди, че самолети, пълни с „   “ , пристигат от двете страни, противоречащи на контрола над Триполи . И въпреки че експертите от Либия казват, че сега ситуацията е по-добра, отколкото преди примирието, повечето от тях очакват тя да се влоши, посочва The Independent.    ", "date": "2020.01.30", "title": "Independent: Въпреки примирието, Либия се насочва към пълномащабна война"}
{"url": "http://www.classa.bg/%D1%81%D0%B2%D1%8F%D1%82/item/405943-%D1%81%D0%B0%D1%89-%D1%81%D0%B5-%D0%BE%D0%BF%D0%B8%D1%82%D0%B2%D0%B0%D1%82-%D0%B4%D0%B0-%D1%81%D0%BA%D1%80%D0%B8%D1%8F%D1%82-%D1%80%D0%B5%D0%B0%D0%BB%D0%BD%D0%B8%D1%8F-%D0%B1%D1%80%D0%BE%D0%B9-%D0%BD%D0%B0-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BF%D1%80%D0%B8-%D1%80%D0%B0%D0%BA%D0%B5%D1%82%D0%BD%D0%B8%D1%8F-%D1%83%D0%B4%D0%B0%D1%80-%D0%BD%D0%B0-%D0%B8%D1%80%D0%B0%D0%BD", "text": "След ракетния удар на Иран върху американската военна база “Айн ал Асад”, Съединените щати започнаха да крият реалния брой жертви, описвайки ги като не бойни загуби. Скорошната смърт на войник в Сирия може да хвърли светлина върху прикриването на собствените загуби от американското командване. Така на 24 януари стана известно, че американският военен е загинал при инцидент в провинция “Деир ез Зор”. От ведомството отбелязаха, че се е преобърнал автомобил, но подробностите не се уточняват. Публиката е просто приканена да приеме американските думи. По принцип, както обикновено, САЩ правят това.     Причините за смъртта на военния в Сирия могат да бъдат открити в съседен Ирак. В нощта на 8 януари КСИР започна първата фаза на операция “Мъченик Сюлеймани”. Основната цел е изстрелването на ракети по военната база на “Айн ал Асад” и в щаба на международната коалиция в Ербил. Така Техеран реши да отговори на убийството на генерал Касем Сюлеймани в нощта на 3 януари, извършено по лична заповед на Доналд Тръмп. Именно американският президент нареди ракетен удар по летището в Багдад, където по това време беше иранският командир на специалните сили на КСИР. След ответна ракетна атака от Иран, Вашингтон от самото начало отказва да признае съществуването на загуби. За това президентът на Съединените щати два пъти публично заяви, че \"няма жертви\". По-късно обаче трябваше да признае очевидното, но Пентагонът предпочете да прикрие истинския мащаб, издавайки други числа. На 17 януари САЩ съобщиха, че са ранени 11 войници. След няколко дни от същото Централно командване се получиха и други изявления, а именно за 34 ранени войници. КСИР обаче предостави коренно различна информация за 80 убити и 200 ранени, които веднага са били изведени от въздушната база с хеликоптери. Съвсем просто е да се опровергаят думите на американската страна, достатъчно е да се отвори базата “Айн ал Асад” за иракските правителствени сили и за журналисти, които ще оценят ситуацията. Освен това, няколко часа след обстрела е регистриран полет на американските ВВС “Боинг” C-17A от Багдад към Германия. Отначало самолетът е излетял с изключен транспондер, което е позволи да бъде открит едва в турското пространство. Американската база “Рамщайн” също е много вероятно да бъде използвана като евакуационен пункт, тъй като в близост, в град Ландщул, се намира най-голямата американска болница извън САЩ. Властите на Съединените щати често предоставят неверни данни. Според доклада им за шест години американците уж са загубили едва 89 души в Сирия. За сравнение, след военна операция в Ирак, която продължи само една година повече, САЩ признаха загубата на 4 432 от своите войници. Вероятно истината ще бъде разкрита едва след години, защото за американците не е изгодно да губят репутацията на военна суперсила. Да признаят загубите означава всъщност да загубят облика си. Освен това американското ръководство не иска да бъде дискредитирано пред собствените си граждани поради липсата на готовност на получения доста осезаем удар.  ", "date": "2020.01.30", "title": "САЩ се опитват да скрият реалния брой на жертвите при ракетния удар на Иран"}
{"url": "http://www.classa.bg/%D1%81%D0%B2%D1%8F%D1%82/item/405944-daily-mail-%D0%BF%D0%BE%D1%87%D0%B8%D0%B2%D0%BA%D0%B0-%D0%BD%D0%B0-%D0%BB%D1%83%D0%BD%D0%B0%D1%82%D0%B0-%D0%B1%D0%B8%D0%B2%D1%88-%D0%B0%D1%81%D1%82%D1%80%D0%BE%D0%BD%D0%B0%D0%B2%D1%82-%D0%B5-%D1%83%D0%B2%D0%B5%D1%80%D0%B5%D0%BD,-%D1%87%D0%B5-%D1%82%D0%BE%D0%B2%D0%B0-%D1%89%D0%B5-%D1%81%D1%82%D0%B0%D0%BD%D0%B5-%D0%BD%D0%B5%D1%89%D0%BE-%D0%BE%D0%B1%D0%B8%D1%87%D0%B0%D0%B9%D0%BD%D0%BE-%D1%81%D0%BA%D0%BE%D1%80%D0%BE", "text": "Според бившия астронавт Стив Смит вече в следващите десетилетия почивката на Луната ще стане толкова достъпна за хората от земята, колкото настоящите пътувания до други континенти. Смит също изрази надежда, че проектът на НАСА за изпращане на първата жена на Луната ще помогне да се планира пътуването до Марс, пише Daily Mail. Бившият астронавт на НАСА Стив Смит е уверен, че космическият туризъм скоро ще стане толкова често, колкото и самолетните пътувания, съобщава Daily Mail. Смит каза в ефира на телевизионното шоу, че в близко бъдеще ваканцията на Луната за хората ще стане толкова често срещана, колкото пътуването сега до друг континент.     Както той обясни, в началото цената на такива пътувания би била твърде висока за повечето хора, както беше при първото търговско въздушно пътуване преди сто години. Смит припомни, че пътуванията със самолет в зората на авиацията също са доста опасни и скъпи, така че само избрани малцина биха могли да си ги позволят, но с годините ситуацията се променя. Следователно, когато космическото пътуване започва да навлиза в ежедневието ни, цените ще падат, увери в интервю бившият астронавт.     Смит също така смята, че предстоящата мисия на НАСА за кацане на първата жена на Луната ще бъде само отправна точка по пътя към Марс, се казва в статията. Според прогнозите му женската лунна мисия ще бъде изпълнена през следващите няколко години, а хората ще могат да посетят Марс през следващите десетилетия. Изпълнението на подобни проекти ще бъде възможно благодарение на международното сътрудничество, както се случва сега на Международната космическа станция, подчерта бившият астронавт.  ", "date": "2020.01.30", "title": "Daily Mail: Почивка на Луната - бивш астронавт е уверен, че това ще стане нещо обичайно скоро"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/405945-%D0%BF%D1%81%D0%B8%D1%85%D0%BE%D0%B3%D1%80%D0%B0%D1%84%D0%B8%D1%8F-%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8%D1%82%D0%B5-%D0%B7%D0%B0%D1%82%D0%B2%D0%BE%D1%80%D0%BD%D0%B8%D1%86%D0%B8-%D1%81%D0%BB%D0%B5%D0%B4-9-09-1944-%D0%B3", "text": "    Очаквам днес-утре да залеят България грозни хули по Народния съд, \"избил цвета на нацията\", понеже на 1 февруари преди 75 години са произнесени присъдите над основните виновници за присъединяването на страната ни към фашисткия пакт и за невижданите и нечувани дотогава репресии. През 1996 г. нашият Върховен съд отмени тези присъди, което е без прецедент в света. Но нека надзърнем в страници, които днес у нас няма да прочетете никъде. Като да не ги е имало. Панайот Константинов Чинков (1897-1983), повече познат като П.К. Чинков, известен преводач (превежда художествена литература от четири езика) и журналист, придобива огромна популярност, след като става първи коментатор на Радио София през 1940 г. Животът в държавата по пладне замира, започне ли поредният му коментар, най-често против Англия. Той основава и оглавява и създадената по нацистки образец Дирекция на националната пропаганда. Арестуван е след 9.09.1944 г. и е осъден на до живот от Шести състав на Народния съд. В своите спомени той разказва как търка наровете в Централния затвор, а по-късно и по лагерите, с министри, депутати, висши и нисши офицери, а и с най-обикновени главорези, които обясняват в пълни подробности  технологията на извършените от тях убийства, някои масови. Опитът за психография, както самият Чинков нарича своята книга, почти 700 страници, е нещо уникално, като нея няма друга в нашата мемоарна литература. Той разказва убедително и увлекателно какво всъщност се случва в първите дни след Девети зад стените на Централния софийски затвор. Прави психопортрети на десетки български държавни мъже, в чиито ръце е била съдбата на България по време на Втората световна война - регенти, министър-председатели, министри, офицери и т.н. Те доста се различават от представата, която днес ни се натрапва за тях. Чинков описва най-подробно с какво са се хранели, как са ги обгрижвали, как всеки ден са им носели луксозни храни и лакомства, на които нашият народ тогава е забравил вкуса. Тази книга би била особено интересна и на тези, които папагалят, че комунистическата тюрма се извисявала над фашистката като Еверест. Стига да съберат кураж да я прочетат. И нека забравят стандартното си обяснение, че Чинков се е продал на комунягите - той не я е писал, за да се публикува по социалистическо време. Защото е била крайно неудобна и тогава. Освен частичка от спомените му, публикуваме и страници от уникален документ - споменник, както го нарича Чинков, в който десетки негови съкилийници (и то какви!) му написват по няколко реда, рисуват му нещо, или просто се подписват. Сред тях са Михаил Арнаудов, Петър Кьосеиванов, Димитър Пешев, Александър Добринов, кметът на София Иван Иванов, главният редактор на в. \"Утро\" Стефан Танев, царският чиновник Петър Морфов и кой ли още не. Въпреки трагичното положение, в което са изпаднали, те се смеят над себе си и над живота си в затвора. Непубликуваният досега споменник ми беше изпратен преди 20-ина години от зетя на П.К. Чинков, царския офицер от Варна Христо Миевски, лека му пръст. Който е любопитен, може да го намери в Централния държавен архив.    Публикува се за първи път Моля моите приятели и познати от килиите на Централния затвор да ми оставят в тази тетрадка - в слова или картини или просто в един подпис - нещо за себе си. Ако ми е съдено да изляза жив от затвора, ще си запазя албума като най-скъп спомен от своето затворничество. Ако пък ми е съдено да не се върна вече при жена си и децата си, нека виждат в тези страници, като ги прелистват от време на време, с какви прекрасни хора ми е било отредено да деля затворническото тегло, срещу което аз не бих роптал, ако то би било за доброто на България. Подпис: П.К. Чинков Тук в затворническата килия с моите мисли съм много по-свободен и щастлив от който да е мой колега вън, колкото и да се чувства облагодетелстван от съдбата. 6.03. 1945 Подпис: П. Савов Бележка [П.К.Ч.]: Панайот (Пънчо) Савов, син на ген. Савов. Виждал съм го веднъж в Дирекцията на пропагандата. С най-добри, приятелски чувства от съседите на  килия 11 и 95. Подпис: Иван Иванов Бележка П.К.Ч: Бившият кмет на София   Нашият коментатор П.К. Чинков съобщава \"Нема лабаво\"  Клон Ц.З. 18.III.1945 г., К.К.  П.К.Ч (Константин Каменов)   Епитафия Написах книги без претенция, Родолюбиво следвах своя път, -  И ето - чакам весела рецензия От любородния народен съд. И, без да съм фашисткото страшилище, Ще бъда скоро чествуван с позор. И награден... с едно безплатно жилище - Апартамент в Централния затвор. Подпис: Димитър Симидов Бел. П.К.Ч: Писател, той пишеше някои текстове на беседите между \"доктора\" и \"бай Панталей\"   Във всяка революция има тия, които я правят и тия, които я използват. Първите обикновено са идеалисти и тях ги постига най-често съдбата на Захари Стояновия герой бай Иван - гледат отстрани как върлуват и възхождат ония, които са били добре и с вчерашната власт. Вторите, използвачите, правят всичко възможно да провалят делото на първите, защото им пречи. Чия жертва сме ние, обитателите на килиите в Ц.С.З.? Отговори си сам на този въпрос, Панайоте? Аз само го поставям. Подпис (Йордан Мечкаров)  П.К.Ч.: Бивш главен редактор на \"Слово\", директор на печата и пълномощен министър в Загреб до 09.09.1944. Върна се доброволно след Девети. Беше съден задочно. Сигурно историкът ще определи България като една от най-неспокойните страни в Европа, лишена от вътрешно равновесие  и не придобила още политическа култура и обществена солидарност. Тези, които преживяха последните трагични събития, имат дълга да се замислят дълбоко върху тях, за да си изяснят техните причини и връзката им с близкото и далечно минало. Аз съм убеден, че пред нас ще се открие една картина, пред която всяка честна мисъл ще изтръпне, защото ще съзре как сляпо и фатално събитията са тикани към трагичен край от много фактори. Само ако се оценят логичните заключения от това, можем да очакваме и по-добра съдба за нашата страна, изправена сега пред много сложни и тежки външни и вътрешни проблеми. Подпис: (Димитър Пешев) 12 септември 945 Соф.Ц.З. П.К.Ч. Дим. Пешев, бивш подпредседател на Народното събрание     В затвора почувствувах живо какво значат Ботевите думи за \"тъги и неволи\". Дано тези изпитания бъдат за доброто на народа ни и за затвърдяването на неговата държавна независимост. Няма да кажа, че затворът е  някакво чистилище за политическите лица - напротив, трябва да се скърби само, че такава участ, да бъдат задържани хиляди хора за политически грешки, мними или действителни, може да сполита българската интелигенция и българските обществени дейци. Но запознаването с условията в затвора може да бъде от полза за всички ония, които занапред биха отсъждали върху дейността на българския политически свят да блесне правдата, да крепне справедливостта, да тържествува човещината в нравите ни и управата ни. Подпис (М. Арнаудов) 14 септември 1945 П.К.Ч.: Проф. д-р Михаил Арнаудов, сега отново академик (и преди Девети той бе академик) Много преживяхме, много изтърпяхме. Едно сигурно придобихме: да опознаем истинските си приятели. Другарството в затвора е ценно, защото е родено и изградено в страдание. Нека продължим и вън от стените на затвора нашата дружба. Тя е необходима за честната служба на народа. Подпис: (П. Кюсеиванов) Соф. Центр. Затвор 14.тХ. 1945 П.К.Ч.: Д-р Петър Кюсеиванов, бивш подпредседател на Народното събрание.   Драги Чинков, Политически затворници е имало във всички времена. Имаше ги и вчера, има ги и днес - това сме ние. Ще ги има и утре. Политическият затворник не е бил никога и няма да бъде престъпник във вулгарния смисъл на тая дума. Това е само отношение на други към дадено деяние, които квалифицират като престъпно и провинения - престъпник. Истинското престъпление остава престъпление за всички времена. Да убиеш, да откраднеш, да нараниш, да обезчестиш - никой осъден за подобни деяния не се е върнал в живота с гордо вдигната глава. Политическите затворници стават направо министри, водачи, ръководители на народни съдбини. Деяние, таксувано вчера като престъпление, след два дни се е превръщало в подвиг, а политическият затворник в национален герой. В действителност голяма разлика между крадеца и общественика, политически затворник, няма. Единият обсебва чужди пари или ценности, другият - само когато не успее. Постигне ли успех, изведнъж се превръща в национален герой. Няма случай в историята на народите  да бъде наказан оня, който се опитал и е успял да обсеби чужди права и да ги осигури за себе си. Наказват го със затвор, разстрелват го дори, само когато не успее. Нека това ни бъде успокоение. Ние сме политически затворници, но не престъпници. Подпис: Ст. Танев, Централен затвор П.К.Ч.: главен редактор на \"Утро\" ЦДА, фонд 1126 к, оп.1, а.е.14   Един малък увод   Желаейки да бъда исторически точен, доколкото мога, а също и човешки справедлив, аз казвам в тази втора част на своите записки (както впрочем и в първата част направих това) някои неприятни работи освен за всички други затворници, които съм наблюдавал, но още и за мнозина хора, които не са ми съвсем безразлични. Това правя с болка в сърцето, но го правя, защото трябва да кажа истината...  Искам да добавя още и това, че каквото пиша тук за затвора, се различава коренно от всичкото онова, което е писано досега в маса книги със спомени на бивши политически затворници, в тези книги именно се изхожда винаги от становището на невинни жертви на един несправедливо преследващ ги режим. В моите спомени, напротив, това становище липсва. Без да оправдавам издаването на прекалено строгите присъди на Народния съд, аз съзнавам ясно необходимостта в онзи исторически момент да се даде чрез народен съд удовлетворение на възмутената обществена съвест.  Освен това, описвайки живота и обстановката в затвора, аз разглеждам този живот откъм всичките му възможни страни, като съпоставям при това в някои отношения едни затворници с други, политическите с криминалните, което също не е правено досега, доколкото ми е известно, в нашата мемоарна литература. Излагам много отрицателни страни в поведението на политическите затворници и с това също се отклонявам от своите предшественици в тази област, които... са виждали само положителното в държанието им. Ако всичко, което излагам по-нататък, може да послужи като суров материал за психографията на политическия затворник у нас след 9 септември 1944 г., с това ще бъде постигната още една от целите, които съм си поставил с написването на настоящите записки.  За никого от окончателно помилваните през първите две-три години политически затворници не мога да кажа, че се е \"поправил\", или променил. Тъкмо напротив, помилвани бяха онези, които не са се никак променили, сиреч онези, които и в затвора си останаха двуличници, лицемери и подлизурковци, каквито са били винаги... Подлизурство и ласкателство, каквито бяха чужди на криминалните, бяха обикновеното оръжие на политическите. Една форма на подлизурството: да носиш в джоба си съветската конституция, да я четеш и препрочиташ и да си отбелязваш някои работи в нея, да разискваш по нея с някого от главните надзиратели, а в същото време да не си и помислял да прочетеш някога българската конституция... Първи се поддадоха на \"политическото\" влияние на новото време в затвора младите офицери, между които и един осъден на смърт бивш министър на войната... Но не се излъгаха в своите сметки тези подли хора. Никой от тях не ходи на \"дърводобив\", не строи дига, не пренася тухли и камъни - нито бившият министър на финансите Димитър Савов, нито бившият народен представител Петко Балкански...  И с цената на какво получаваха те благоволението, което се изсипваше щедро над тях? Ако бих рекъл да изброя всичко, каквото ми е известно, струва ми се, че и мъртвата хартия не би търпяла да се пишат върху нея гадостите, които вършеха някои хора, и тя би се възмутила и разбунтувала...  В Александровската болница един подпоручик, осъден за проява на жестокост при провеждането на някаква акция срещу партизаните, се разтреперваше като болен от малария само при мисълта, че ще му вадят тампон от носа, след като му беше направена операция в носа, а когато тампонът действително бе изваден, той припадна в превързочната и бе донесен в стаята на ръце от двама души... Имаше много други политически затворници, особено между бившите офицери, полицаи и жандармеристи, които въпреки суровия си характер и жестоките си прояви в миналото, сега изпадаха в панически страх при мисълта, че може да бъдат наказани - и това ги правеше кротки като агънца, послушни и изпълнителни... Но наивност и още повече - политическа босота, в някои случаи невероятна политическа босота и къса памет, проявяваха и професионални политици. Един от главните и най-малко очакван от тях въпрос, който им беше зададен при разпита им, беше във връзка с присъединението на България към Тристранния пакт. Бившите народни представители си спомняха добре, че това беше станало чрез някакво гласуване в Народното събрание, спомняха си, че приетият... акт беше предаден в многоцветно факсимиле в моята книга \"България 1941\", но не можаха да си спомнят какво точно бяха приели - протокола за присъединяването към Тристранния пакт, или самия Тристранен пакт, и идваха да ме питат как точно стои работата. В действителност те бяха приели само протокола за присъединението, а самия пакт не бяха и виждали. В края на протокола се казваше, че към него е приложен пактът. По силата на този слепешком гласуван от тях пакт и по искането на Германия и Италия те бяха принудени на 13 декември 1941 год. да гласуват правителствената декларация, с която България обявяваше война на Съединените щати.    ...Първите думи, които чух от акад. Михаил Арнаудов, бивш министър на народната просвета... бяха: \"Не, моля ви се, да не говорим за политика. Ние сме решили тука да не говорим за политика.\" Не искам да скрия тук, че това становище много ме учуди. Да не говорят за политика. Та кога и къде другаде ще говорят за политика (думата ми беше за бившите министри и народни представители), след като цял живот не са мислили друго или са мислили неправилно върху политиката на страната? ...Но след като в продължение на цяла година бях наблюдавал отрицателните качества на българския политически затворник, проявявани в Софийския централен затвор, аз приех с удовлетворение редовете, които той ми написа в споменика ми... Тези редове проф. Арнаудов написа на един дъх без никакво замисляне, веднага, щом го помолих да ми напише нещо за спомен, като че ли това беше нещо заучено отнапред наизуст, затова го приех като истинско откровение. Това не биваше да се приеме като капитулация; то беше просто израз на лоялност. И си мислех тогава и много пъти след това: лоялното становище на проф. Мих. Арнаудов дали не е хиляди пъти по-добро от държанието на онези стотици и стотици политически затворници, които с недостойни похвати се мъчеха да се представят за това, което не са... За щастие акад. Арнаудов бе освободен още в началото на 1947 год., макар че беше осъден на доживотен затвор...  ...Не зная откъде вземаха затворниците в първите месеци след девети септември толкова много пари, но на мене ми правеше силно и тъжно впечатление, че много от тях закусваха с банички, като даваха по стотина лева на закуска и си купуваха свински пастет, консервирани кокошки и малинов сироп по няколкостотин лева бутилката. В отделението на бившите министри и народни представители редовно внасяха печени кокошки и пуйки, торти и всевъзможни други лакомства, бившият министър на правосъдието, авторът на \"Теорията на фашистката държава\" д-р Александър Сталийски получаваше почти всеки ден фазан или кокошка, а Димитър Гичев, когато беше на симулационно лечение в Александровската болница, получаваше цели печени агнета...  Царският съветник Светослав Балан пък, в Ушната клиника на Александровската болница, след като му бяха оперирали сливиците, получаваше от къщи сладолед в сребърна купа...  Подобно беше положението и с многото пари, които получаваха и с които разполагаха политическите затворници. Някои от тях получаваха суми, положително по-големи от месечната заплата на един надзирател... Дразнеше и това, че много бивши министри и народни представители не приемаха да изхвърлят сами, по дежурство, нощната кофа или да си перат носните кърпички, ами плащаха за това на криминалните, които биваха допущани в нашето отделение, за да ни прислужват. Единствено от големите бившият министър на финансите Марко Рясков си вършеше всичко сам... За най-богат в затвора се смяташе бившият народен представител от с. Биволаре Георги Миков, който имал семепроизводно стопанство, оценявано на 500 милиона лева. Заедно с други политически затворници Георги Миков играеше всяка вечер до полунощ - до след полунощ понякога - на карти и редовно всяка вечер губеше по 800, 900, 1000, 1150 лв. и т.н... Ако тази картина не е достатъчна, за да илюстрира положението в ония първи месеци и години след девети, пък и по-късно, не зная как иначе да го илюстрирам.                  ", "date": "2020.01.30", "title": "Психография на политическите затворници след 9.09.1944 г."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/405946-%D1%84%D0%B0%D1%80%D0%BC%D0%B0-%D0%BC%D0%B0%D1%84%D0%B8%D1%8F%D1%82%D0%B0-%D1%81%D0%B5-%D0%BE%D0%B1%D0%B8%D0%B4%D0%B8-%D0%BF%D1%80%D0%B5%D1%85%D0%B2%D1%8A%D1%80%D0%BB%D1%8F-%D0%B2%D0%B8%D0%BD%D0%B0%D1%82%D0%B0-%D0%BD%D0%B0-%D0%B3%D1%8A%D1%80%D0%B1%D0%B0-%D0%BD%D0%B0-%D0%BC%D0%B0%D0%B3%D0%B8%D1%81%D1%82%D1%8A%D1%80-%D1%84%D0%B0%D1%80%D0%BC%D0%B0%D1%86%D0%B5%D0%B2%D1%82%D0%B8%D1%82%D0%B5", "text": "    След публикацията в сайта на ЦЗПЗ и в сайта „Гласове“, а в последствие и във в-к „Труд“ на мои споделени във Фейсбук рекапитулации на разходите за здравеопазване през 2019 г. породени от докладите по темата на ЕС за страните-членки вкл. България, фарма-лобистите решиха, че трябва веднага да отвърнат на „удара“. Изявиха се своевременно с несериозни твърдения проф. Илко Гетов – председател на БФС (всъщност представител на „академичната аристокрация“, а не точно на аптекарите в РБ) и г-н Деян Денев – изпълнителен директор на Асоциацията на Научноизследователските фармацевтични производители (ArPharM). На първо място решиха, че за пореден път трябва да се скрият зад нечий гръб и да набедят за колосалните частни доплащания (46.6%) медицинския и денталния сектор за сметка на фарма-сектора, който е всъщност черната дупка, през която се засмукват парите на хората. Като казвам това въобще не визирам магистър-фармацевтите, които са поели тежкия кръст да бъдат аптекари в собствени аптеки – става въпрос предимно за търговци на едро, производители и техните представителства, като и техните вериги от аптеки, които станаха факт в България чрез пробойни в законодателството или чрез безнаказаното му заобикаляне през 2002 и следващите години. Така фарма-олигарсите успяха да бламират действащия до тогава принцип „един фармацевт – една аптека“, да създадат една изключително висока степен на вертикална интеграция между производител-търговец на едро-верига от аптеки, като не на последно място постигнаха и почти пълно „заробване“ на фармацевтичното съсловие. В резултат на това печалбите им нарастнаха неимоверно и който професионално следи сектора може да потвърди анализът ми, че за 10 годишен период, примерно, ръста не е в проценти, а в пъти. Ще дам конкретни числа и няма да започвам от 2001 г. (която ще покаже наистина драстични числа), за да не бъда обвинен в пристрастия – по консолидирани данни за сектора през 2009 г. частните разходи за лекарства от прескрипторни медикаменти и медикаменти без рецепта са били в размер на 1.7 млрд.лв., а през 2019 г. нарастват до 3.9 млрд.лв. според докладите на ЕС, което представлява 230% ръст при 61% ръст на БВП за България през същия период – 3.8 пъти повече в полза на корпоративния фарма-сектор при това само на свободния пазар. Отделно от цитираните числа корпоративния фарма-сектор черпи ресурси и от публични източници, които през 2009 г. са били в размер на 674 млн.лв., а през 2019 г. вече са нараснали на 1.9 млрд.лв. (2.8 пъти увеличение). Нали никой не се съмнява, че от тези колосални приходи не са се облагодетелствали точно магистър-фармацевтите, които са работили в собствени аптеки или тези, които са били наети в корпоративните вериги от аптеки – печалбите потъват в едни други джобове, косвен знак за което дават, примерно, рекламните разходи на фарма-корпорациите, но не само. Засега ще дам само един от многото налични примери и ако фарма-лобистите не започнат да дават отговори (вместо да ме атакуват по най-различни начини) ще започна да подготвям и представям публична дисертация по темата, от която се обогатяват свръхмерно на гърба на всички българи, но най-много на гърба на болните. По-долу представям една тяхна собствена информация за размера на рекламния им бюджет, който инвестират, забележете, само за телевизионна реклама – наричат се най-общо и достатъчно манипулативно „фармация“ и са №1 от всички останали сектори, но така показват желанието си отново да се скрият този път не само зад гърба на медицината и денталната медицина, но и зад този на магистър-фармацевтите. Публикацията на представената таблица е във в-к „Капитал“ и касае 2018 г. през която са хвърлили за реклама 301.3 млн.лв. Отделно от тези пари се плаща допълнително за реклама във вестници, специализирани списания, общи списания и други издания, сайтове, конгреси, конференции, кръгли маси и т.н., но нали никой не се съмнява кой всъщност плаща. Само подсказвам – не са аптекарите.   Подсказвам и още нещо, питам и чакам съответния отговор на първо място от МЗ – специализираната институция за контрол върху фарма-сектора в лицето на ИАЛ дали си е вършила междувременно работата и дали нещо общо с това има нейният бивш директор Асена Стоименова, която днес е съветник в политическия кабинет на министър Кирил Ананиев, а на 07-09 февруари 2020 г. се готви да става и председател на БФС. Завършвам и с въпрос – специализираните институции и служби дали се интересуват от тази тема, защото МЗ нехае или нещо по-лошо, нашите парите си изтичат, някои лекарства пак са залипсвали, а някои лобисти пак са заели изходни позиции за бъдещи печалби? Апропо, чакам отговори, а не поредната полюция, че мнението ми е непрофесионално и \"излиза извън рамките на експертността\".    ", "date": "2020.01.30", "title": "Фарма-мафията се обиди. Прехвърля вината на гърба на магистър-фармацевтите"}
{"url": "http://www.classa.bg/%D1%81%D0%B2%D1%8F%D1%82/item/405936-%D0%BF%D0%B5%D0%BA%D0%B8%D0%BD-%D0%B5-%E2%80%9E%D0%BC%D1%8A%D1%80%D1%82%D1%8A%D0%B2-%D0%B3%D1%80%D0%B0%D0%B4%E2%80%9C-%D0%B7%D0%B0%D1%80%D0%B0%D0%B4%D0%B8-%D0%B5%D0%BF%D0%B8%D0%B4%D0%B5%D0%BC%D0%B8%D1%8F%D1%82%D0%B0-%D0%BE%D1%82-%D0%BD%D0%BE%D0%B2%D0%B8%D1%8F-%D0%B2%D0%B8%D1%80%D1%83%D1%81-%D0%B2-%D0%BA%D0%B8%D1%82%D0%B0%D0%B9", "text": "В пекински ресторант е закачен надпис, който уверява: „Този търговски обект е бил дезинфекциран днес.“ Не се вижда обаче никакъв посетител – паникьосаните от епидемията от коронавирус китайци масово престанаха да посещават магазини и обществени места. Многобройните търговски центрове на столицата, които обикновено се радват на висока посещаемост, сега остават празни. Само няколко коли се движат по смълчаните булеварди, придавайки на 20-милионния мегаполис вид на призрачен град насред ваканцията за лунната Нова година.     С разрастването на епидемията от вирусна пневмония, която вече е взела 132 жертви и е заразила близо 6000 души, властите насърчават хората да си стоят у дома и да носят хирургически маски, ако се налага да излизат. Предизвикващата все по-голяма тревога ситуация и без това не подтиква да си покажеш носа навън. В метростанциите служители в херметични комбинезони извършват измервания на телесната температура. Тази температура се следи и в гарите, хотелите, полицейските участъци и дори в жилищните блокове, където на влизане се опира термометър в челото на всеки посетител. При това положение е трудно за търговския център Тайку Ли в източната част на Пекин да привлича купувачи. На всички етажи там се виждат само неколцина клиенти, а навсякъде се усеща миризма на дезинфекциращи препарати. Разлепени навсякъде плакати приканват посетителите да си покриват лицата. Много от магазините са затворени. Ресторантът за жарено месо Хао Лу Вей е отворен, но въпреки обещанието му за интензивно и редовно почистване, масите остават празни. „Когато пазарувате, бъдете уверени, че нашият магазин е бил подложен на задълбочена дезинфекция. Честита Нова година!“, пише на витрината на една оптика, която също е празна.   Обратно, магазините, където се продават хирургически маски и дезинфекциращи препарати, са изчерпали количествата им, а цената на тези продукти главоломно расте в сайтовете за продажби онлайн. „Абсолютно нищо не ни е останало от Нова година“, която тази година в Китай се пада на 25 януари, извинява се аптекар в разговор с куриер, който отчаяно търси дезинфекциращ препарат. Търсенето е огромно и допълнително се подсилва от официалните разпоредби: провинция Гуандун с население 110 милиона души е наредила на хората да си покриват лицата на обществени места и редица други райони са направили същото. Властите работят по увеличаване на производството на хирургически маски. Вярно е, че Пекин обикновено се опразва частично в новогодишния период, когато мигриращите работници и много от жителите се прибират по родните си места. По това време обаче столицата е посещавана от множество туристи, а и самите пекинци се струпват по новогодишните панаири в храмовете и парковете на града. Заради епидемията обаче тези празненства са анулирани, а груповите пътувания са преустановени в цялата страна. Транспортът също е парализиран, като най-малко 2000 междуградски влакове са спрени.     Затворените по домовете си китайци залъгват скуката си със саркастични послания в социалните мрежи. В един масово споделян видеоклип в платформата УиЧат се виждат играчи на маджонг с прозрачни найлонови пликове на главите. По улиците на Пекин все пак се срещат няколко дръзки пешеходци. В известния със своите барове и магазини квартал Санлитун двама мъже на 30 и няколко години махат маските си и безгрижно запалват цигари. В съседна зала за игри един мъж опитва късмета си с машина с щипка за вадене на играчки. На въпрос от АФП той изразява предположението, че тези машини редовно се почистват, но не е напълно сигурен. „Опитваме да останем възможно най-много в къщи, но все пак дойдохме тук, защото не знаехме какво друго да правим“, въздъхва той.  ", "date": "2020.01.30", "title": "Пекин е „мъртъв град“ заради епидемията от новия вирус в Китай"}
{"url": "http://www.classa.bg/%D1%81%D0%B2%D1%8F%D1%82/item/405927-%D1%80%D0%B0%D1%82%D0%B8%D1%84%D0%B8%D1%86%D0%B8%D1%80%D0%B0%D1%85%D0%B0-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82", "text": "Европейският парламент ратифицира споразумението за Брекзит, подпечатвайки излизането на Великобритания от ЕС, съобщават световните медии. Сделката разчиства окончателното препятствията пред излизането на Великобритания от Евросъюза. Гласуването от парламента в Брюксел след емоционален дебат премина с 621 на 49 гласа. След него членовете на ЕП запяха в хор „Auld Lang Syne\" - традиционна шотландска песен, за сбогом.   Великобритания ще напусне официално Европейския съюз на 31 януари след 47 години членство. Преди гласуването, с тъга и с пожелания за завръщане в ЕС, Европейският парламент обсъди за последен път въпроса с оттеглянето на Великобритания. Френският президент Еманюел Макрон заяви, че излизането на Великобритания от ЕС в петък ще бъде \"тъжен ден\" и добави, че „това е урок за всички нас\", но и че Франция няма да \"се поддава на натиск или бързане\" за търговска сделка. Председателят на Европейската комисия Урсула фон дер Лайен изрази благодарност за британския пренос в ЕС и пожела Европа и Великобритания да останат добри приятели, а ръководителят на работната група на ЕП по въпроса Ги Верхофстат изрази тъга и отбеляза, че британският народ два пъти е проливал кръвта си за свободата на Европа. Групата на ЕНП пък определи решението на мнозинството от британските избиратели като голяма грешка и изрази надежда следващите британски поколения да поискат да се върнат в ЕС. За социалистите и демократите това е тъжен ден, „настъпил заради надмощието на популистките лъжи\". А \"Обнови Европа\" изтъкна, че Европа вече няма да бъде обвинявана за британските неблагополучия. Зелените посочиха, че ЕС невинаги предприема най-правилните ходове, но е възможност с общи сили да се постигне по-добро бъдеще. Според групата \"Идентичност и демокрация\" раздялата между ЕС и Великобритания трябва да бъде приятелска, а споразумението за бъдещите отношения - \"щедро\". Групата на Европейските консерватори и реформатори добави, че от февруари ЕС губи добър наемател, но печели добър съсед, пише DarikNews.bg. Групата на Европейската обединена левица предупреди, че Великобритания може да не бъде последната страна, оттеглила се от ЕС и призоваха за Европа да се промени. Междувременно парламентът на Шотландия подкрепи предложение с призив за провеждане на нов референдум , на който „народът да може да реши дали желае да бъде независима държава\". В петък първият министър на Шотландия Никола Стърджън ще разкрие \"следващите стъпки в кампанията за подсигуряване на бъдещето на Шотландия като независима държава\". Припомняме, че по-рано този месец Борис Джонсън отхвърли молбата на Стърджън да прехвърли пълномощия на Единбург.", "date": "2020.01.30", "title": "Ратифицираха сделката за Брекзит"}
{"url": "http://www.classa.bg/%D1%81%D0%B2%D1%8F%D1%82/item/405928-%D1%81%D0%BB%D0%B5%D0%B4%D0%B2%D0%B0%D1%89%D0%B0%D1%82%D0%B0-%D0%B6%D0%B5%D1%80%D1%82%D0%B2%D0%B0-%D0%BD%D0%B0-%D0%BA%D0%BE%D1%80%D0%BE%D0%BD%D0%B0%D0%B2%D0%B8%D1%80%D1%83%D1%81%D0%B0", "text": "Facebook Inc. започна да ограничава пътуването на служителите си до Китай, тъй като смъртоносният коронавирус продължава да се разпространява в най-населената страна в света, предава Bloomberg, позовавайки се на свои източници. Ограничението, което влезе в сила в понеделник, спира несъществените командировки до Китай за всички служители на Facebook. За да посетят страната, те ще се нуждаят от специално одобрение. На служителите на Facebook със седалище в Китай и тези, които наскоро са се завърнали от пътувания в страната, се разрешава да работят от вкъщи, твърдят източниците, които са поискали да не бъдат идентифицирани. Компанията отказа коментар. Ограниченията за пътуване в компанията за социални медии вероятно ще повлияят на хардуерното й подразделение, което продава редица устройства, като хъба за видео чат Portal и очилата за виртуална реалност Oculus. Хардуерът изисква често пътуване от офисите на компанията в Силициевата долина до Китай, където инженерите и мениджърите контролират разработването на продуктите, срещат се с доставчици и разглеждат прототипи.     Сегашните продукти на Facebook вероятно няма да бъдат засегнати, но ходът може да доведе до забавяне на инженеринга на бъдещите устройства, твърди един от източниците. Компанията разглежда други заводи, с които разполага във Виетнам, за да поемат те всяка дейност, която не може да бъде извършена в Китай. Въпреки че Facebook е един от по-малките производители на хардуер сред американските технологични гиганти, тежкото решение подчертава потенциалното въздействие на коронавируса върху индустрията. По-голямата част от огромната верига на доставки на Apple Inc. е в Китай и други части на Азия. Amazon.com Inc. и Google на Alphabet Inc. също правят своите устройства в региона. Китайската производствена база на Apple Inc. е изложена на риск от срив след празника на Лунната Нова година, тъй като партньорите на компанията се сблъскват с огнището на коронавируса, което обхвана страната и причини повече от 100 смъртни случая. Почти всички телефони iPhone в света са произведени в Китай, предимно от Hon Hai Precision Industry Co. (Foxconn) в така наречения iPhone City в Джънджоу, и от Pegatron Corp. в завод близо до Шанхай. Всяко от тези места е на повече от 500 километра от Ухан в централния Китай, епицентъра на вирусното огнище, но това разстояние не ги имунизира от неговите ефекти.  „Не мога да си представя сценарий, при който веригата на доставки да не бъде прекъсната“, казва ветеранът анализатор на индустрията Патрик Морхед от Moor Insights & Strategy. „Ако има един основен проблем в суровините, производството, сглобяването, тестването и доставката, това ще бъде разрушително\", допълва той. Apple увеличава производството, за да отговори на по-високото от очакванията търсене на iPhone, съобщи Bloomberg News през миналата седмица. Компанията обикновено пуска новите си модели iPhone от висок клас около септември, така че е малко вероятно вирусът да има значимо въздействие върху тези планове, но компанията също така се подготвя да започне масово производство на нов евтин iPhone през февруари, а това производство е изложено на сериозен риск. Apple има приблизително 10 000 преки служители в Китай, в своите търговски и юридически подразделения. Нейната верига за доставки обаче има няколко милиона служители, които произвеждат продукти като iPad, iPhone и Apple Watch. Много от тези служители са си били вкъщи през последните няколко дни за празника и компанията засега не е заявила официално, че ги моли да останат вкъщи за по-дълго време, за да предотвратят разпространението на вируса. Китайските власти наложиха строги ограничения за пътуване и предприеха драстичната стъпка за карантина на целия град Ухан, с население над 11 милиона. „Прекъсването на веригата на доставки е притеснително, ако служителите във Foxconn и други центрове за производство на компоненти в Китай бъдат ограничени в дейността си“, казва анализаторът Дан Айвс от Wedbush Securities Inc. „Ако огнището в Китай се разшири още повече, това може да повлияе негативно на веригата на доставки, което би причинило големи притеснения за инвеститорите\".  Говорител на Apple отказва коментар. Foxconn заяви, че следи ситуацията в Китай и следва всички препоръчани здравни практики. Компанията отказа да коментира производството на конкретни места, но казва: „Можем да потвърдим, че вземаме мерки, за да гарантираме, че можем да продължим да изпълняваме всички глобални производствени задължения\". Потвърдените случаи на коронавирус се увеличават в провинция Хенан, където се намира и заводът в Дженчжоу - което може да накара Hon Hai или правителството да затворят фабрики, за да се предотврати по-нататъшното разпространение, пише анализаторът на Bloomberg Intelligence Матю Кантърман. Провинцията съставлява една четвърт от износа на смартфони от Китай през миналата година, докато целият износ на Китай представлява 27% от продажбите на смартфони в световен мащаб, казва той, позовавайки се на данни на правителството и IDC. Предполага се, че Foxconn представлява повече от 60% от общата търговия на Хенан. Базираната в Купертино, Калифорния Apple се подготвя за екстремни сценарии, като изготвя възможност основните компоненти да имат двойни източници - както по отношение на доставчиците, така и по географски източник, като засега няма опасност за съществено непосредствено въздействие върху производствените планове, твърди източник, запознат с операциите. Въпреки това по-голямата част от работата по асемблирането се извършва в Китай и така недостигът на работници за сглобяващите линии може да има пряко влияние върху броя на доставките. Apple има опит с подобни случаи. Компанята въведе политиката за съкращаване на производството след земетресението и цунамито през 2011 г., които засегнаха Япония и доведоха до ограничения в броя компоненти за iPad 2, който компанията пусна през същата година. При всички случаи инвеститорите и анализаторите ще следят изкъсо изявленията на главния изпълнителен директор Тим Кук за вируса и неговото въздействие върху Apple по време на конференцията на вторник, на която ще се  обсъдят финансовите резултати за последното тримесечие. Кук написа в Twitter през уикенда, че Apple „ще дарява на редица групи по места в Китай, помагайки за подкрепата на всички засегнати от вируса“.  ", "date": "2020.01.30", "title": "Следващата жертва на коронавируса"}
{"url": "http://www.classa.bg/%D1%81%D0%B2%D1%8F%D1%82/item/405929-%D1%80%D0%B0%D0%B7%D0%B4%D0%B5%D0%BB%D0%B5%D0%BD%D0%B0-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F", "text": "След броени дни Великобритания ще напусне ЕС. За едни това е повод за радост, за други - тъжно събитие. Истината е, че заради Брекзит британците са разделени както рядко преди това.   В петък Великобритания ще се превърне в първата държава, напуснала Европейския съюз (ЕС). Исторически момент, който премиерът на страната   смята да отбележи по специален начин: на тъмните стени на резиденцията му на \"Даунинг стрийт\" 10 ще бъде прожектирано отброяване на секундите до излизането на страната от Общността. На пилоните около парламента ще бъде издигнат британският флаг. Специални монети с надписа „Мир, благоденствие и приятелство с всички нации\" ще влязат в обръщение. Двама от британците, които ще съпреживеят този момент в директна близост до сградите на властта в Лондон, са Емили Хюъртсън и Стивън Брей. Двама британци на двата полюса – тя подкрепя Брекзит, той е срещу него. Единственото, което ги обединява, е страстта по темата. В новогодишната си реч премиерът Джонсън призова нацията да се обедини и да гледа напред, но Хюъртсън и Брей символизират тъкмо обратното - разделението в Обединеното кралство и раната, отворена от Брекзит, която няма да заздравее бързо. „Г-н Спрете Брекзит\" В дните непосредствено преди Брекзит Стивън Брей продължава да протестира в Уестминстър. Той прави това всеки ден от септември 2017 година. Заради синята си шапка с надпис „Спрете Брекзит\" и гигантския европейски флаг 50-годишният британец се разпознава отдалече, туристи си правят селфита с него. С протестите си в Уестминстър Брей се превърна в институция. Наричат го „Г-н Спрете Брекзит\". Преди   Брей живее в Уелс, където се занимава с нумизматика. Решението на британците да напуснат ЕС не му дава мира: „Нашите политиците ни излъгаха и измамиха. Не мога да оставя това така\", казва той. Затова през лятото на 2017 година Брей продава част от колекцията си с монети и се премества в Лондон и оттогава неизменно стои пред британския парламент - със своята шапка, протестните плакати и знамената. Често той е подкрепян и от други проевропейски активисти. Независимо от метеорологичните условия, той прекарва поне по осем часа пред парламента всеки ден от понеделник до четвъртък. Понякога и до късно през нощта, когато сесиите на депутатите продължават по-дълго. „Някои депутати ме избягват като чумата\", казва Брей и допълва, че реакциите са смесени: „50 процента омраза, 50 процента подкрепа и окуражаване\". Негативните настроения не го демотивират. Преди около две седмици той беше нападнат на улицата - млади мъже го съборили на земята, удряли го по лицето и му откраднали шапката. „Това бяха десни фашисти\", казва той и обяснява, че тези хора нямали нищо общо с нормалните избиратели, гласували за Брекзит. „Момичето Брекзит\"  На няколко метра от него Емили Хюъртсън пише ожесточено на телефона си. „Политика и просеко\" гласи описанието на профила ѝ в „Туитър\". Всеки ден тя инвестира по няколко часа от времето си, за да обменя мнения със своите 62 хиляди последователи. Подобно на Брей, тя дължи популярността си на Брекзит. Младата жена обаче е на другия край на политическия спектър. През май месец миналата година тя гостува на предаване в БиБиСи. В него тя пламенно защитаваше.     Брекзит и заяви, че е разочарована от консерваторите. Торите под ръководството на   два пъти отлагаха датата за излизане. Затова на европейските избори Хюъртсън избира да подкрепи партията \"Брекзит\". Консервативните вестници я наричат „момичето Брекзит\", а последователите ѝ в социалните мрежи нарастват лавинообразно. „Всички мислят, че само стари, бели мъже подкрепят Брекзит. Аз съм млада жена и по много причини съм за Брекзит. Има много хора от моето поколение, които биха ме подкрепили\", казва тя и изрежда причините: „Суверенитетът е най-високият приоритет. Създаването на собствени правила. Отново да контролираме миграцията. Да не плащаме повече пари на Европейския съюз. И не на последно място мнозинството е гласувало за Брекзит. Така е в една демокрация\". Пропастта в британското общество Аргументите на Хюъртсън в подкрепа на Брекзит напомнят на посланията, които кампанията за напускане лансираше преди референдума. Но и тя признава, че  . Хюъртсън е получавала няколко заплахи за убийство. Един потребител в социалната мрежа дори ѝ се заканва да я нападне на улицата и да я запали жива. Тя обаче се смее и твърди, че не се плаши. В реалния живот – в университета в сърцето на Лондон, където учи политика и религия, както и в дома ѝ в индустриалния град Нортхемптън – с нея се държат добре дори и хората, които имат различни политически виждания. „Важно е отново да се научим да спорим културно. Обичам хубавата дискусия\", казва тя със самочувствие.     Емили Хюъртсън смята, че пропастта, която Брекзит отвори в британското общество, може да бъде преодоляна след като Великобритания излезе от ЕС в края на януари. Само по този начин обществото може да се концентрира върху бъдещето. „Най-накрая се разбирам и с баща ми, който е проевропейски настроен\". Стивън Брей обаче не е съгласен. „Тази страна ще остане разделена дълго време\", казва той пред парламента в Уестминстър на председателя на партията „Брекзит\" Ричард Тайс. Двамата мъже, които по принцип не се понасят, водят приятелски разговор. Това може би е знак, че острият политически дебат може донякъде да се успокои след като Брекзит стане факт.  ", "date": "2020.01.30", "title": "Разделена Великобритания"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/405930-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%80%D0%BE%D0%BC%D1%81%D0%BA%D0%B8%D1%82%D0%B5-%D1%83%D1%87%D0%B5%D0%BD%D0%B8%D1%86%D0%B8-%D0%B8-%D0%BF%D0%B0%D1%82%D1%80%D0%B8%D0%BE%D1%82%D0%B8%D1%87%D0%BD%D0%B8%D1%82%D0%B5-%D1%80%D0%B5%D1%88%D0%B5%D0%BD%D0%B8%D1%8F", "text": "Стипендиите за ромските ученици били дискриминация. А онези 1200 лева, които обещават на \"успелите българи\", връщащи се от чужбина - не са ли и те дискриминация?       Стипендиите, изплатени на  , са дискриминация спрямо останалите деца - това постанови преди седмица Върховният административен съд. Паричната помощ от 60 лева на месец за деца с успех над 3.50 бяха дадени на съд от сдружение, което определя себе си като \"модерно\" и \"патриотично\". Щом най-горната съдебна инстанция е решила, че има дискриминация, нищо не може да се направи. Въпреки че, според закона, специалните мерки в полза на лица или групи в неравностойно положение с цел изравняване на възможностите им не са дискриминация. Без образование няма работа Надали някой ще оспори, че нивото на образование на ромите има нужда от изравняване до средното ниво. Според данни на Агенцията на Европейския съюз за основните права за 2014 година, между 82% и 85% от ромите в България не завършват средно образование. Така те остават извън пазара на труда, въпреки все по-голямата нужда от повече работна ръка. Вече от две години правителството работи по Механизма за връщане на децата в риск в училище. Отчетени са 40 000 върнати деца в образователната система - от тях повторно отпадналите са близо 2900. Голямата цел е да няма четвърто поколение неграмотни. Защото без образование няма работа, без работа няма пари. От тук до маргинализацията и капсулирането в гетото пътят е кратък. Какво може да се случи след това - всеки би могъл да се досети. Според доклад на бившия министър на вътрешните работи Цветлин Йовчев, именно безработицата е един от факторите, \"генериращи престъпност\". Както и \"липсата на образование и изградени трудови навици\". Да се върнем към казуса със стипендиите. Според краткото определение, \"патриот\" е този, който обича отечеството и народа си. В действията, които спират \"изравняването на възможностите\" и образованието на малцинствата, обаче няма нищо патриотично. Напротив. Те дори спомагат за маргинализацията. Впрочем, 60% от финансирането на проекта за стипендиите, обявени за дискриминационни, идваше от неправителствената организация \"Ромски образователен фонд\". Останалите 40% - от Министерството на науката и образованието. Целта беше задържане на децата в средното образование, повишаване на резултатите им и увеличаване на броя на кандидат-студентите от ромски произход. В проекта са участвали 763 роми, а успехът им е бил около \"Много добър 5\". Дори и една четвърт от тях да са успели да завършат средно образование и да излязат от гето-матрицата, това е голям успех, който би се мултиплицирал в следващите поколения. Мотивите на гореописаната \"патриотична\" организация, които могат да се срещнат и при немалко образовани българи, както и в предизборните изяви на националистически партии, подкрепящи правителството, си приличат: \"Защо за ромите да има стипендии, а за нашите деца да няма?\". Дали обаче същите тези хора реагират на други управленски решения, които също могат да бъдат определени като дискриминация? Например правителствената инициатива за връщане на \"успели българи\" от чужбина, изразяваща се в   в рамките на една година. Това не е ли дискриминация срещу всички останали българи, мигрирали от малките в големите градове? Кога ще излезем от омагьосания кръг? Впрочем, проблемно е и отношението към намеренията за узаконяване на гетата в България, голяма част от които са с незаконни постройки. Традиционно след криминален инцидент местната власт изведнъж забелязва незаконните къщи и започва събарянето им, въпреки че там може да са израснали и няколко поколения. Интересно е какво се случва с незаконно заселилите се там. Ами заселват се другаде, пак незаконно. Така гетото се мести на друго място. А когато някой кмет се опитва да пречупи омагьосания кръг и да узакони къщите, за да може да се започне начисто, също бива атакуван от \"патриотите\". Така вместо да работи за социалното включване на малцинствата и вместо да използва ресурса им за нуждите на трудовия пазар, \"патриотизмът\" работи \"модерно\" за капсулирането на ромите, използвайки двойни стандарти. А това води до проблеми, засягащи всички - и хората в гетата, и тези извън тях. Кога ли ще излезем от омагьосания кръг?", "date": "2020.01.30", "title": "България: ромските ученици и \"патриотичните\" решения"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/405931-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%BE%D1%82%D0%BE-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D0%B5-%D0%BD%D0%B0-%D0%BA%D0%BE%D0%BC%D1%83%D0%BD%D0%B8%D0%B7%D0%BC%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Тормоз, побоища, убийства, отнемане на земята и поминъка на селяните: принудителната колективизация е най-мащабното престъпление на комунизма срещу българите. Хиляди села изчезват от картата.       Още в периода 1944-1947 година едрите и средните производители на аграрна продукция в НРБ са обявени за \"кулаци\", \"дребна буржоазия\" и \"експлоататори\". По онова време в селата живеят близо 80% от българите, а над 3/4 от икономиката изцяло зависи от земеделското производство. Именно селските райони са бастион на все още съществуващата антикомунистическа опозиция в Народното събрание, където сто депутати начело с Никола Петков водят неравна битка срещу настъплението на новата диктатура, направлявана от Москва и подкрепяна от окупационната Червена армия. След обесването на Никола Петков, опозиционните партии са разформирани. Наместниците на Москва Георги Димитров, Вълко Червенков и Трайчо Костов насочват ударите на режима и към заграбването на индустриалната, банковата и едрата градска собственост. Бруталните действия срещу селяните През 1948 година тези комунистически дейци формулират и главната задача: до 1953 година в НРБ да приключи \"големият скок\" на сталинската колективизация, като поне  2/3 от поземлената собственост премине от ръцете на стопаните във властта на комунистическата номенклатура. По указание от Москва разправата трябва да започне с \"експлоататорската класа\" в българското село, която по сметки на БКП възлиза на около 100 000 средни и сравнително заможни производители на храни за пазара. За \"кулаци\" са обявявани в някои случаи дори собственици на по 40-60 декара земя и няколко крави. На тях първо им отнемат стопанските постройки, инвентара и всички ниви, които не могат да бъдат обработвани без наемен труд. След това както по-заможните, така и бедните са принудени да изпълняват непосилни наряди за доставка на месо и зърно в полза на централната власт. Съдбата на \"кулаците\" всъщност е подпечатана веднага след ликвидирането на опозицията в Народното събрание през 1947 година: те са обречени на икономическо и физическо унищожаване. Оцелелите след \"разкулачването\" преминават през репресиите в тъй наречените Трудово-възпитателни общежития на МВР и са подложени на всевъзможни гаври. Насилията рязко нарастват след 1948 година, изтъква шефът на Държавна агенция \"Архиви\" доц. Михаил Груев. Той е документирал някои от методите на комунистическите функционери, изпратени по селата в Северозападна България, за да \"агитират\" селяните да влязат с имуществото си в ТКЗС-тата по съветски образец. \"Някои от нежелаещите да подпишат са били търкаляни в бъчви по нанадолнища. Имало е случаи на опити за давене в Дунав през зимата. Най-обичайната практика обаче е била нежелаещите да бъдат затваряни, често за повече от денонощие, и да не бъдат пускани, докато не подпишат.\" Изследователят на колективизацията проф. Владимир Мигев пише, че по-упоритите стопани често били изкарвани през нощта с камиони извън селата, за да повярват, че може да не се върнат живи, ако не подпишат декларациите за отказ от имуществото си. Въпреки старанието и репресиите, до края на 1949 година са създадени ТКЗС-та в едва 847 села - от всички 5600 в страната. В тези колхози са обхванати 11% от земеделските стопани. Обикновено това са най-бедните селяни с по 20-40 декара земя, а също и селските комунисти, заставени да влязат по заповед от местните партийни организации. Разгромът на частното земеделие в страната е поверен на ново трио, ръководено от Вълко Червенков, в което влизат още секретарят на ЦК по въпросите на селското стопанство Тодор Живков и земеделският министър Титко Черноколев. В началото на 1950 година Черноколев изработва нова стратегия за смазване на \"кулаците\" и по-заможните селяни, отказващи да влязат в ТКЗС. Ударът е насочен към производителите в най-плодородните околии на страната - предимно в Тракийската низина и Добруджа. Въведен е стръмно нарастващ подоходен данък, с който се отнемат до 46% от приходите на \"кулаците\". Редом с него рязко са завишени и нарядите за зърно. Мигев привежда пример със земеделец от добруджанската околия Генерал-Тошево, който е трябвало да предаде на държавата не само цялото зърно от своите 100 декара пшеница, но и допълнително да закупи над 19 тона зърно на свободния пазар, за да се издължи на властите. Новият план за унищожение на селската \"буржоазия\" е приведен в действие през лятото на 1950 година. Под милиционерска охрана изпълнителите секвестират току-що овършаното зърно още на харманите. От къщите на неиздължилите се докрай по-заможни селяни са иззети всички хранителни запаси - независимо от факта, че хората остават без препитание и семена до новата реколта. Вторият човек на режима Георги Чанков заявява на всеослушание: \"…ще разплачем и децата в утробите на кулашките майки, но ще съберем зърнените наряди!\". Оставени без прехрана, селяните на много места организират спонтанни бунтове, в които има убити и ранени. Лично Тодор Живков участва в потушаването на бунтовете в Северозападна България през 1951 година, заради което е избран за член на Политбюро на ЦК на БКП, напомня Груев. И добавя, че неслучайно горянското движение достига своя пик именно през 1950-1951 година, като над 80% от хората в четите са селски стопани, оставени без елементарни средства за съществуване. По данни на проф. Владимир Мигев една четвърт от всички дела на съдилищата в началото на 1950-те години са насочени срещу \"кулаците\" и средното селско съсловие, нежелаещи да се обвържат с натрапената им колхозна система. Присъдите обикновено варират между 7 и 10 години затвор с конфискация на цялото имущество, уточнява Мигев. Когато селата започнаха да се обезлюдяват Репресиите срещу селяните и българското земеделие продължават до 1962 година, когато и последните ниви и пасища в планините стават \"общонародна собственост\". Четири години преди това са премахнати и мизерните ренти, които се изплащат на псевдокооператорите. Започва масово бягство от селата, продължило до края на комунизма. От средата на 1950-те до края на 1960-те средногодишно между 80 000 и 100 000 селски жители се превръщат в \"градски пролетариат\". Целта и резултатите от най-мащабното престъпление на комунизма срещу българите, засегнало около 75% от хората в НРБ, са описани с особен цинизъм в доклада на Титко Черноколев, който е главен архитект на селско-стопанската колективизация. През ноември 1950 година Черноколев рапортува пред партийните началници и съветските им надзорници: \"На редица места, особено в Добруджа, са били приети много кулаци в ТКЗС (...) Сега от ТКЗС масово изключват тези кулаци. Съгласно устава на ТКЗС, не им връщат добитъка и инвентара, поради което кулаците не могат да обработват оставената им земя. Освен това органите на Финансовото министерство пристъпват да събират данъка по общия доход от тези кулаци, но понеже те не могат да го платят, им описват и вземат къщите, което вече е равносилно на пълно разкулачване\". Това е тъжната история на българското село, което бе съсипано преди 70 години.", "date": "2020.01.30", "title": "Най-голямото престъпление на комунизма в България"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/405932-%D0%B2%D1%8A%D0%BD%D1%88%D0%BD%D0%B8%D1%8F%D1%82-%D0%B4%D1%8A%D0%BB%D0%B3-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B0%D1%80%D0%B0%D1%81%D1%82%D0%B2%D0%B0-%D0%B7%D0%B0-%D0%B3%D0%BE%D0%B4%D0%B8%D0%BD%D0%B0-%D1%81-1,4-%D0%BA%D1%8A%D0%BC-%D0%BA%D1%80%D0%B0%D1%8F-%D0%BD%D0%B0-%D0%BD%D0%BE%D0%B5%D0%BC%D0%B2%D1%80%D0%B8", "text": "Брутният външен дълг на България (частен и държавен) нараства като част от брутния вътрешен продукт (БВП) и към края на ноември е 34,552 млрд. евро , което е годишно увеличение с 1,4% (462,7 млн. евро). Така той представлява 56,6% от прогнозния БВП на страната, показват предварителните данни на Българската народна банка (БНБ). За сравнение, спрямо предходните месеци на годината през октомври пак имаше ръст от 0,3%, докато през септември отбеляза спад с 0,8%. От банковата статистика се вижда, че в предишните месеци брутният външен дълг отбеляза ръст както в парично, така и в процентно изражение. През септември дългът беше 57,8% от прогнозния БВП на страната (34,199 млрд. евро), през август – 57,5% от БВП (34,039 млрд. евро), през юли – 57,8% (34,195 млрд. евро), юни – 57,5% (34,034 млрд. евро), през май – 57,1% (33,798 млрд. евро), през април – 57,4% от БВП (33,964 млрд. евро). В централната банка отчитат, че в сравнение с края на миналата година  външните задължения на страната  ни са с 4,2% (1,396 млрд. евро) повече.     В централната банка изчисляват, че в края на ноември  дългосрочният дълг  е 26,159 млрд. евро и за една година нараства с 1,7% (427,4 млн. евро). Краткосрочните задължения  възлизат на 8,393 млрд. евро и нарастват с 0,4% с (35,3 млн. евро) на годишна база. Дълг на централната и местната власт Брутният външен дълг на сектор Държавно управление  към 30 ноември е 5,452 млрд. евро и намалява с 2% (110,1 млн. евро) спрямо година по-рано.  Външните задължения на банките  са 4,830 млрд. евро и нарастват с 0,4% (18,1 млн. евро) за една година. Бизнесът и домакинствата  имат над 10,795 млрд. евро външни задължения, които нарастват на годишна база с 2,6% (274,9 млн. евро). Вътрешнофирменото кредитиране  възлиза на 13,474 млрд. евро и нараства с 2,1% (279,7 млн. евро) спрямо ноември 2018 г. От януари до ноември полученото  външно финансиране от нерезиденти  е в размер на 5,757 млрд. евро (9,4% от БВП), при 5,460 млрд. Евро (9,7% от БВП) за януари – ноември 2018 г. От тях 369,7 млн. евро (6,4% от общия размер) са за сектор Държавно управление, 1,510 млрд. евро (26,2% от общия размер) за сектор Банки, 1,047 млрд. евро (18,2%) за бизнеса и домакинствата (Други сектори), а 2,829 млрд. евро (49,2%) са вътрешнофирмено кредитиране. За единайсетте месеца на миналата година  плащанията по обслужването на брутния външен дълг  са за 4,499 млрд. евро при 5,611 млрд. евро за януари – ноември 2018 г. Нетен външен дълг Нетният външен дълг в края на ноември 2019 г. е отрицателен  в размер на 1,806 млрд. евро, като нараства с 11,4% (231,6 млн. евро) спрямо края на 2018 г. (отрицателна стойност от 2,038 млрд. евро, 3,6% от БВП). Повишението се дължи на по-голямото увеличение на брутния външен дълг (с 1,396 млрд. евро, 4,2%) в сравнение с нарастването на брутните външни активи (с 1,164 млрд. Евро, 3,3%). Нетният външен дълг намалява с 1,030 млрд. евро спрямо ноември 2018 г. (отрицателна стойност от 776,4 млн. евро). Прогнози и очаквания През 2019 година БВП на България трябва да достигне до 100 млрд. лева , записа в есенната си макроикономическа прогноза Министерство на финансите. Доклад на Европейската комисия от 27 февруари 2019 г. с анализ за устойчивостта на дълга и фискалните рискове даде прогнози за дълга и базов сценарий в съотношение на брутния дълг.  Докато през 2017 година съотношението беше 25,6%, а през 2018 – 23,3%, за миналата година се очаква той да е 21,3%, а тази година – 19,5%. Преди време правителството заяви, че до края на мандата ще свали външната задлъжнялост на 20% от БВП. Investor.bg  припомня, че през 2017 г. дългът на България беше 25,6% от БВП, като намаля спрямо предходната 2016 г., когато беше чувствително висок – 29,6%. През 2015 г.  дългът спадна до 26,2%, а през 2014 г. задълженията на България бяха 26,97% от БВП. Най-нисък дълг имаше през 2013 г.  – 17,01%, показват данните на националната статистика.", "date": "2020.01.30", "title": "Външният дълг на България нараства за година с 1,4% към края на ноември"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/405933-%D0%B1%D1%84%D0%B1-%D0%BE%D1%82%D1%87%D0%B8%D1%82%D0%B0-%D0%B7%D0%B0%D0%B3%D1%83%D0%B1%D0%B0-%D0%BE%D1%82-844-%D1%85%D0%B8%D0%BB-%D0%BB%D0%B2-%D0%B7%D0%B0-%D0%BF%D0%BE%D1%81%D0%BB%D0%B5%D0%B4%D0%BD%D0%BE%D1%82%D0%BE-%D1%82%D1%80%D0%B8%D0%BC%D0%B5%D1%81%D0%B5%D1%87%D0%B8%D0%B5-%D0%BD%D0%B0-2019-%D0%B3", "text": "„Българска фондова борса“ АД отчита загуба в размер на 844 хил. лв. в последното тримесечие на 2019 г. и общият резултат за цялата 2019 г. е печалба от 403 хил. лв., показва отчетът на пазарния оператор. Печалбата за 2018 г. беше 415 хил. лв. и така през миналата година се регистрира намаление с 12 хил. лв. 607 хил. лв. от сумата за последната четвърт на 2019 г. се дължат на обезценка, свързана с депозита на оператора в КТБ. Това вземане вече е обезценено напълно и няма да има и бъдещи обезценки. Останалата част от влошаването е заради оперативна загуба в последната четвърт на годината. Борсата се издържа от приходи от дивиденти от актива си „Българската независима енергийна борса“ АД в размер на 1,73 млн. лв. през 2019 г. и 715 хил. лв. през 2018 г. Борсата разполага с текущи активи за 4 млн. лв. към 31 декември 2019 г. включително 1,47 млн. лв. в парични средства и 2,3 млн. лв. във финансови активи, включително 1,94 млн. лв. в ДЦК. Приходите от услуги на БФБ намаляват с 8,8% на годишна база до 1,72 млн. лв. за 2019 г.  С почти една трета намаляват приходите от комисиони за сделки на борсата - до 478 хил. лв. за 2019 г. Причината е ясна:  Малко по-високи са приходите от такси за регистрация на търгуваните дружества в размер на 493 хил. лв. (спад с 5 хил. лв. за година). Най-големи са приходите от такси за информационно обслужване - до 544 хил. лв. за 2019 г. (спрямо 508 хил. лв. за 2018 г.), което е повишение с 36 хил. лв. Това са такси за разпространение на информация за сделките на борсата и стойността на индексите. Акциите на „Българска фондова борса“ АД поевтиняват с 8,11% за последните 12 месеца до 5,1 лв. за акция и 33,57 млн. лв. пазарна капитализация. Разпределен е и брутен дивидент от 0,03155 лв. на акция.    ", "date": "2020.01.30", "title": "БФБ отчита загуба от 844 хил. лв. за последното тримесечие на 2019 г."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/405934-%D0%B7%D0%B0%D1%89%D0%BE-%D0%B3%D0%B5%D1%88%D0%B5%D0%B2-%D1%80%D0%B8%D1%81%D0%BA%D1%83%D0%B2%D0%B0-%D0%B5%D0%B4%D0%B8%D0%BD-%D0%B4%D0%B5%D0%BD-%D0%B4%D0%B0-%D0%B3%D0%BE-%D0%B2%D0%BA%D0%B0%D1%80%D0%B0%D1%82-%D0%B2-%D0%B7%D0%B0%D1%82%D0%B2%D0%BE%D1%80%D0%B0-%D0%B8-%D0%B4%D1%80%D1%83%D0%B3%D0%B8-%D0%BF%D0%BE%D0%BA%D1%80%D0%B0%D0%B9-%D0%BD%D0%B5%D0%B3%D0%BE", "text": "  След случая с президента става ясно, че живеем в брутален режим, който посяга на всеки, с демонстративно погазване на законите. Подслушват президент – кой съдия подписа това разрешение? Ама ще кажат, че подслушвали били генерал, пък той говорил с президента?… А този генерал не се ли обажда на президента? И тук може би трябва да се зададе един въпрос – господа прокурори и полицаи, като чухте в разговора обръщението „Господин президент”, не знаехте ли, че трябва веднага да прекратите записа и да го унищожите? Защото нарушавате конституцията и законите? Те са много ясни по този въпрос, нищо, че Гешев пита Конституционния съд… А ако сте изрязали от записа обръщението „Господин президент”, за да твърдите, че това е „мъж”, който прилича да е президентът, със сигурност сте загазили още повече. Един ден със сигурност ще ви съдят. Мандатът на Гешев е 7 години, И интересното е – защо сте подслушвали генерал, командващ на ВВС? Да не би да е заради назначението на Десислава Радева? Кой съдия разреши да се подслушва за това? Със сигурност един ден името му ще стане известно. Подслушване за това, че някогашният командващ ВВС ген. Радев е възложили с допълнително споразумение към трудов договор на служителката Десислава Генчева да изпълнява още една длъжност – връзки с обществеността? За 400 лева. Че това престъпление ли е? Облага ли е да вършиш още една работа за 400 лева, че да търсиш конфликт на интереси? По време, когато Радев още не е бил женен за въпросната Десислава? И с този въпрос се е заела Комисията по корупцията, по сигнал на …“Пик“. Не е шега. Но най-страшното е, че прокуратурата Това е престъпление по НК (чл. 145) – за длъжностно лице затвор до 5 години. И при това разпространение на записите от телефонни разговори даже няма някакво оправдание. Вътрешният министър в първото правителство на Борисов Цветан Цветанов чете записи със СРС в парламента на разговор между двама лекари в болницата в Горна Оряховица. Тогава даваха поне някакви обяснения, макар и наивни, че записите били разсекретени същия ден. В Наказателния кодекс не се прави разлика между разсекретени или не записи със СРС. Там пише – който „използва СРС извън целите на наказателното производство…“ Тук демонстративно използват СРС за целите на „пропагандното производство“… И на това безобразие и скандал големите медии реагират като на разкриване на голяма далавера. Никой не се възмути. Пълнят предаванията си с глашатаи на Борисов да искат оставката на президента.   Това всичко е престъпен сговор   в който участват и медии. Няма да се спасят по давност. След години със сигурност ще ги разпитват. Същите хора в медиите, когато излезе записа за Мишо Бирата, се чудеха как да бършат задника на премиера Борисов. Който тогава, пак в запис със СРС нарежда на шефа на митниците да прекрати проверка, която се извършва в момента – „Махай ги оттам”, нарежда премиерът. Защото обещал… Парекселанс престъпление по НК – натиск върху длъжностно лице. Покойният шеф на митниците Ваньо Танов обясни, че нищо не последвало от това обаждане… Самият натиск, документиран със записа, признат и от Борисов, че „не беше редно”, е престъпление, независимо дали нещо е последвало. И това става в момент, когато Мишо Бирата е взел кредит от 1,5 млн. от банката на Цветелина Бориславова и не може да ги върне, след като му е запечатана пивоварната. Коя е Цветелина Бориславова в онзи момент? А сега търсят конфликт на интереси на президента… Всеки може да сравнява сегашните записи с гласа на Радев с тези на премиера Борисов. И да прецени кой върши престъпление. Сега и прокуратурата е въвлечена в престъпна дейност.", "date": "2020.01.30", "title": "Защо Гешев рискува един ден да го вкарат в затвора. И други покрай него"}
{"url": "http://www.classa.bg/%D1%81%D0%B2%D1%8F%D1%82/item/405935-%D0%BF%D0%BB%D0%B0%D0%BD%D1%8A%D1%82-%D0%BD%D0%B0-%D1%82%D1%80%D1%8A%D0%BC%D0%BF-%D0%B5-%D0%BE%D0%B1%D1%80%D0%B5%D1%87%D0%B5%D0%BD-%D0%BD%D0%B0-%D0%BF%D1%80%D0%BE%D0%B2%D0%B0%D0%BB,-%D0%BD%D0%BE-%D0%BF%D0%B5%D1%80%D1%81%D0%BF%D0%B5%D0%BA%D1%82%D0%B8%D0%B2%D0%B8%D1%82%D0%B5-%D0%BF%D1%80%D0%B5%D0%B4-%D0%BF%D0%B0%D0%BB%D0%B5%D1%81%D1%82%D0%B8%D0%BD%D1%86%D0%B8%D1%82%D0%B5-%D1%81%D1%82%D0%B0%D0%B2%D0%B0%D1%82-%D0%BF%D0%BE-%D0%BC%D1%80%D0%B0%D1%87%D0%BD%D0%B8", "text": "Обречен на провал. Повечето от наблюдателите отхвърлиха идеята, че планът, представен вчера от Доналд Тръмп, може да доведе до мир в Близкия изток – до такава степен фаворизира Израел и налага драконовски условия за раждането на палестинска държава. „Палестинците го отхвърлиха с един замах, също както израелските заселници, които се противопоставят на всякаква форма на палестински суверенитет“, казва пред АФП Стивън Кук от изследователския център Съвет за външни отношения. „Това не допринася за мирната кауза“, добавя той. Според Мишел Дюн от мозъчния тръст Фондация Карнеги за международен мир, „нищо не сочи, че този план може да доведе до преговори“.     Направи впечатление мизансценът за разкриването на съдържанието на 80-те страници, изработени в най-голяма секретност в продължение на три години в Белия дом: президентът на САЩ, до който стоеше израелският премиер Бенямин Нетаняху, като двамата вземаха думата един след друг, сякаш за да претендират за двойното бащинство. При това отсъстваше какъвто и да е представител на палестинците. „Това беше координирано само с една страна и изглежда има само една политическа цел“, обяснява пред АФП Мишел Дюн: „Тя е да се помогне на Нетаняху в политическо-съдебната му борба (…) и да се затвърди подкрепата за Тръмп сред произраелските избиратели“. Според специалистите по този безкраен конфликт, не всичко, съдържащо се във „визията“ – изработена от Джаред Къшнър, зет и съветник на републиканския милиардер – е безполезно. Така например, израелският премиер заяви, че е готов да признае палестинска държава и да замрази за четири години развитието на колонии, а Доналд Тръмп обеща, че тази държава ще има столица в източната част на Ерусалим. И благодарение на „модерни и ефикасни“ транспортни мрежи, включително високоскоростен влак между Газа и Западния бряг, подобна държава ще бъде „единна“. „На тактическо равнище има няколко добри идеи“, признава Стивън Кук. Робърт Сатлоф от вашингтонския Институт за близкоизточна политика дори „приветства“ авторите за „инжектирането на малко реализъм в конвенционалния прочит на този конфликт“. „Реалистично е да кажем, че долината на река Йордан трябва да бъде преградата, гарантираща сигурността на Израел. Реалистично е да кажем, че хилядите израелци на Западния бряг не трябва да бъдат принуждавани да се местят“, смята той в Туитър. Но, според него, тези „реалистични“ принципи са отхвърлени от администрацията на Тръмп, за да отговори на всички израелски изисквания: що се отнася до долината на река Йордан, вече не става дума просто за сигурност, а за израелски суверенитет; всички израелски колонии на Западния бряг могат да бъдат анексирани. Все неща, които отблъскват Палестинската автономия. „Ако трябва да запомним само едно нещо, то е, че този план определя долината на р. Йордан като източната граница на Израел“, настоява Мишел Дюн. „Всичко останало са подробности. Всичко, което е дадено на палестинците, е само временно, под условие и отдалечено във времето, следователно вероятно не може да бъде постигнато“. Тяхната държава, на далеч по-малка площ от окупираните през 1967 г. територии, които те си искат обратно, ще бъдат демилитаризирани и със столица, ограничаваща се до някои предградия на Ерусалим. И такава държава няма да бъде създадена, освен в замяна на отказ от въоръжаване и на признаване на Израел като еврейска държава – условия, трудни за изпълняване, докато Хамас контролира Газа. „Хамас има право на вето“, констатира Анри Ром от центъра за анализ на рисковете Юрейжа груп. Следователно, според някои наблюдатели, стратегическата американско-израелска цел е да се променят в дългосрочен план параметрите за мирно уреждане на конфликта по начин, който облагодетелства еврейската държава. И да се наложи политика на свършения факт чрез израелска анексия на част от Западния бряг, която може да се ускори с одобрението на Вашингтон, под прикритието на мирен план. При тези условия, какви са перспективите за палестинците? „Колкото и да са слаби, винаги могат да кажат не“, подчертава Мишел Дюн. Но според бившата дипломатка има опасност планът на Тръмп да ускори прехода от борба за независима държава „към борба за права по модела на Южна Африка“ по времето на апартейда. В краткосрочен план, Белият дом разчита на арабските съюзници на САЩ за оказване на натиск върху палестинците. И в това отношение планът среща по-скоро положителен прием. Три монархии от Персийския залив (Оман, Бахрейн и Обединените арабски емирства), които нямат дипломатически връзки с Израел, присъстваха на представянето на плана от дуото Тръмп-Нетаняху. И Саудитска Арабия, обикновено изключително внимателна, когато става дума за защита на палестинските аспирации, заяви, че „оценява“ американски усилия. В същото време Египет призова палестинците „да разгледат задълбочено“ предложенията на Вашингтон. „Палестинците ще бъдат изкушени да отхвърлят незабавно този план, но те трябва да устоят на това изкушение и да приемат принципа на преките преговори, за да защитят своята кауза“, предупреждава бившият американски дипломат Ричард Хаас. „Пълното отхвърляне може да подкопае последните надежди за постигане на решение с две държави, колкото и да са скромни“.    ", "date": "2020.01.30", "title": "Планът на Тръмп е обречен на провал, но перспективите пред палестинците стават по-мрачни"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405917-%D0%B7%D0%B0%D1%89%D0%BE-%D0%BA%D0%B5%D0%B9%D1%82-%D0%BD%D0%B5-%D1%81%D0%B8-%D0%B3%D0%BE%D0%B2%D0%BE%D1%80%D0%B8-%D1%81-%D0%BC%D0%B5%D0%B3%D0%B0%D0%BD", "text": "Бившата вече херцогиня на Съсекс Меган Маркъл не си говори с Кейт Мидълтън, съобщи сайтът cheatsheet.com. Причината е, че Хари и Меган обявиха плановете си да се отделят от кралското семейство един ден преди рождения ден на Кейт – 9 януари. Така според Кейт нейният празник е бил засенчен от действията на младата двойка. На този фон стана ясно, че Меган и Хари, които неотдавна оповестиха, че се отказват от задълженията си на висши членове на британското кралско семейство и ще прекарват голяма част от времето си в Северна Америка, могат да разчитат на неколцина приятели за изграждането на новия си, по-независим живот, пише в. \"Дейли експрес\". Понастоящем Меган и Хари са в Канада заедно със сина си Арчи. Наблюдателите не изключват възможността те да се установят в Торонто, където бившата актриса пребивава, докато се снима в телевизионния сериал \"Костюмари\". Съпругата на принц Хари неведнъж е засвидетелствала любовта си към този град.      В Торонто живее Джесика Мълроуни - най-добрата приятелка на херцогинята на Съсекс. Джесика е ключова фигура в местния светски живот. Тя е омъжена за Бен Мълроуни, сина на бившия канадски премиер Брайън Мълроуни, и е приятелка със Софи Трюдо - съпругата на настоящия министър-председател Джъстин Трюдо. Близко приятелство свързва Меган Маркъл и с тенис звездата Серина Уилямс. Говори се, че двете са си допаднали \"на мига\". Меган редовно подкрепя Серина на мачовете й. Тенисистката беше сред гостите на сватбата на своята приятелка с принц Хари и помогна за организацията на бебешкото й парти в Ню Йорк миналата година. Според сп. \"Хелоу!\" близка приятелка и довереница на Меган е и влиятелната медийна персона Опра Уинфри. Плод на общите усилия на Уинфри и принц Хари е документална поредица от шест части за Епъл Ти Ви Плюс, посветена на психичното здраве. Опра Уинфри също беше сред гостите на сватбата на двойката. Влиятелната персона отрича, че Меган и Хари ще й дадат ексклузивно интервю, но не крие, че подкрепя решението им да се оттеглят от кралските си задължения. Близкият приятелски кръг на херцогинята на Съсекс включва и телевизионната водеща от САЩ Гейл Кинг. Кинг също отрича, че Меган и Хари планират да говорят пред нея в откровено интервю. Приятелство от над 15 години свързва съпругата на принца с Хедър Дорак. Дорак е основателка на студио за Пилатес. Сред клиентките й са актрисата Ева Лонгория и манекенката Алесандра Амброзио. Меган счита за своя близка приятелка и базираната в САЩ модна дизайнерка Миша Нону, за която масово се смята, че е я представила на принц Хари през 2016 г. Приятелският кръг на Меган включва също директора на \"Сохо Хаус\" Маркъс Андерсън, Кийли Томас Морган - партньорка в пиар фирмата \"Съншайн Сакс\", сред клиентите на която са Леонардо ди Каприо и Дженифър Лопес, и Ник Колинс от агенцията за таланти \"Герш\", представляваща актьори като Тоби Магуайър и Джейми", "date": "2020.01.30", "title": "Защо Кейт не си говори с Меган"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405918-%D0%BF%D0%BE%D1%81%D1%8F%D0%BA%D0%BE%D1%85%D0%B0-%D0%BD%D0%B8%D0%BA%D0%BE%D0%BB-%D1%81%D1%82%D0%B0%D0%BD%D0%BA%D1%83%D0%BB%D0%BE%D0%B2%D0%B0", "text": "Никол Станкулова упорито се опитва да докаже, че е съвсем натурална и без нито една корекция по себе си, а поредната й импровизирана инициатива в тази посока е да се пусне без филтър в социалните мрежи.   Синоптичката на Нова тв определено е чувствителна по въпроса дали красотата й е естествена или не, но е факт, че има неща, които изглеждат доста подозрително и със сигурност са обратното на това, в което Станкулова се опитва да ни убеди.   \"Понеделнишко предизвикателство! Днес имам молба към всяка от вас - нека до края на седмицата качим своя снимка БЕЗ грим, филтър и прическа! Нека покажем, че всяка има малки недостатъци, които ни правят чаровни и различни! Предизвикайте приятел и НЕ ГУБЕТЕ ИДЕНТИЧНОСТТА СИ!\", пише синоптичката в Инстаграм профила си.   Видеото на Станкулова обаче, не ни убеждава докрай в съвсем в това, че красотата й, която е безспорна, е напълно и изцяло естествена. Не са убедени и някои от последователите й.     Във видеото Станкулова обещава, че малко по-късно ще пусне снимка без филтър, грим и прическа. И спази обещанието си. Но въпреки това част от последователите й са сигурни, че в устните на красавицата все пак има малко хиалурон, както и че тя има и други дребни, но все пак корекции по лицето.", "date": "2020.01.30", "title": "Посякоха Никол Станкулова"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405919-%D0%BD%D0%B5%D0%BB%D0%B8%D0%BD%D0%B0-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0-%D1%84%D1%83%D1%80%D0%BE%D1%80", "text": "Певицата Нелина от седмица се радва на слънчеви лъчи в азиатската страна Малайзия. Екзотичното пътешествие гласовитата певица осъществила  вкомпанията на най-добрите си приятелки, с които всяка година си избират по една далечна дестинация.    Почитателите на Нелина са впечатлени от красотата на Малайзия и снимките, които споделя с тях певицата. Ипълнителката на \"Лято, слънце, море\" предизвика истински фурор в социалните мрежи, след като сподели снимки по бански, а зад гърба й уникалният залез, който е известен за тези географски ширини.     Освен величественият залез, голямо внимание се обърна и безупречната фигура на Нелина. Веднага заваляха въпроси относно тайната за перфектно тяло. Почитателите на Нелина са любопитни как така продължава да изглежда като на 20 години, а в тяло да е изпъната като струна.    Нелина не отрича, че има силен ген, но същевременно се хвали с мотивация и строга дисциплина, които са в основата на всеки успех, включително и на визията. Малко хора имат този хъс, който се иска в една такава ситуация за постигане на поставените цели и мечти. А Нелина е доказвала и в професионален план, че е борбена и постига всичко, към което се стреми.", "date": "2020.01.30", "title": "Нелина предизвика фурор"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405920-%D0%B6%D0%B8%D0%B2%D0%BE-%D0%B3%D0%B5%D0%BD%D0%B5%D1%82%D0%B8%D1%87%D0%BD%D0%BE-%D0%BE%D1%80%D1%8A%D0%B6%D0%B8%D0%B5", "text": "Учени от Университета Корнел в Ню Йорк (САЩ) тестваха на полеви условия генетично модифициран зелев молец Plutella xylostella, който бил замислен като оръжие срещу вредители по селскостопански растения, съобщава в прессъобщение Phys.org. Изследователите пуснали живи мъжки молци, които, чифтосвайки се с женски, предават на потомството ген, който възпрепятства оцеляването на женските гъсеници. Периодичното освобождаване на генетично модифицирани насекоми влияе върху размножаването на вредителите в природата.      Генът се фиксира в популацията и след няколко поколения води до пълното изчезване на молеца. Предварителните проучвания в оранжерии показват, че освобождаването на самоограничаващата се линия от насекоми ефективно потиска популацията на вредителите и предотвратява развитието на устойчивостта при инсектицидите. Тази технология се нарича генетечно шофиране и ви позволява бързо да разпространявате модифициран от човека ген на животни или растения. Учените също искат да използват този метод за намаляване или унищожаване на популацията на маларийните комари чрез намаляване на тяхната плодовитост.", "date": "2020.01.30", "title": "Живо генетично оръжие"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405921-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-30-%D1%8F%D0%BD%D1%83%D0%B0%D1%80%D0%B8", "text": "Препоръчително е, да се съсредоточите върху личния бюджет, кариерното развитие и емоционалното си състояние. От изкушения в интимен план е по-добре да се откажете, защото те, освен временно удоволствие, друго няма да ви донесат. По-добре посветете деня на духовно развитие, учение или спорт. Вечерта е възможна покана за гости от приятел. Ще бъдете толкова увлечени, че няма да може да контролирате собствените си желания. Уви, има шанс да попаднете в зависимост от нечестни и ласкателни хора. Колкото по-реалистично гледате на себе си и на поведението си, толкова по-добре. Особено ако се стремите към активна дейност, а не към лекомислие и безделие. Не всичко е толкова лошо и тъжно, колкото изглежда на пръв поглед. Може да получите такива грандиозни възможности, че да забравите за неуспехите. Ако погледнете на всичко оптимистично, ще успеете, дори личния си живот да уредите, така както искате. Въпреки че, да поговорите откровено с избраника си никога не е излишно.   Временно, ще загубите интерес към основната си работа, тъй като по-голямата част от времето, ще ви отнема допълнителната сфера на дейност. Планирайте бюджета си до края на месеца, за да се чувствате финансово независими. Упоритостта, ще ви помогне да преодолеете личните проблеми, но не прекалявайте. Възможен е, безпрецедентен късмет в любовта, когато ще може да получите всичко, за което сте мечтали. В работата не е необходимо да стигате до крайности и да изпълнявате всичко, което ви е поръчал началникът. Все още имате време да обмислите всичко, както и да се огледате за друга работа. Ще искате всичко наведнъж - щастие, любов и пари. Разбира се, мечтите не са вредни, но без активна работа, нищо няма да постигнете. Особено ако въпросът касае финансите. Опитайте се да намерите нещо по-обещаващо, за да не се упреквате в бездействие. Вечерта може да обиколите магазините и да актуализирате гардероба си. Препоръчително е, по-често да си спомняте за преките си задължения в работата. Вие сте свикнали да разчитате повече на другите, отколкото да вършите сами задачите. Партньорът ви в брака, може да организира някоя кавга, което окончателно да ви развали настроението. Да избягате от откровения разговор няма да стане, но да погледнете на това достойно, е във ваша власт. Не трябва да се обезсърчавате, дори ако възникналите проблеми ви изглеждат много трудни. Вие сте пълни със сила и идеи, които ще ви помогнат да преодолеете всичко. Опитайте се, да намерите някой, който да ви даде морална подкрепа. За да поддържате стабилност във финансите, трябва да планирате предварително семейния бюджет.   Очаква ви буря от чувства и емоции, което само ще изостри ситуацията в личния ви живот. Научете се да бъдете сдържани, за да не създавате проблеми на себе си и близките. И още един мъдър съвет - спрете да иронизирате. Особено ако пред вас са, по-опитни и зрели личности. Вечерта е възможно кратко пътуване. Ще похарчите толкова много пари за глупости, че вечерта ще разберете колко непрактично сте постъпили. Ако решите да пазарувате, вземете със себе си приятел, който да ви пази от необмислени покупки. Нека мъдростта му, ви води. Вечерта е възможно незабравимо романтично запознанство. Между другото, то може да прерасне в сериозна връзка. Стремете се към хармония на тялото и душата, а също и се погрижете за здравето си. Добър ден, за да се справите с лошите навици, да се откажете от пушенето или лакомствата. Ако имате желание, посетете църква и се помолете. Пътуванията, ще бъдат успешни, ако си осигурите компания и предварително ремонтирате колата. Трябва по-сериозно да се отнасяте към финансовото си положение. Ако имате мечта, да си купите нещо скъпо и полезно, тогава се откажете от малките покупки. Дръжте емоциите си под контрол, за да не се карате с другите хора. Вечерта е възможна съдбоносна среща, която ще ви свърже с любимия човек.", "date": "2020.01.30", "title": "Дневен хороскоп 30 януари"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/405922-%D0%B7%D0%B0%D1%89%D0%BE-%D0%BC%D0%B8%D0%BD%D0%B8%D0%BC%D0%B0%D0%BB%D0%BD%D0%B0%D1%82%D0%B0-%D0%B7%D0%B0%D0%BF%D0%BB%D0%B0%D1%82%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5%D0%B4%D0%B2%D0%B0-%D0%BB%D0%B8-%D1%81%D0%BA%D0%BE%D1%80%D0%BE-%D1%89%D0%B5-%D1%81%D1%82%D0%B0%D0%BD%D0%B5-750-%D0%B5%D0%B2%D1%80%D0%BE", "text": "В ЕС започват консултации за въвеждането на единна минимална работна заплата в Общността – примерно в рамките на 750 евро. Пред ДВ икономистът Красен Станчев обяснява защо това не е възможно  да стане в България.       ДВ: ЕК току-що обяви няколкоседмични консултации със синдикатите и работодателите – като първа стъпка към въвеждане на единни правила за минимална работна заплата (МРЗ) в целия Евросъюз. Повечето синдикати приветстват тези планове, повечето работодатели – не. На пръв поглед звучи така, сякаш в скоро време в ЕС ще бъде въведено минимално заплащане - примерно от 6 евро на час. Така ли е?   Красен Станчев: Това е невъзможно. От друга страна тази първа стъпка е вече част от решение. Политиката по минималната работна заплата, както и други политики, е компетенция на националните правителства и парламенти. Затова и Комисията обявява именно консултации. В общи линии нейното съобщение гласи: „Вие се разберете, а ние ще видим какво да правим.“ Засега няма никакви идеи какво и как може да направи ЕК по повод МРЗ. Т.е. идеи за МРЗ – много, но не и как да бъдат наложени на страните-членки.      Ако вземем споменатите 6 евро на час: това е над покупателната сила (само един от методите на пресмятане) на МРЗ в страни като България, Унгария, Чехия и Румъния, Словакия, балтийските страни (те са като България, а в Литва е дори по-ниска), и е почти равно на гръцката МРЗ. Разликите са под 10%. Въвеждането на единна МРЗ под каквато и да е форма би било убийство на конкурентоспособността на страни като България - с изключение на Полша. Да не говорим за Западните Балкани, които са с по-нисък показател и от България. Дори само поради това тяхното присъединяване ще се отложи поне за две години. Познавам проблема в детайли, преди години бях консултант по хармонизирането на законодателството на Скупщината в Подгорица.   ДВ: Ниското заплащане в страни като България привлича, разбира се, много инвеститори. Но това спъва иновациите, защото работодателите залагат най-вече на работната сила. Освен това от такива държави хората бягат и търсят трудови пазари с по-добри условия…   Красен Станчев: Не е точно така. Първо, заплатата е само един от поне десетина фактора. Защото инвестиции привличат още потенциалът за ръст на пазара и общото по-ниско равнище на цените и разходите, а също така знанията и уменията. Второ, работната сила в иновационните отрасли получава възнаграждение, което е сравнимо с възнаграждението в страни с по-високи доходи. Трето, много хора, когато имат възможност да правят бизнес и да печелят добре, остават или се връщат в споменатите 15-16 страни. Най-вече поради съотношението доход – цени, ако нямат друг мотив на житейско поведение. Казаното за съотношението не важи за моите деца, но това е друга тема. (смее се.)   ДВ: Еврокомисарят по труда и социалните права Николас Шмит от Люксембург също уточнява, че няма отведнъж да се въведе МРЗ от 750 евро месечно или пък в някои държави минималното заплащане да се увеличи с 50%. На първо време става дума за това европейските държави да уеднаквят минималното заплащане, което да бъде 60% от медианния доход*.   Красен Станчев: Има много статистически тънкости и данни на Евростат по тази повод от края на миналата година: вариациите в различните държави от ЕС са много различни, но съотношенията се запазват. Четох доводите на Шмит, той казва: „Има много хора, които не могат да свържат двата края.“ Това е твърде абстрактна теза, която нищо не доказва. Ако МРЗ се определя по медианната, за някои страни ще има подобрение. За България например е добре, че ще има все пак някаква логика на изчисляване. В момента МРЗ се определя доста произволно. За 10 години увеличението ѝ е малко над 2,5 пъти, с 25% изпреварва ръста на БВП и два пъти – ръста на производителността. Недостатъкът обаче е в това, че независимо дали ще вземете като основа медианната, средната или брутната заплата, инструментът не е достатъчно гъвкав, за да се съобразява с различните региони в отделните държави. Така например при Мазурските езера в Полша всичките тези доходи са сравними с примерно Североизточна България. Ако в България се приеме определен показател, по който се изчислява МРЗ на национално равнище, отделни региони в страната ще се обезлюдят откъм работна сила. В момента във видинския регион МРЗ е почти 80% от средната и никой не е готов да я плаща, защото ако се прилага законът (а той обикновено се прилага), работодателите не могат да издържат на конкуренцията, а работниците не искат договори, които нарушават закона.   ДВ: Еврокомисарят казва още, че огромните разлики между страните-членки трябва да бъдат намалени, защото иначе под заплаха е единството на Европа. И е прав. В България хората питат: „Как ще сме единна Европа, след като хората изкарват 10 пъти по-малко пари…“   Красен Станчев: Това не е вярно. Не са „10 пъти по-малко“, а са вероятно нещо като два пъти по-малко. Аз добре разбирам аргумента на Шмит, но не смятам, че е правилен. Хората обикновено отиват да живеят някъде другаде по много и най-различни причини. И вътре в България важи същото. Не само заради гарантирания доход. Ако се вземе основният аргумент, че хората „не свързвали двата края“, трябва да се въведе стандарт за „свързване на двата края“. А според статистиките на Световната банка, в Европа този стандарт е доста висок. Затова се и въвеждат допълнителни инструменти за измерването на стандарта на живот. Тоест, не се мери онова, което се мереше в България например през 1997 година, според международната методология за крайна бедност: 1,90 долара на човек на ден. Тогава бедните в България бяха 40%. По тази методология бедните в България в момента са 1,3%, това показват данните на Световната банка от октомври миналата година. За Европейския съюз с всичките нови страни-членки, по показателя „свързване на двата края“, много страни са по-добре от България, но не „много по-добре“. Като цяло, в Западна Европа за крайна бедност може да се говори само за под 0,3% от населението. Независимо от това, че като се разхождаме из Париж, Лондон, Берлин или Амстердам виждаме клошарите. Защо? Една от причините може би е, че МРЗ в тези страни е на много по-ниско равнище от България като дял от средната заплата.   ДВ: Често се казва, че пазарът ще регулира и минималното възнаграждение. Тоест, че доходите и в България един ден ще заприличат на тези в Западна Европа. Но според еврокомисаря Шмит, не може да се чака, защото това може да трае и сто години. И ако кажем това на хората, то едва ли ще ги утеши. Тъй че трябва активна политика, смята еврокомисарят. Означава ли това, според вас, че ЕС може наистина да въведе минимално заплащане в абсолютни стойности – примерно споменатите от мен 6 евро на час или 750 евро месечно?   Красен Станчев: Активни политики вече има. Показва го тенденцията с МРЗ и изобщо за изравняване на доходи от заплати. В ЕС останаха само шест държави, където няма въведено със закон минимално възнаграждение. Проблемът е обаче кой провежда тези активни политики. Защото според сега действащите европейски договори, това е политика, която се провежда на национално равнище. Тоест, за да има обща политика по отношение на доходите, трябва да се променят общите правила. А те могат да се променят само стъпка по стъпка, което в момента се случва с т. нар. „командировани работници“, например строители, „тираджии“, гроздоберачи и прочее. (Както и с цените на автомобилите.) Когато вдигнете възнаграждението административно-политически насила, вие ще намалите възможността на наемащите ги да им дават работа, а и на самите командировани да получават работа. Както обикновено, проблемът с ниските доходи е в това, че работодателите остават без работа (достатъчно поръчки) и не наемат конкуриращи се помежду си работници.", "date": "2020.01.30", "title": "Защо минималната заплата в България едва ли скоро ще стане 750 евро"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/405923-%D1%81%D0%B2%D0%B5%D1%82%D0%B8-%D1%82%D1%80%D0%B8-%D1%81%D0%B2%D0%B5%D1%82%D0%B8%D1%82%D0%B5%D0%BB%D0%B8", "text": "  Като въздава равночестна прослава на св. три светители (379 г.), (390 г.) и (407 г.), светата Църква свидетелствува, че те са равни пред нейния съд по дарования, заслуги и светост. Тези великани на светостта, благовестието и богословието, които Сам Бог подарил на Своята Църква в тежките дни на нейните противоеретически борби, засияли с безсмъртна светлина след своето блажено отминаване от света. Пред техните ослепителни дарования и нетленни приноси продължавал да се прекланя свещеният сбор на вселенската православна общност. Растящият възторг на вярващите християни още от V век за мнозина се превърнал в опасно увлечение на неуместни предпочитания. В Цариград през XI век се стигнало до истинско разделение между вярващите, които започнали да се обявяват за \"василиани\", \"григориани\" и \"йоанити\".     Наложила се благодатната намеса на самите трима светители, които целия си живот посветили на църковното единомислие и общохристиянския мир. Те се явили във видение на св. Йоан Евхаитски († ок. 1095 г.), който станал митрополит на Евхаита през времето на византийския император Алекси I Комнин (1048–1118 г.). И от вечността великите светители проявили любвеобилна грижа за Църквата, която била застрашена от смущения поради неразумната любов към тяхната памет. Те поръчали на евхаитския светител Йоан да каже в Цариградската патриаршия тя да обяви един календарен ден за общото им чествуване, с което да се утвърди истината за тяхното еднакво достойнство пред Бога. За такъв ден през 1076 година бил обявен 30 януари. За новоустановения празник Йоан Евхаитски съставил тържествена служба. В последно време той е също така и празник на православните богословски факултети и духовни академии.", "date": "2020.01.30", "title": "Свети Три Светители"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/405924-30-%D1%8F%D0%BD%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1649 г. - Кралят на Англия Чарлз I е обезглавен.   1661 г. - Тялото на Оливър Кромуел, лорд-протектор на Англия, е ексхумнирано две и половина години след смъртта му и е извършена формална екзекуция.   1847 г. - Град Йерба Буена в Калифорния е преименуван на Сан Франсиско.   1856 г. - В Свищов е създадено първото българско читалище.   1912 г. - Шведският писател Алфред Йенсен номинира Пенчо Славейков за Нобелова награда за литература.   1932 г. - Във Финландия е въведен \"сух режим\" на алкохола.   1933 г. - Адолф Хитлер е назначен за канцлер на Германия.   1934 г. - Българското правителство въвежда държавен монопол върху пшеницата и ръжта.   1943 г. - Втората световна война: Армията на фелдмаршал Фридрих Паулус капитулира край Сталинград.   1945 г. - Хитлер прави последното си публично обръщение по радиото по повод на 12-годишнината от заставането му начело на Германия.   1948 г. - Индийският пацифист и духовен водач Махатма Ганди е убит в Делхи от религиозен фанатик.   1972 г. - Кървава неделя: Войници на Обединеното кралство убиват 14 цивилни граждани, демонстриращи за човешки права в Северна Ирландия.   1972 г. - Пакистан се оттегля от Общността на нациите.   1994 г. - 14-годишният унгарски шахматист Петер Леко става най-младият гросмайстор за времето си.   2003 г. - Белгия официално узаконява еднополовите бракове.   2007 г. - Microsoft пуска следващата си операционна система - Windows Vista.  ", "date": "2020.01.30", "title": "30 януари, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/405925-%D1%81%D0%B2%D0%B5%D1%82%D1%8A%D1%82-%D1%81%D1%82%D0%B0%D0%B2%D0%B0-%D0%B2%D1%81%D0%B5-%D0%BF%D0%BE-%D0%BD%D0%B5%D0%B4%D0%BE%D0%B2%D0%BE%D0%BB%D0%B5%D0%BD", "text": "Най-голямото световно проучване на демокрацията изважда наяве най-ниските нива на доверие и удовлетвореност от нея. Или иначе казано - светът е по-недоволен от демокрацията отколкото е бил през последния четвърт век. Учените са анализирали най-големия световен набор от данни за отношението към демокрацията, базирано на четири милиона души в 3500 проучвания. Изследването е на Центъра за бъдеще на демокрацията на университета в Кеймбридж и отчита, че недоволството в развитите страни е на най-високото си ниво от почти 25 години. Изследването обхваща 154 държави по света. Базирано е на запитване на хората за оценка в собствената им страна и проследява възгледите за демокрацията от 1995 г. насам. Данните за 2019 г. показват, че делът на недоволните се увеличава от 48 на 58%, което е най-високото регистрирано ниво. Предишни данни за някои страни - от 70-те години на миналия век - говорят за постоянен завой към по-голямо удовлетворение от демокрацията през последните десетилетия на 20 век. „Глобалните настроения\" тогава говорят за възхода на демокрацията. Обяснението е, че това е епохата на краха на комунистическата власт в Източна и Централна Европа и тогава очевидно западната демокрация се издига. Но през последното десетилетие се забелязва промяна в доста по-негативна посока. В много големи демократични страни, включително САЩ, Австралия, Великобритания и Бразилия се стига до връх в недоволството от демокрацията. Тези промени често са отговор на \"обективни обстоятелства и събития\", като икономически шокове и корупционни скандали, се казва в доклада. Изследването предполага, че това може да отразява политическите и социалните реакции на „икономическия шок\" от финансовата катастрофа през 2008 г. и безпокойството от бежанската криза от 2015 г. както и „външнополитически провали\". По целия свят демокрацията е в обезпокоително състояние, отбелязва авторът на доклада Роберто Фоа пред BBC. Обединеното кралство и САЩ обаче бележат сериозно покачване на недоволството. Във Великобритания, според проучването, от 70-те години удовлетвореността от демокрация се увеличава постоянно в продължение на 30 години, достигайки върха си след края на хилядолетието. Но след 2005 г. нещата тръгват надолу, следвайки глобалните тенденции като финансовата криза и националните спорове, сред които например предприетите от депутатите разходи. В проучвания, проведени преди изборите на Острова през декември, изследователите отчитат нов спад в Обединеното кралство, което вероятно отразява политическата безизходица около Брекзит. Картината във Великобритания изглежда така: през 1995 г. делът на недоволни от демокрацията е 47%. През 2005 г. достига най-ниската си точка от 33%, докато през 2019 г. преди общите избори спада до 61%. Междувременно в САЩ се наблюдават високи нива на удовлетвореност - около 75% между 1995 и 2005 г., последвани от \"драматичен и неочакван\" спад до под 50%. Според автора на доклада такъв скептицизъм може да е обичаен в някои страни, но в резултатите той разчита \"дълбока промяна във виждането на Америка за себе си\". Изследването казва, че задълбочаването на нивата на недоверие са вследствие от финансовия крах и политическата поляризация. Проучването на университета в Кеймбридж идва след доклад, публикуван от Economist Intelligence Unit - компания за прогнозни и консултантски услуги чрез изследвания и анализи. Според него САЩ имат \"недостатъчна демокрация\" и силата на глобалната демокрация е най-ниска от 2006 г. Междувременно, изследвания от Edelman - компания за проучвания и анализиране на данни, миналата седмица установиха, че 70% от хората по света вярват, че демокрацията \"губи своята ефективност като форма на управление\". В развитите демокрации отчасти става въпрос за политическа поляризация, както е в САЩ. Демократичните сътресения на Запад често се свеждат до дългосрочна икономическа стагнация и загуба на геополитическо влияние. Многото проучвания за нарастващото недоволство от демокрацията пък водят до промени в политическото поведение. Например има по-голяма вероятност хората да гласуват за популистки партии или политици, които обещават да \"разтърсят системата\", отбелязва д-р Фоа пред CNBC. Но по думите му все пак нарастването на популизма е не толкова причина, колкото симптом. Група европейски държави обаче преодоляват негативната тенденция - в Дания, Швейцария, Норвегия и Холандия удовлетвореността от демокрацията е по-висока от всякога. Югоизточна Азия също е отбелязана като \"светла точка\" за региона си. \"Ако доверието в демокрацията спада, това е защото институциите не успяват да се справят с някои от най-големите кризи на нашата ера - от икономически сривове до заплахата от глобалното затопляне. За да се възстанови демократичната легитимност, това трябва да се промени\", заключава д-р Фоа.", "date": "2020.01.30", "title": "Светът става все по-недоволен"}
{"url": "http://www.classa.bg/%D1%81%D0%B2%D1%8F%D1%82/item/405926-%D0%BF%D0%B8%D0%B9%D1%82%D0%B5,-%D0%B4%D0%BE%D0%BA%D0%B0%D1%82%D0%BE-%D0%BC%D0%BE%D0%B6%D0%B5%D1%82%D0%B5", "text": "Климатичната криза променя много аспекти на човешкия живот - от обществото, в което живеем, до въздуха, който дишаме, и храната, която ядем. Изглежда това се отнася се и до алкохола, който пием. Гроздето, отглеждано за вино, е изключително чувствително към промените на времето. Винопроизводителите следят внимателно от десетилетия как са се променяли датите за прибиране на реколтата. Някои записи по темата се пазят още от Средновековието, разказва National Geographic. През 1800 г. учени и историци осъзнават, че тези внимателни записки могат да бъдат използвани, за да се следи как климатът се променя. Скорошно изследване върху виното и измененията на температурите показва неприятна тенденция, която ще изисква навременни мерки. Ако в глобален мащаб температури се покачат с 2 градуса по Целзий спрямо прединдустриалните нива, светът може да загуби над половината от най-добрите региони за производство на вино. Ако температурата се повиши с критичните 4 градуса, 85 процента от лозаро-винарските райони може да бъдат загубени. Което на практика означава, че онези от нас, които не са много богати, могат да се сбогуват с доброто вино, пише Gizmodo. За щастие, проучването, публикувано в научното списание Proceedings of the National Academy of Sciences (PNAS), очертава стратегия за адаптиране, която включва промяна на това кои сортове грозде в кои региони могат да растат. „Все още има възможности за приспособяване на лозарството към по-топъл свят. Просто трябва да се вземе много сериозно проблемът с изменението на климата\", казва Бенджамин Кук, съавтор на изследването. Всеки сорт грозде се приспособява различно към климата. Променящите се температури и цикличността на сезоните влияят както върху растението и узряването на гроздето, така и върху качеството на виното. Като цяло гроздето узрява по-бързо в по-топъл климат, което може да направи виното по-сладко, по-тъмно и с по-висок процент алкохол. Проучването разглежда 11 различни сорта популярно грозде за вино. Използвайки стари данни на винопроизводители и учени, изследователите изграждат модели, за да определят кога дадено грозде се очаква да има пъпки и цъфтеж и кога да узрее в различни лозаро-винарски райони по света. Предвидени са различни сценарии на затопляне - от 0, 2 и 4 градуса по Целзий. Затоплянето между 2 и 4 градуса по Целзий би правило загубите неизбежни, но на базата на прогнози за изменението на климата обаче изследователите оценяват кое грозде може да расте в други региони в бъдеще. Оказва се, че преместването на сортове лозя е мярка, която може значително да намали загубите. Друг вариант е винопроизводителите да преминат към сортове, които са по-адаптивни към променящия се климат, което ще намали загубите им до 24 процента. „С 2 градуса повишение на глобалните температури и без опит да бъдат адаптирани в нови райони, 56 процента от лозаро-винарските площи в света може да се окажат неподходящи за отглеждане на вино\", казват изследователите. Като пример за адаптиране те дават френския регион Боргон, където топлолюбивите сортове Мурведър и Гренаш могат да заменят настоящите като Пино ноар. Винарите по целия свят вече започват да сменят сортовете, за да се адаптират към промените в климата. В известния с производството на вино град Бордо във Франция някои лозари използват по-малко Мерло в своите смеси, а в калифорнийската долина Напа гроздето от Каберне Совиньон отпада заради повишаването на температурите. По-високите температури създават по-богати реколти за Ризлинг в Германия и за пенливи вина в Англия, което показва, че могат да се отворят нови винарски региони. Новото проучване може да помогне на винарите за тези решения. Според изследователите такава стратегия е особено полезна за по-хладните региони на вино като Германия, Нова Зеландия и американския Тихоокеански северозапад. Тъй като тези райони стават по-топли, лозарите могат да преминат към сортове грозде, които се справят добре при по-горещи температури, като Мерло и Гренаш, а с повишаването на температурата тези места за производство на вино могат дори да се разширят на север. Но за регионите, които вече са твърде горещи за някои сортове грозде, като Италия, Испания и Австралия, не се оказва толкова лесно. Те вече са ограничени до засаждане само на грозде, което харесва по-високи температури, но остава рискът за винопроизводството, ако градусите се повишат повече от очакваното. Тъй като винопроизводството е стара традиция, няма да е лесно за всички винопроизводители да решат какви сортове грозде да използват. Пресаждането на лозята може да бъде скъпо и вкусовете на различните нации ще трябва да се адаптират. Освен това, повечето производители съхраняват столетни традиции и рецепти в производството на вино, а предпочитанията на хората към алкохолната напитка са различни и при произвеждането на вино това се взима предвид. Виното, което харесват в Австралия например, може да не се хареса на французите, и обратното.     Възможно е да има и правни предизвикателства, тъй като много страни имат регулации относно производството и продажбите на вино. А и размяната на места и сортове може да е ефективна само до определен момент. Според изследователите по-големи промени в глобалното затопляне няма да може да се реагира. При крайния вариант на затопляне, отчетен в проучването, а именно с 4 градуса по-високи глобални температури, засаждането на специфични за климата сортове намалява потенциалните загуби от 85 на 58 процента, или приблизително с една трета. И все пак загубите не могат да бъдат напълно избегнати.", "date": "2020.01.30", "title": "Пийте, докато можете"}
