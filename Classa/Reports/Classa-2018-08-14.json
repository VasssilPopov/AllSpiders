{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385453-%D1%85%D1%80%D0%B0%D0%BD%D0%B8-%D0%B7%D0%B0-%D1%81%D1%83%D0%BF%D0%B5%D1%80-%D1%81%D0%BB%D1%8A%D0%BD%D1%87%D0%B5%D0%B2-%D1%82%D0%B5%D0%BD", "text": "ятното слънце е прекалено хубаво, за да го избегвате. Въпреки че сме наясно, че слънцето може да повреди кожата ни, все още правим всичко възможно, за да получим красив тен.  ие носим слънцезащитни продукти и оставаме на слънце възможно най-дълго, отиваме в кабини за тен, дори използваме фалшиви спрейове, за да накараме кожата да изглежда прекрасно на слънце.  Но знаехте ли, че някои храни наистина могат да помогнат да се насърчи тенът? Вярно е.  , подбра храните, на които трябва да наблягаме когато сме на море.       Моркови     -Вероятно вече сте чували за многото ползи за кожата ви от яденето на моркови. Когато се ядат сурови, морковите запазват всичките си полезни свойства.   Яйца     - Яйчните жълтъци са с високо съдържание на витамин А, важен витамин за кожата.   Манго     - Мангото съдържа тонове витамин А, повече от всеки друг плод!   Вода     - Въпреки че водата не съдържа витамин А, тя все още е важна за кожата ви. Телата ни са около 60 процента вода, за да може тя да функционира правилно.   Сирене     - Сиренето има високи нива на селен, което не само помага да се предпазите от слънчево изгаряне, но и помага да се оцветите по-добре, както и да забавите цялостното стареене на кожата си.    Спанак     - Въпреки че може да не мислите, че спанакът е добър за нещо друго освен за сърцето ви, това също е чудесно за насърчаване на тена ви.          ", "date": "2018.08.14", "title": "Храни за супер слънчев тен"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385447-%D1%81%D0%B8%D0%B4%D0%B5%D1%80%D0%BE%D0%B2-%D1%81%D1%80%D0%B5%D1%89%D1%83-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%B2-%D1%81%D0%BB%D1%8A%D0%BD%D1%87%D0%B5%D0%B2%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2%D0%BE%D0%B5%D0%BD%D0%BD%D0%B8-%D1%85%D1%83%D0%BD%D1%82%D0%B8-%D1%82%D0%B5%D1%80%D0%BE%D1%80%D0%B8%D0%B7%D0%B8%D1%80%D0%B0%D1%82-%D0%B1%D0%B8%D0%B7%D0%BD%D0%B5%D1%81%D0%B0-%D0%BF%D0%BE-%D0%BC%D0%BE%D1%80%D0%B5%D1%82%D0%BE", "text": "Има едни олигарси, при които всеки, който дойде на власт, получава апартамент, констатира лидерът на \"Атака\" \"Има едни олигарси, при които всеки, който дойде на власт, получава апартамент. Там дъни музика цяла нощ, но никой не я  спира\".  Това коментира пред журналисти в Бургас съпредседателят на коалиция „Обединени патриоти“ Волен сидеров. Това даде извънреден брифинг пред РЗИ. \"Кой дава нареждания РЗИ да лепи незаконни бележки, кой нарежда части на полицията да действа като военна хунта и да вреди на бизнеса по морето\", попита Сидеров и помоли утре на Министерски съвет Бойко Борисов да каже оторизирал ли е полицаи да тероризират българския туристически бизнес. Без да споменава името на вицепремиера Валери Симеонов,  всъщност Сидеров атакува неговите действия по морето, наричайки полицейските екипи, с които проверява заведенията за шум \"военна хунта\". \"Ще се радвам и цялото правителство да си отговори трябва ли да се занимава на кой олигарх да се затвори заведението, за да намаже друг\", заяви Сидеров.\"Да не се окаже Бургас от най - добрия град за живеене, да стане най-корумпирания\", чуди се депутатът. \"Никого не познавам, но виждам, че се използват двойни стандарти. Използва се страхът на хората. РЗИ не може да затваря заведения. Законът за шума не е влязъл в сила. Навсякъде има страх. Това е положението в слънчева България\". В РЗИ всички са фантоми, каза той и покани журналистите да влязат заедно с него в сградата на институцията „Получих десетки оплаквания от сдружения, асоциации, ресторантьори и представители на туристическия бизнес. На срещите до един бизнесмените ми повториха едно и също оплакване - в момента държавни институции биват използвани като шпиц команди срещу определени завадения за сметка на други. Всеки ден в определени заведения пристигат полицаи и представители на РЗИ, въоръжени като шпиц команди, и започват проверки на посетителите, които отиват да се забавляват. Искат им лични карти, с какви автомобили са и прочие. Всичко това убива една част от българския туристически бизнес за сметка на друга“, разказа Волен Сидеров.    ", "date": "2018.08.14", "title": "Сидеров срещу Симеонов: В слънчева България военни хунти тероризират бизнеса по морето"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/385448-%D1%80%D1%83%D0%BC%D0%B5%D0%BD-%D0%BF%D0%B5%D1%82%D0%BA%D0%BE%D0%B2-%D0%B7%D0%B0%D0%B5%D0%B2-%D0%BB%D1%8A%D0%B6%D0%B5-%D0%BE%D1%89%D0%B5-%D0%BF%D1%80%D0%B5%D0%B7-2003-%D0%B0-%D0%BF%D1%8A%D1%80%D0%B2%D0%B0%D0%BD%D0%BE%D0%B2-%D0%B8-%D1%82%D1%80%D0%B0%D0%B9%D0%BA%D0%BE%D0%B2%D1%81%D0%BA%D0%B8-%D0%BF%D0%BE%D0%B4%D0%BD%D0%B5%D1%81%D0%BE%D1%85%D0%B0-%D0%BE%D0%B1%D1%89-%D0%B2%D0%B5%D0%BD%D0%B5%D1%86-%D0%BD%D0%B0-%D0%B3%D1%80%D0%BE%D0%B1%D0%B0-%D0%BD%D0%B0-%D0%B3%D0%BE%D1%86%D0%B5", "text": "Петков посочи, че всички служители на МВР, които през 2007 година са участвали в залавянето на Митьо Очите и неговата престъпна група - 17 на брой, са били уволнени от Цветан Цветанов като вътрешен министър. \"Зоран Заев лъже! Лъже най-цинично, че е първият, който е поднесъл общ венец с български държавник на гроба на Гоце Делчев. Това го направиха далеч преди него, още в 2003 година президентите тогава на България и Македония Георги Първанов и Борис Трайковски. А след това заедно честваха Илинденското въстание\". Това заяви в ефира на БТВ лидерът на АБВ и бивш вътрешен министър Румен Петков. Според него Заев не се е извинил за думите си, че Илинденското въстание е македонско и никъде не е посочил, че в в него са участвали и българи.  „Не видях Зоран Заев да се извини. Той лъже доста цинично\". Румен Петков посочи, че всички служители на МВР, които през 2007 година са участвали в залавянето на Митьо Очите и неговата престъпна група - 17 на брой, са били уволнени от Цветан Цветанов като вътрешен министър. \"Акцията срещу Митьо Очите беше много добре организирана полицейска операция срещу организираната престъпност. Бяха задържани 17 човека и всички получиха осъдителни присъди, което показа качеството на събраните материали. МВР може да се гордее с тази акция\", подчерта Румен Петков и изброи всички служители на МВР, които след това \"за награда\" били уволнени. Какъв знак дадохме на обществото, попита Петков. „ Не познавам Бенчо Бенчев, не съм го виждал и не съм му ходил на гости“, категоричен бе той.   И първанов не му е бил на гости, подчерта Петков. Той определи като недопустимо общински съветник да контактува с един осъждан човек. „Политическата сила, която го е издигнала за общински съветник, трябва да даде отговори. Такъв човек да го направиш зам.-председател в Бургас, се изисква доста безочие. Той излиза и казва, че е финансирал БСП. Ако БСП счита, че той лъже, да го съди“, коментира Петков. „Аз лично избягвам такъв тип контакти, те са нехигиенични и са вредни за политиката. За съжаление има хора, които се поддават. За нас от АБВ е важно да бъдем стожер в политиката“, подчерта Петков.    ", "date": "2018.08.14", "title": "Румен Петков: Заев лъже! Още през 2003-а Първанов и Трайковски поднесоха общ венец на гроба на Гоце"}
{"url": "http://www.classa.bg/%D1%81%D0%B2%D1%8F%D1%82/item/385449-%D1%83%D0%BD%D0%B3%D0%B0%D1%80%D0%B8%D1%8F-%D0%B7%D0%B0%D0%B1%D1%80%D0%B0%D0%BD%D1%8F%D0%B2%D0%B0-%D0%B4%D0%B6%D0%B5%D0%BD%D0%B4%D1%8A%D1%80-%D0%B8%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B8%D1%8F%D1%82%D0%B0-%D0%B2-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82%D0%B8%D1%82%D0%B5", "text": "Училищни и университетски преподаватели разкритикуваха планираното им премахване от учебните планове като недопустима намеса в свободата на преподаване и изследване „Никой не иска да прави проучвания по пол, така че не е нужно да се упражнявате. Такива теми подкопават основите на християнското семейство\". С тези думи вицепремиерът на Унгария Жолт Шемиен обяви плановете на правителството в Будапеща да забрани джендър изследванията в университетите, пише австрийският национален ежедневник Die Pressе, цитиран от Агенция \"Фокус\".  Проектът бе представен още в края на миналата седмица, а на висшите учебни заведения бе даден срок от 24 часа, за да изложат възраженията си по документа.  Понастоящем в Унгария магистърски курсове за джендър изследвания предлагат два университета - държавният „Лоран Йотвьош” частният американски Централноевропейски университет (CEU). Във всяка от програмите се приемат около 20 студента. И двата ВУЗ-а се намират в Будапеща.  Представители на дясното правителство на премиера Виктор Орбан наскоро отново насочиха вниманието си към джендър изследванията, като изразиха категорично мнение, че те подкопават „основите на християнското семейство“.  На свой ред преподавателите – училищни и университетски, разкритикуваха планираното им премахване от учебните планове като недопустима намеса в свободата на преподаване и изследване. \r\n  ", "date": "2018.08.14", "title": "Унгария забранява джендър изследванията в университетите"}
{"url": "http://www.classa.bg/%D1%81%D0%B2%D1%8F%D1%82/item/385450-%D1%81%D1%80%D0%B5%D1%89%D0%B0%D1%82%D0%B0-%D0%BA%D0%BD%D0%B4%D1%80-%D1%8E%D0%B6%D0%BD%D0%B0-%D0%BA%D0%BE%D1%80%D0%B5%D1%8F-%D1%89%D0%B5-%D1%81%D0%B5-%D1%81%D1%8A%D1%81%D1%82%D0%BE%D0%B8-%D0%BD%D0%B0-12-%D0%B8%D0%BB%D0%B8-13-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-%D0%B2-%D0%BF%D1%85%D0%B5%D0%BD%D1%8F%D0%BD", "text": "През април южнокорейския президент Мун Дже-ин се срещна със севернокорейския лидер Ким Чен-ун в демилитаризираната зона между двете страни, те разговаряха и в края на май Срещата на върха между КНДР и Южна Корея ще се състои на 12 или 13 септември в Пхенян, съобщи съветник на южнокорейския президент Мун Дже-ин, цитиран от ТАСС, предаде БНР. Вчера двете страни се договориха за нови разговори на високо равнище през следващия месец. На 27 април Мун се срещна със севернокорейския лидер Ким Чен-ун в Панминчжон, в демилитаризираната зона между двете страни. Това беше историческа среща, на която бе подписана декларация за мир, благоденствие и обединение на Корейския полуостров. След това двамата лидери разговаряха още веднъж в края на май.", "date": "2018.08.14", "title": "Срещата КНДР - Южна Корея ще се състои на 12 или 13 септември в Пхенян"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385451-%D0%B1%D1%80%D0%B5%D0%BC%D0%B5%D0%BD%D0%BD%D0%B0%D1%82%D0%B0-%D1%81%D0%B8%D0%BD%D0%BE%D0%BF%D1%82%D0%B8%D1%87%D0%BA%D0%B0-%D0%BD%D0%B8%D0%BA%D0%BE%D0%BB-%D1%81%D1%82%D0%B0%D0%BD%D0%BA%D1%83%D0%BB%D0%BE%D0%B2%D0%B0-%D0%BD%D0%B0-%D1%85%D0%B0%D0%B2%D0%B0%D0%B9%D1%81%D0%BA%D0%BE-%D0%BF%D0%B0%D1%80%D1%82%D0%B8", "text": "Близки до синоптичката издадоха, че се е бръкнала дълбоко в джоба за празника. С покана се сдобили само хора от най-близкото й обкръжение. А купонът се състоял в къщата й в столичния квартал Симеоново. Тя отпразнува кръглата си годишнина край басейна в огромния тузарски имот, където живее с дългогодишния си приятел Теодор Минев, пише в. ШОУ.   От снимките в социалните мрежи разбираме, че сред ВИП гостите са били Гала и мъжът й Стефан, най-добрата приятелка и колежка на Никол – Зейнеб Маджурова, гласът на „Биг брадър” – Радо Тушев, както и бившата изгора на певицата Люси Дяковска – Камелия Веселинова.  Именно на един от фотосите с Тушев се вижда, че бременното коремче на иначе фината и слаба Никол е започнало да й личи. Това не й попречи да изглежда секси в стилната рокля с ресни, решена в червено, и високи токчета.  Никол и Теодор са щастливи и с нетърпение очакват да станат родители в края на октомври. Станкулова била суеверна и твърдо отказвала да говори пред медиите за деликатното си състояние. Все си мислила, че ще я урочасат и завистници ще помрачат хубавия живот, който води. ", "date": "2018.08.14", "title": "Бременната синоптичка Никол Станкулова на хавайско парти"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/385452-%D0%BB%D0%BE%D1%88%D0%B0-%D0%BD%D0%BE%D0%B2%D0%B8%D0%BD%D0%B0-%D0%B7%D0%B0-220-%D1%85%D0%B8%D0%BB%D1%8F%D0%B4%D0%B8-%D0%BA%D0%BE%D0%BB%D0%B8-%D0%BE%D1%81%D1%82%D0%B0%D0%B2%D0%B0%D1%82-%D0%B1%D0%B5%D0%B7-%D0%B3%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%B0-%D0%B7%D0%B0%D1%80%D0%B0%D0%B4%D0%B8-%E2%80%9E%D0%BE%D0%BB%D0%B8%D0%BC%D0%BF%D0%B8%D0%BA%E2%80%9D", "text": "200 хиляди автомобила в България остават без задължителната застраховка „Гражданска отговорност\" от петък. Причината е, че компанията „Олимпик\", която е регистрирана в Кипър и у нас действа нейна клонова мрежа, е с отнет лиценз от кипърските власти, предаде bTV. Застраховани чакат изплащане на щети с месеци. В България Комисията за финансов надзор (КФН) е органът, който контролира застрахователите. Шок! Съдът на Лозан Панов попари всички шофьори, Гражданската скача на 400-500 лева! На въпроси по казуса с „Олимпик\" оттам отговориха: „Комисията за финансов надзор има ограничени правомощия за надзор по отношение на клонове на застрахователи от други държави членки на Европейския съюз, като има право да се намесва, когато застрахователят не спазва задълженията си спрямо ползватели на застрахователни услуги в България\". За отнемането на лиценза от КФН съобщават на 10 май.      Като се посочва, че на „Олимпик\" се забранява да сключва нови застраховки, да удължава срокове по вече сключени договори, както и да се разпорежда с активи на клона на територията на България. Въпреки, че по закон процент от всяка застраховка „Гражданска отговорност\" се насочва към Гаранционния фонд, който изплаща щети когато се случват катастрофи с автомобили без застраховка. Оттам обявиха, че дейността на „Олимпик\" на територията на България не се гарантира от тях.      Всъщност единственото което е ясно до момента е че 200 хиляди коли ще останат без „Гражданска отговорност\". Дали в срок от 2-3 дни собствениците им ще успеят да си купят нови застраховки не е ясно. Това значи, че почти 2000 души чакат да им се изплатят щети, като има и суми от по 20 хил. лева. А всяко искане за плащане е спряно от назначения ликвидатор в Кипър.", "date": "2018.08.14", "title": "Лоша новина за 220 хиляди коли - остават без Гражданска заради „Олимпик”"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/385444-%D1%80%D1%8A%D1%81%D1%82%D1%8A%D1%82-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0-%E2%80%93-%D0%BD%D0%B0%D0%B9-%D0%B1%D0%B0%D0%B2%D0%B5%D0%BD-%D0%BE%D1%82-%D1%82%D1%80%D0%B8-%D0%B3%D0%BE%D0%B4%D0%B8%D0%BD%D0%B8-%D0%BD%D0%B0%D1%81%D0%B0%D0%BC", "text": "Икономиката на България се е разширила през второто тримесечие на 2018 г. с 3,4% в сравнение с ръста от 3,6% през предходния период, показват предварителните оценки на Националния статистически институт. Това е най-бавната експанзия от второто тримесечие на 2015 г. насам, показват изчисления на TradingEconomics. Резултатът е малко над очакванията на анкетирани от Bloomberg анализатори, чиито медианни очаквания бяха за ръст от 3,3%.     Брутното образуване на основен капитал нараства по-бавно (4,4% срещу 7,0% през първото тримесечие), като същевременно нетната външна търговия има негативен принос за растежа, тъй като износът нараства по-малко (2,7% спрямо 4,4%), докато вносът нараства със същия темп (4,6%). На другия полюс е крайното потребление, което се увеличава значително (4,7% спрямо 3,3%). На тримесечна база брутният вътрешен продукт се повишава с 0,8%, като се забавя спрямо повишението от 0,9% през първото тримесечие на 2018 г. Според експресните оценки в номинално изражение БВП достига 26,047 млрд. лева. Реализираната добавена стойност през второто тримесечие на 2018 г. е 22,445 млрд. лeвa. Анкетирани от  Bloomberg  15 икономиста в периода между 20 юни и 25 юли прогнозират, че българската икономика ще се разшири с 3,8% през тази година. Тези очаквания съвпадат с прогнозата на  Европейската комисия , която неотдавна обяви, че очаква 3,8% pъcт нa БBΠ пpeз 2018 г. Според  Eвpoпeйcĸaтa бaнĸa зa възcтaнoвявaнe и paзвитиe  икономическият растеж ще е 3,6%. Според Евростат отчитането на тримесечните национални сметки с експресни оценки за БВП са „най-ранната картина на икономиката”, защото се използват данни, които се публикуват във възможно най-кратки срокове след края на отчетното тримесечие. БВП в стойностен обем, текущи цени По елементи на крайното използване най-голям дял в БВП заема крайното потребление (79%), което в стойностно изражение възлиза на 20,586 млрд. лева. През второто тримесечие на тази година бруто капиталообразуването е 6,009 млрд. лв. и заема 23,1% относителен дял в БВП. Външнотърговското салдо е отрицателно. Темп на прираст на БВП - общо и по компоненти БВП по тримесечия за периода 2000 - 2018 г. по средногодишни цени на 2010 година  Млн. лв.     Тримесечни изменения Данните на НСИ показват, че през второто тримесечие на тази година спрямо първото тримесечие, БВП по сезонно изгладени данни се увеличава с 0,8%. За този период брутната добавена стойност нараства с 0,6%. Според експресните оценки на БВП по елементи на крайното използване през второто тримесечие принос за регистрирания икономически растеж по сезонно изгладени данни спрямо първото тримесечие има увеличението на крайното потребление – с 1,8%, и на бруто образуването на основен капитал – с 0,1%. Годишни изменения През второто тримесечие на 2018 г. произведените стоки и услуги по сезонно изгладени данни нарастват с 3,4% на годишна база. Брутната добавена стойност се увеличава с 3,1%. Крайното потребление регистрира положителен икономически растеж от 4,7%. Бруто образуването на основен капитал през второто тримесечие на тази година отчита 4,4% годишен ръст.  Износът и вносът на стоки и услуги се увеличават съответно с 2,7 и 4,6%.", "date": "2018.08.14", "title": "Ръстът на българската икономика – най-бавен от три години насам"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/385445-%D0%B7%D0%B0%D1%81%D0%B5%D0%B3%D0%B0-%D1%81%D0%B5-%D0%BE%D1%87%D0%B5%D1%80%D1%82%D0%B0%D0%B2%D0%B0-%D0%BE%D0%BA%D0%BE%D0%BB%D0%BE-7,7-%D1%81%D1%82-%D0%B4%D0%B8%D0%B2%D0%B8%D0%B4%D0%B5%D0%BD%D1%82-%D0%BD%D0%B0-%D0%B0%D0%BA%D1%86%D0%B8%D1%8F-%D0%BF%D1%80%D0%B8-%D0%B3%D1%80%D0%B0%D0%B4%D1%83%D1%81-%D0%B0%D0%B4", "text": "Засега се очертава през пролетта на 2019 г. най-новата публична българска компания \"Градус\" АД да разпредели дивидент от около 7,7 ст. на акция, показват изчисления на Investor.bg. Простите сметки показват, че производителят на пилешко месо има неконсолидирана печалба от 20,97 млн. лв. за първото полугодие на 2018 г. при приходи от дивиденти от 21,33 млн. лв. и разходи от 0,4 млн. лв. Ако разходите се задържат на същото ниво и няма други приходи от дивиденти, печалбата за годината би била 20,6 млн. лв., или по 8,5 ст. на ценна книга. Отчетът на дружеството е публикуван в интернет страницата му. Дружеството е обещало да разпределя 90% от печалбата си като дивидент, което прави 7,7 ст. на акция. При емисионната цена от 1,8 лв. на акция това прави 4,3% дивидентна доходност. Дивидентът се очаква да бъде гласуван около юни 2019 г. и да бъде изплатен в законовия срок от 2 месеца. Дружеството обаче може да изплати дивидент още сега, на база промените в Закона за публично предлагане на ценни книжа и печалбата от 21 млн. лв. за полугодието на 2018 г. Въпреки това обаче няма никаква логика да привлечеш около 40 млн. лв. през юни (със забавянето в Търговския регистър реално през юли), за да изплатиш половината от сумата като дивидент след два месеца. Единствената логика при подобно развитие би била, че основният акционер ще получи основната част от дивидента, без да е участвал в записването на 40-те млн. лв. В   има мнение, че се очаква дивидент на база полугодишния отчет за първите шест месеца на 2019 г. Следващият репер за определяне на дивидента ще бъде отчетът за деветмесечието на 2018 г., който ще покаже дали дъщерните дружества са разпределили още пари към \"Градус\" АД и дали разходите са се запазили на ниво около 0,2 млн. лв. на тримесечие. Интересни ще са и консолидираните отчети, защото те са изпреварващ индикатор за печалата в неконсолидирания отчет, ако дъщерните дружества разпределят дивидент към компанията майка, каквато е обещанието при компанията от Стара Загора. Междувременно акциите на \"Градус\" АД приключиха търговията в понеделник при цена от 1,77 лв., съвсем близо до емисионната цена от 1,8 лв. през юни. Очаква се компанията да стане част от SOFIX през март 2019 г. и при такова развитие Expat SOFIX ETF ще трябва да купува акции от дружеството. Междувременно акционерите на компанията се увеличават. От 1 130 след публичното предлагане до 1 143 (+13) в първия ден от търговията на 6 август до 1 056 на 7 август (отново +13). На 8 август отново има ръст, този път с 10 лица до 1 066, а на 9 август те са нараснали до 1 074 - или с нови осмина акционери.", "date": "2018.08.14", "title": "Засега се очертава около 7,7 ст. дивидент на акция при \"Градус\" АД"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/385446-%D0%BA%D1%80%D0%B8%D1%81%D1%82%D0%B0%D0%BB%D0%B8%D0%BD%D0%B0-%D0%B3%D0%B5%D0%BE%D1%80%D0%B3%D0%B8%D0%B5%D0%B2%D0%B0-%D1%86%D0%B5%D0%BD%D0%B8%D1%82%D0%B5-%D0%BD%D1%8F%D0%BC%D0%B0-%D0%B4%D0%B0-%D1%81%D0%BA%D0%BE%D1%87%D0%B0%D1%82-%D0%BC%D0%BD%D0%BE%D0%B3%D0%BE-%D1%81%D0%BB%D0%B5%D0%B4-%D0%B2%D0%BB%D0%B8%D0%B7%D0%B0%D0%BD%D0%B5%D1%82%D0%BE-%D0%B2-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0", "text": "Влизането на България в еврозоната няма да доведе до сериозно увеличение на цените у нас. Това каза главният изпълнителен директор на Световната банка Кристалина Георгиева пред БНР. Тя посочи, че влизането на страната в клуба на богатите ще укрепи допълнително икономическата и финансовата ни система. Георгиева увери, че разбира притеснението на хората за сериозно поскъпване на стоките и услугите, но посочи, че „това не трябва особено много да си го слагаме на сърце“. По думите ѝ нашите цени на практика с връзването на лева към еврото - те са в евро само че 50% по-ниски. Тя е категорична, че въпреки очевидните позитиви от влизането в еврозоната, България трябва да направи множество реформи. Еврозоната няма да ни реши проблемите в образованието, добави още тя. Относно търговската война Георгиева обяви, че това действително създава напрежение между водещите икономики. \"Направихме анализи, според които, ако това продължи, глобалният доход ще се свие с 1,4 трилиона долара за населението на света. Това, което ни притеснява повече е, че инвестициите започват леко да се охлаждат. Фирмите са в режим на изчакване“, каза още главният изпълнителен директор на Световната банка.  По думите ѝ тенденцията към протекционизъм отклонява вниманието на света от важните проблеми, като например климатичните изменения. „Четвърта рекордна година по затопляне. Ако ние не се концентрираме върху този проблем, това, за което сега си говорим, ще ни се вижда детска шега. Вторият проблем е дълговото бреме. На врата на света висят 164 трилиона долара дълг. Ние следим около 15 страни, където това може да доведе до сериозни сътресения, а когато това се случи, разбира се, може да се пренесе тази вълна навън. Третият проблем, който е актуален и за нас, добър икономически климат, добра конюнктура, но много малко страни правят реформи. Много е важна темата за световната търговия. Тя е създадена от политически решения, а може да донесе големи негативи сама по себе си и като фактор, който ни отклонява от важни въпроси\", обясни Кристалина Георгиева. Относно   тя посочи, че това е една от 15-те страни с големи дългове и дори и с малко покачване на лихвите проценти, техните дългови проблеми стават по-сериозни. „Турция има към 500 млрд. долара външен дълг. В рамките на тази година те трябва да рефинансират близо 200 млрд. долара, от които 80% са корпоративен дълг\", обясни главният изпълнителен директор на Световната банка. В понеделник Кристалина Георгиева имаше среща с премиера Бойко Борисов, на която му представи новоназначения постоянен представител на Световната банка за България, Чехия и Словакия - Фабрицио Дзарконе. Той е пристигнал в България на 1 август за да поеме новия пост, уточняват от правителствената пресслужба.", "date": "2018.08.14", "title": "Кристалина Георгиева: Цените няма да скочат много след влизането в еврозоната"}
{"url": "http://www.classa.bg/%D1%81%D0%B2%D1%8F%D1%82/item/385443-716-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%B7%D0%B0-%D0%BE%D1%82%D0%B1%D1%80%D0%B0%D0%BD%D0%B0%D1%82%D0%B0-%D0%BD%D0%B0-%D1%81%D0%B0%D1%89", "text": "Президентът на САЩ Доналд Тръмп подписа вчера законопроекта за бюджета на Пентагона за 2019 г., съобщиха световните агенции. Церемонията се състоя във военната база Форт Дръм, на 400 км северозападно от Ню Йорк, в която е разположена Десета планинска дивизия на САЩ.   Законът деблокира 69 млрд. долара за настоящи операции в чужбина (Афганистан, Сирия, Ирак, Сомалия и др.) и предвижда увеличаване на броя на военнослужещите с 16 хиляди, както и увеличаване на заплатите им с 2,6 процента. Близо 40 млрд. долара ще бъдат похарчени за обновяване на военновъздушните сили, а 65 милиарда ще бъдат заделени за разработването на нови ядрени бойни глави с малка мощност, които ще бъдат монтирани на ракети, изстрелвани от подводници. Бюджетът предвижда още 500 млн. долара за съвместното производство на системите за ракетна отбрана на Израел, 850 млн. долара за обучение и въоръжение на иракската армия и 250 млн. долара помощ в областта на сигурността за Украйна. Така общата сума на разходите за отбрана достига рекордните 716 млрд. долара.  БHT", "date": "2018.08.14", "title": "716 милиарда за отбраната на САЩ"}
{"url": "http://www.classa.bg/%D1%81%D0%B2%D1%8F%D1%82/item/385439-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%8F%D1%82-%D0%BD%D0%B0-%D1%80%D1%83%D1%81%D0%BA%D0%B0%D1%82%D0%B0-%D0%B4%D1%83%D0%BC%D0%B0-%D0%B7%D0%B0%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D1%82%D0%BE%D1%82%D0%B0%D0%BB%D0%BD%D0%B0-%D0%BE%D1%82%D0%BC%D1%8F%D0%BD%D0%B0-%D0%BD%D0%B0-%D0%BF%D0%B5%D0%BD%D1%81%D0%B8%D0%B8%D1%82%D0%B5", "text": "Председателят на руската Дума Вячеслав Володин заяви, че е неизвестно дали в бъдеще в Русия изобщо ще се плащат пенсии, предаде руската редакция на BBC. Коментарът на Володин по време на среща с граждани в Сартов идва на фона на законови промени, които повишават пенсионната възраст. Именно като начин да обясни причините за това, той представи този възможен сценарий. Впоследствие и негови съпартийци от \"Единна Русия\" обясниха, че това е бил просто реторичен похват и председателя на парламента не е искал да плаши или още по-малко да заплашва когото и да било. Големият проблем в случая е значителния дефицит на средства в пенсионната система. На среща с граждани на Саратов председателят на парламента коментира, че съществуването на държавните пенсии е под въпрос заради големия дефицит в пенсионната система. Самото повишаване на възрастта за пенсиониране обаче е голямо - от 60 години в момента при мъжете тя се вдига на 65 години, докато при жените вече ще се пенсионират на 63 години, вместо както досега на 55. Това предизвика вълна от протести в края на юли. На практика при мъжете пенсионната възраст вече ще се изравни с нивото на средната продължителност на живота в страната (66 години за мъжете). Така реално и без да има директна отмяна на пенсиите, голяма част от хората (най-вече мъжете) няма да доживеят до пенсионна възраст или ще изкарат като пенсионери едва няколко години. В Русия пенсионерите са общо 46 милиона души - 30 на сто от населението.", "date": "2018.08.14", "title": "Председателят на руската Дума заговори за тотална отмяна на пенсиите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385440-gps-%D1%81%D0%B8%D1%81%D1%82%D0%B5%D0%BC%D0%B0-%D1%89%D0%B5-%D0%BE%D0%BF%D1%80%D0%B5%D0%B4%D0%B5%D0%BB%D1%8F-%D0%BC%D0%B0%D1%80%D1%88%D1%80%D1%83%D1%82%D0%B8%D1%82%D0%B5-%D0%BD%D0%B0-%D0%B8%D0%B7%D0%BF%D0%B8%D1%82%D0%B8%D1%82%D0%B5-%D0%BF%D0%BE-%D0%BA%D0%BE%D1%80%D0%BC%D1%83%D0%B2%D0%B0%D0%BD%D0%B5", "text": "Специална GPS система ще определя маршрута, който трябва да измине кандидат-шофьорът на изпита си за кормуване. Това заяви пред БГНЕС директорът на Изпълнителна агенция „Автомобилна администрация” Дамян Войновски, след заседание на създадената по сигнали на Николай Колев-Босия за корупция в Изпълнителната агенция „Автомобилна администрация“ временна комисия. Целта на тази промяна е да се предотврати опасността инструкторите да определят по-дълъг и по-сложен маршрут (или обратното - по-лек и лесен), за да бъде скъсан (или да мине по-лесно) кандидатът за шофьорска книжка. \"Сега ще се промени законът за движението по пътищата, ще въведем закон за водачите. Там има предложение как да се подобрят изпитите, как да се оптимизира процесът. В момента работим върху промяна на практическите изпити, върху начина на провеждането им и оценяването на водачите. Ще въведем утвърдени маршрути, за да не може ако някой инструктор реши да помогне на някого да го пусне по лесен маршрут, а ако иска да го \"скъса\" да го прати в капан. Затова ние ще въведем GPS позициониране, компютър ще избира маршрутите. Искаме да намалим до минимум ефекта на субективност от изпитвачите\", заяви изпълнителният директор. По негови думи също така ще бъде променена и методиката на оценяване - предстои да бъдат заложени ясни критерии, които ще бъдат обсъдени с инструкторите. Също така се очакват промени и в документацията. Предвижда се да се въведе и възможността резултатите от изпитите да могат да бъдат обжалвани. Според Войновски промените ще станат факт до края на 2018 г. и ще влязат в сила най-късно догодина.", "date": "2018.08.14", "title": "GPS система ще определя маршрутите на изпитите по кормуване"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385441-%D1%81%D0%B0%D0%BC%D0%BE%D1%83%D0%B1%D0%B8%D1%85%D0%B0-%D0%BB%D0%B8-%D1%80%D1%83%D0%BC%D0%B5%D0%BD-%D0%B0%D0%BD%D0%B4%D1%80%D0%B5%D0%B5%D0%B2", "text": "«Алооо ….. Платените, измислени Бойкови и Цветанови, гербаджийски журналя! Загина с изстрел в главата Румен Андреев, дългогодишен първи зам. Началник на НСл служба, първи зам.-министър на МВР, бивш член на ВСС …. Брат на моя зет Чавдар Андреев, летец-изстребител! Утре – 14.08 в 13 часа     му е поклонението в ЦСГ, който го познаваше и уважаваше, е добре дошъл …. Моля, платените, измислени журналя, да не пишат различни версии, че се е самоубил!! Нека един от тях да пробва да се самоубие в главата с 4-ри изстрела …. Идиоти гнусни! Той притежаваше всички документи за бандитите на Борисов и Цветанов! Аз обаче имам копия … И аз ли ще бъда самоубит скоро? Няма да стане, бандити! Лека му пръст на достойния български офицер Румен Андреев! За почест, г-да български офицери! Почивай в мир, Румба!»   Кирил Стаменов, Фейсбук Чули се няколко изстрела при самоубийството на бившия зам.-вътрешен министър Не само един, а няколко изстрела се чули при самоубийството на бившия зам.-вътрешен министър Румен Андреев в местността ”Щъркелово гнездо”. Това твърдят няколко души, сред които и редактор на Фрог нюз, които по това време са били наблизо.  В началото всички от групата помислихме, че гърмежите са от пиратки. Но след секунди стана ясно, че това са изстрели от оръжие и то няколко изстрела. По-късно стана ясно, по първата версия, че се самоубил бившият зам.-министър Румен Андреев. Тази беше и версията, която се тиражира в медиите. Самоубил се е след семеен скандал, като се върнал от лов. По-късно тази версия бе опровергана от близки на покойния. След чутите няколко изстрела в района, може да се разследва и една друга версия – Андреев да не е посегнал сам на живота си. /  FROG NEWS Крие ли МВР истината за смъртта на Румен Андреев; синът му се оказа човек на Пеевски .  Нови и нови въпроси изплуват около прострелването на бившия вътрешен зам.-министър Румен Андреев. Мъжът бе намерен мъртъв във вилата си в местността „Щъркелово гнездо“ край яз. Искър преди два дни. От МВР побързаха да обявят, че става дума за самоубийство. Допълниха веднага, което не е практика, че Андреев се е самоубил след кавга със съпругата си. Трагичният инцидент придоби мистериозност, след като хора, които са били наблизо, твърдят, че са чули няколко изстрела, а не един. Което е трудно обяснимо, ако човек сам се прострелва… От МВР все още мълчат. Междувременно стана ясно, че син на мъртвия Андреев е адвокат Гено Андреев, съдружник в кантората на адвокат Александър Ангелов „Авиора консулт“. Това е кантората, която обслужва бизнеса и самия Делян Пеевски, депутатът милионер от ДПС. Андреев, както и Ангелов, е започнал професионалния си път от адвокатската къща на Тодор Батков – “Батков, Стоев, Ботев и сие”. Двамата я напускат през 2009 г. и започват самостоятелен бизнес. Именно Ангелов и Андреев (и на двамата бащите са дългогодишни служители на високи постове в Държавна сигурност) са адвокатите, които са до Ирена Кръстева, когато придобива ИПК „Родина“, а по-късно и цял куп медии. Същите лица и кантората им е до Пеевски, когато той през 2014 г. поема контрола върху „Булгартабак“. „Авиора консулт“ е свързвана и с придобиването на ФК „Левски“ след като Тодор Батков се оттегли от „отбора на народа“. В едно свое интервю банкерът Цветан Василев заявява, че именно адв. Ангелов от „Авиора консулт“ е отишъл при него през 2014 г. с предложението да прехвърли на Пеевски най-големите активи на КТБ, между които Виваком, „Петрол“ и др. Той обаче отказал и последвало фалирането на банката. „Авиора консулт“ е и катората, която защитава Пеевски в делата с английските собственици на терени и помещения, свързани с „Техномаркет“. Буди недоумение бързата констатация на МВР, че смъртта на Румен Андреев е плод на самоубийство. Както и изтъкването на битова причина, коментират експерти. Това обикновено става след събиране на улики, свидетелски показания и аутопсията. ", "date": "2018.08.14", "title": "Самоубиха ли Румен Андреев ?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385442-%D0%B4%D0%B8%D1%81%D0%BA%D0%BE%D0%B2%D0%B5%D1%82%D0%B5-%D0%BE%D1%82-%D1%82%D1%80-%D1%81%D0%B0-%D0%B8%D0%B7%D1%87%D0%B5%D0%B7%D0%BD%D0%B0%D0%BB%D0%B8,-%D0%B0-%D0%BD%D0%B5-%D0%B4%D0%B5%D1%84%D0%B5%D0%BA%D1%82%D0%B8%D1%80%D0%B0%D0%BB%D0%B8-%D1%88%D0%B5%D1%84%D0%BA%D0%B0%D1%82%D0%B0-%D0%BD%D0%B0-%D0%B5%D0%BA%D0%B7%D0%BE%D1%82%D0%B8%D1%87%D0%B5%D0%BD-%D0%BE%D1%81%D1%82%D1%80%D0%BE%D0%B2", "text": "Четири диска са изчезнали от сървърите на Търговския регистър. Не са дефектирали, както твърдят от МВР, ДАНС и ГДБОП. Няма ги. Това съобщиха за Фрог нюз източници от службите, пожелали анонимност. Според него става дума за умишлено тежко престъпление, дори саботаж. Целта би могла да е заличаване на информация от извършени сделки за милиони и необслужвани кредити към банки. Хаосът от изчезналите дискове стъписа Правосъдното министерство и министър Цецка Цачева. Тя се чудела какво да предприеме и дали въобще да оповести катастрофата. Неработещият регистър обаче няма как да остане в тайна и затова Цачева удари камбаната. Няколко дни обаче ГДБОП срещя трудности да овладее положението. Очаква се британски IT специалисти да се включат в отстраняване на пораженията в сървърите на Търговския регистър. Те ще трябва да създадат и резервни мощности при евентуално повторение на ситуацията. Странно е мълчанието на институциите, свързани с работата на регистъра, за версията „умишлено деяние“. Достатъчно е да се направи анализ кой би имал интерес от подобна ситуация, смятат експерти. Зорница Даскалова, директор на Агенцията по вписванията, според запознати е била на почивка на екзотичен остров, когато се случва случката. Необходими били няколко дни и многобройни увещания от страна на министър Цачева, за да я накара да си прекъсне лайфа и да се върне в София. „Ако са дефектирали дискове, както се търди официално, това означава пълно безхаерие от институциите, които отговарят за регистъра. Не ми се мисли какви могат да бъдат последствията, ако не се възстанови информацията, – разкри адв. Трифон Трифонов от Асоциацията на индустриалния капитал по бТВ. Ако бизнесът планира сделки в близко бъдеще – това е невъзможно да се случи. Не може да прехвърлите дори имот или кола. Може да има вътрешни недобросъвестни лица. Блокирането на регистъра е неизпълнение на европейското законодателство за поддържане на електронна база дани. Това е лош сигнал за инвеститорите и бизнес средата в България, – допълни Трифонов. Справки за фирми и юридически лица ще може да се правят след сряда, твърдят от институциите. От самия Търговски регистър декларират, че докато се отстранят повредите, не е възможно да се случат злоупотреби. *** Кой Кой е… Шеф на Агенцията по вписванията е Зорница Иванова-Даскалова. Тя е предложена за поста от партия „Атака”. До преди година Даскалова, пак от квотата на „Атака”. Преди това бе член на антимонополния орган – Комисията за защита на конкуренцията (КЗК). Според публикация на в-к „Капитал” от 12.02.16 г. Със заглавие „Комисия на КОЙ” става ясно, че незнайно как жалби на конкуренти на Пеевски на конкурси за различни търгове и поръчки се разглеждат само от един член на КЗК. Това е Зорница Даскалова. Те винаги завършват с решение в полза на корпулентния бизнесмен. Такъв бе казусът за 1 млрд. лв с жалбите на две чуждестранни компании турска и италианска, подадени срещу избора на изпълнител на двете отсечки на автомагистрала “Хемус” – най-скъпата обществена поръчка за пътища в модерната история на България, спечелена от подставените лица на модела „КОЙ”. Според статията в „Капитал”, базирана на публичния регистър на комисията, при наблюдаващия преписката член на КЗК Зорница Иванова-Даскалова има концентрация на документи, свързани с интересите на икономическите кръгове около Пеевски. По дела, разпределени на Зорница Иванова, КЗК разреши концентрацията на “Вива телеком” (Люксембург), двете промени в собствеността на “Булгартабак”, придобиването на 100% от “Телеграф”, “Монитор”, “Политика” и т.н. от ирландеца Патрик Халпени, придобиването на “Канал 3” от Нова българска медийна група, изкупуването от “Табак маркет” (“Лафка”) на 10 разпространителски фирми в цялата страна и пр. На доклад при комисарят Зорница Иванова бе и жалбата срещу класирането на Столичната община за пространството около НДК, което КЗК отмени, а впоследствие “Водстрой 98” спечели (1.8 млн. лв), водният цикъл на Враца (30 млн. лв., възложен на консорциум, в който 99% се държат от “Водстрой 98”) и т.н. Зорница Иванова стана член на КЗК в края на 2011 г. Чрез номинация от “Атака”, която тогава подкрепя ГЕРБ. Преди това тя е работила в областната администрация в София-град, ръководила е правния отдел в Агенцията за чуждестранни инвестиции. От 2007 г. до лятото на 2008 г. е изпълнителен директор на общинската фирма “Пазари Изток”, а след това работи в частни компании. Името й излезе в списъците на синдиците на КТБ, тъй като тя самата, както и две фирми, в които е участвала, са имали депозити в банката. Затова преди заседанието на КЗК по жалбите на турската и италианската фирма за строежа на „Хемус” срещу Пеевски адвокатът на едно от дружествата иска отвод на Даскалова, но комисията го отхвърля. В крайна печели Пеевски. Агенцията по вписванията се “прочу“ по време на кризата с опитите да се превземе завод „Дунарит“ от неговите собственици. Тогава необяснимо защо се бавеха вписвания и решения на съда, които не обслужваха интересите на грабителите, които бяха свързвани отново с Пеевски. ", "date": "2018.08.14", "title": "Дисковете от ТР са изчезнали, а не дефектирали; шефката на екзотичен остров?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/385435-%D1%85%D0%B0%D0%BC%D0%B5%D0%BD%D0%B5%D0%B9-%D0%B7%D0%B0%D0%B1%D1%80%D0%B0%D0%BD%D0%B8-%D0%BA%D0%BE%D0%BD%D1%82%D0%B0%D0%BA%D1%82%D0%B8%D1%82%D0%B5-%D1%81%D1%8A%D1%81-%D1%81%D0%B0%D1%89", "text": "Иранският върховен лидер аятолах Али Хоменей забрани каквито и да било преки преговори със Съединените щати, предаде Ройтерс. Той отхвърли предложението за разговори без предварителни условия, отправено миналия месец от президента на САЩ Доналд Тръмп. „Забранявам воденето на каквито и да било преговори с Америка. Америка никога не остава вярна на своите обещания, дадени в преговори, просто казва празни думи, и никога не се отказва от целите си в преговори\", заяви аятолах Хоменей, цитиран от иранската държавна телевизия. Иранският върховен лидер отбеляза, че „представители на американските власти говорят от известно време за нас с цинизъм\", предаде Франс прес. „Освен санкциите, (американците) говорят за война и преговори. Нека кажа по този повод няколко думи на народа: НЯМА ДА ИМА ВОЙНА, НИТО ПРЕГОВОРИ СЪС СЪЕДИНЕНИТЕ ЩАТИ\", написа на английски в акаунта си в Туитър аятолах Хаменей, цитиран от Франс прес. Иранският върховен лидер каза, че САЩ „преувеличават възможността за война с Иран\", предаде Ройтерс. „Няма да има война. Ние никога не сме започвали война и (Съединените щати) няма да влязат във военна конфронтация с Иран\", подчерта той. Иранският върховен лидер направи това изявление на фона на спекулациите, че страната му може да се върне на масата за преговори, след като Съединените щати се оттеглиха от международното споразумение за иранската ядрена програма и възстановиха санкциите срещу Иран, отбелязва Франс прес. Иран няма да промени своята политика в Близкия изток въпреки засилващия се американски натиск да ограничи дейностите си в региона, обяви днес иранският министър на външните работи Мохамад Джавад Зариф, цитиран от Ройтерс. Той каза пред катарската телевизия Ал Джазира, че „Иран няма да промени своите политики в региона заради американските санкции и заплахи\". Иранската организация за атомна енергия (ИОАЕ) посъветва ръководството Иран да остане в споразумението от 2015 г. за ядрената си програма, предаде ДПА. След като САЩ се оттеглиха едностранно от сделката, Европейският съюз застана на страната на Иран и политически, и икономически. Ако Иран напусне споразумението, той ще загуби тази поддръжка, каза говорителят на ИОАЕ Бехруз Камалванди. Сделката ограничава ядрената програма на Иран в замяна на вдигане на международните санкции срещу него, припомня ДПА.", "date": "2018.08.14", "title": "Хоменей забрани контактите със САЩ"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/385436-%D0%B0%D0%BA%D1%86%D0%B8%D0%B8%D1%82%D0%B5-%D0%BD%D0%B0-%D0%B1%D0%B0%D0%B9%D0%B5%D1%80-%D1%81%D0%B5-%D1%81%D1%80%D0%B8%D0%BD%D0%B0%D1%85%D0%B0", "text": "Акциите на Bayer AG се понижават в началото на днешната търговия с повече от 10% до най-ниски нива от близо две години насам, след като калифорнийски съд нареди на дъщерната на германския гигант компания – Monsanto Co., да плати обезщетение от 289 млн. долара по дело за причиняване на рак. Съдебното жури установи, че Monsanto носи отговорност в съдебно дело, в което се твърди, че хербицид на компанията, базиран на глифозат, включително и от марката „Раундъп\", причинява рак. Трябва да се има предвид, че делото срещу компанията Monsanto, която по-рано тази година беше придобита от Bayer за 63 млрд. долара, е първото от над 5 хиляди подобни дела в Съединените щати. От Monsanto Co. обявиха в края на предходната работна седмица, че ще обжалват наложената присъда. „Днешното решение не променя факта, че повече от 800 научни изследвания и рецензии подкрепят факта, че глифозатът не причинява рак\", се казва в изявление на компанията. Акциите на Bayer AG стартират днешната търговия на борсата във Франкфурт със здрав спад от над 11% към двегодишно дъно от 82,40 евро за една акция. Трябва да се има предвид, че в края на миналата година Европейската комисия поднови лиценза за глифозат въпреки интензивния дебат за неговата безопасност, макар че Германия и Франция предприеха стъпки за постепенно спиране на употребата на препаратите за борба с плевелите.", "date": "2018.08.14", "title": "Акциите на Байер се сринаха"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/385437-%D0%B8%D1%80%D0%B0%D0%BD-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%BE%D1%82%D1%81%D1%82%D1%8A%D0%BF%D0%BA%D0%B8-%D0%BD%D0%B0-%D0%B0%D0%B7%D0%B8%D0%B0%D1%82%D1%81%D0%BA%D0%B8%D1%82%D0%B5-%D1%81%D0%B8-%D0%BA%D0%BB%D0%B8%D0%B5%D0%BD%D1%82%D0%B8", "text": "Иран продава петрол и природен газ с отстъпка за азиатските си клиенти, докато се подготвя за връщането на американските санкции спрямо Техеран, съобщи Франс прес. Неназован информационен източник от иранското петролно министерство не предостави подробности за самите ценови отстъпки, но се опита да омаловажи това решение, определяйки го като обичайна индустриална практика. „Отстъпката е част от естеството на глобалните пазари, на които има оферти от всички износители на петрол\", посочи източникът на ИРНА. Подобна информация имаше още в края на предишната седмица, когато агенция Блумбърг съобщи, че държавната Национална иранска петролна компания е намалила официалните цени за септемврийските продажби на петрол за клиенти от Азия до най-ниско ниво от 14 години насам в сравнение с ценовите оферти на саудитския суров петрол. Съединените щати ще се опитат да блокират международните продажби на ирански петрол от 5-и ноември, когато трябва да влезе в сила втората фаза от възстановените от Вашингтон санкции спрямо Техеран, след неговото оттегляне по-рано през годината от международната ядрена сделка с Иран от 2015-а година. Няколко ключови купувачи, включително Китай и Индия, които формират приблизително половината от продажбите на ирански петрол обаче заявиха, че не желаят да направят съществени съкращения на енергийните си покупки от Техеран. Въпреки това, според редица анализатори все още има риск след 5-и ноември да има спад на продажбите на ирански петрол с около 700 хил. барела дневно от настоящия износ за около 2,3 млн. барела на ден. Това ще зависи до голяма степен от реакцията на Европейския съюз, който поне на този етап обеща да се противопостави на санкциите на САЩ срещу Иран. Трябва обаче да се има предвид, че европейските компании и финансови институции са по-уязвими от оказвания от САЩ финансов натиск с оглед на новите санкции, отколкото азиатските фирми.", "date": "2018.08.14", "title": "Иран предлага отстъпки на азиатските си клиенти"}
{"url": "http://www.classa.bg/%D1%81%D0%B2%D1%8F%D1%82/item/385438-%D1%81%D0%B0%D0%BC%D0%B0%D0%BD%D1%82%D0%B0-%D0%BC%D0%B0%D1%80%D0%BA%D1%8A%D0%BB-%D0%BD%D0%B0%D1%80%D0%B5%D1%87%D0%B5-%D1%81%D0%B5%D1%81%D1%82%D1%80%D0%B0-%D1%81%D0%B8-%D1%81%D0%BE%D1%86%D0%B8%D0%BE%D0%BF%D0%B0%D1%82", "text": "Драмата между семейство Маркъл и херцогинята на Съсекс не стихва. От САЩ дойде нова доза силни и доста обидни квалификации към Меган Маркъл. Първо баща й даде поредното интервю, в което се оплаква от това колко ужасна и незаинтересована е дъщеря му. Към хора от нападки се присъединиха другите две деца на Томас Маркъл - Саманта и Томас-младши. Според Томас-младши баща им винаги е поставял на първо място Меган и дори е пренебрегвал другите си деца, а сега определя отношението на новата херцогиня като \"егоистично и дори садистично\". И ако това не са достатъчно силни думи, сестра му Саманта има още какво да каже. Според нея поведението на Меган е като на \"социопат\". По принцип политиката на Кенсингтън е да не коментира подобни лични разправии, но в светлината на безспирните обиди към съпругата на принц Хари от двореца обмислят по-стриктен подход към семейство Маркъл. Техният кратък коментар е, че \"това не може да продължава\".     От Disney явно са решени да пресъздадат с актьори всяка своя анимационна класика от 90-те. След \"Книга за джунглата\" и \"Цар лъв\" идва ред и на \"Мулан\". От компанията вече пуснаха първия кадър на актрисата Лю Ифей в червено кимоно, със самоуверен поглед и меч в ръка. Според Hollywood Reporter Лю е избрана за ролята сред над 1000 кандидатки, дошли от пет континента. Джет Ли ще влезе в образа на императора, Джейсън Скот Лий ще бъде злодея Бори Кан, Ксана Танг ще е сестрата на главната героиня. Очаква се новата версия на филма да бъде малко по-различна от оригинала и най-вероятно ще бъде до известна степен повлияна от #MeToo движението. Световната премиера на новия \"Мулан\" е предвидена за 27 март 2020-а година.   Рапърът Кание Уест, подобно на семейство Маркъл, става все по-притеснително откровен. След обяснение в любов към президента Доналд Тръмп и признанието, че държавният глава е \"истински играч\", дойде поредната доза лични изповеди. В новата си песен \"XTCY\", която Кание продуцира съвместно с диджей Кларк Кент, рапърът пее \"Имаш мръсни мисли? Аз имам повече. Искаш да \"минеш\" сестрите на жена си? Аз имам четири такива\". По-нататък Уест допълва, че на обвиненията, че е възможно да извърши нещо греховно със сестрите на Ким, той отговаря \"Мнеее, може би имаме нужда от по-голямо джакузи...\". Ким все още не е казала публично какво мисли за парчето, но би било любопитно...    ", "date": "2018.08.14", "title": "Саманта Маркъл нарече сестра си \"социопат\""}
{"url": "http://www.classa.bg/%D1%82%D0%B5%D1%85%D0%BD%D0%BE/item/385434-%D0%B4%D0%B0-%D0%B7%D0%B0%D0%BF%D0%B0%D0%B7%D0%B8%D0%BC-%D1%81%D0%BC%D0%B0%D1%80%D1%82%D1%84%D0%BE%D0%BD%D0%B0-%D0%BE%D1%82-%D0%BF%D1%80%D0%B5%D0%B3%D1%80%D1%8F%D0%B2%D0%B0%D0%BD%D0%B5", "text": "В летните горещини освен хората от топлинен удар за застрашени и постоянните ни спътници – смартфоните. Макар и проектирани да работят при сравнително широк диапазон от температури, „умните устройства\" са чувствителни към топлината и слънчевите лъчи. Ако спазваме обаче няколко прости правила за ползване на смартфона, може да си спестим главоболията от неработещо устройство – например, самоволното му изключване при прегряване и, не дай си боже, повреда и последващ скъп ремонт или покупка на нов апарат. Ето няколко прости правила, към които можем да се придържаме, за да защитим любимия си смартфон от жегите, а с това да си гарантираме и известно спокойствие: • Когато е горещо, не подлагайте смартфона на натоварвания с тежки игри, които консумират много системни ресурси, тъй като това води до повишено отделяне на топлина от чиповете – така устройството ще работи при още по-висока температура. • Ако е жега, можете да облекчите работата на смартфона, като премахнете от него плътния калъф (в случай, че използвате подобен аксесоар, разбира се) – това е все едно да си свалите костюма и вратовръзката в лятната жега. • Трябва да сте сигурни, че смартфонът ви не е изложен на пряка слънчева светлина – подобно топлинно въздействие може да причини непоправими повреди на устройството. • Бъдете особено внимателни със смартфона си, когато сте в колата – температурата на въздуха в затворения салон може да повиши до 50 градуса на местата, огрени от слънчеви лъчи. Ето защо, в никакъв случай не оставяйте смартфона на слънце в автомобила. • И още един съвет за автомобилистите. Ако използвате смартфона си като навигатор, опитайте се да го поставите на място, което се охлажда от въздушния поток на вентилационните отвори, за да избегнете прегряване. още по темата Следвайки тези неангажиращи предпазни мерки, със сигурност ще си спестите някои проблеми със смартфона, често причинявани от прегряване. Потребителската електроника е уязвима на екстремни температури и същите правила важат, например, и за лаптопите.", "date": "2018.08.14", "title": "Да запазим смартфона от прегряване"}
{"url": "http://www.classa.bg/%D1%81%D0%B2%D1%8F%D1%82/item/385430-%D0%B1%D0%B8%D0%B2%D1%88%D0%B0-%D1%81%D1%8A%D0%B2%D0%B5%D1%82%D0%BD%D0%B8%D1%87%D0%BA%D0%B0-%D0%B7%D0%B0-%D0%BA%D0%BB%D0%B5%D1%82%D0%B2%D0%B0%D1%82%D0%B0-%D1%82%D1%80%D1%8A%D0%BC%D0%BF-%D0%B8%D1%81%D0%BA%D0%B0%D1%88%D0%B5-%D0%B4%D0%B0-%D1%81%D0%BC%D0%B5%D0%BD%D0%B8-%D0%B1%D0%B8%D0%B1%D0%BB%D0%B8%D1%8F%D1%82%D0%B0-%D1%81%D1%8A%D1%81-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B0%D1%82%D0%B0-%D1%81%D0%B8-%D0%BA%D0%BD%D0%B8%D0%B3%D0%B0", "text": "За тържествената церемония президентът на САЩ Доналд Тръмп обмислял възможността да положи клетва като използва собствената си книга, вместо Библията: В края на краищата книгата му \"Изкуството на преговорите\" е \"бестселър\" разкри бившата съветничка на Белия дом Омароса Манигоулт Нюман в новата си книга.   Книгата ще бъде пусната на пазара от днес, 14 август, но американските медии са успели да я зърнат преди официалната премиера и са разпространили различни фрагменти от нея.   \"Той ме попита: Омароса, какво мислиш, да се закълна в \"Изкуството на преговорите?\", пише порталът Slate от новата книга на Нюман. - Вместо Библията? \"Да,\"Изкуството на преговорите\" е бестселър!\", казал Тръмп, според бившата съветничка на Белия дом.   Според нея, американският президент твърди, че работата му \"е най-добрата книга на всички времена\". \"Само си помислете колко копия се продават, може би едно възпоменателно копие за встъпването в длъжност?\", казал Тръмп. Нюман отбелязва, че президентът се опитал въпросът да мине за шега, но тя е сигурна, че е бил сериозен.ерност беше поставена под съмнение от други служители на Белия дом, самият президент говори за това, което мисли за Нюман. Когато журналист попита дали се чувства предаден от Омароса, Тръмп отговори следното: \"Ниска топка, тя е ниска топка.\"   Говорителят на Белия дом, Сара Сандърс заяви, че \"книгата е пълна с лъжи и фалшиви обвинения\" и каза, че Нюман е \"недоволен бивш служител на Белия дом, който се опитва да се облагодетелства чрез фалшиви атаки\".   \"Още по-лошо, сега медиите ще й дадат платформа, след като не я вземаха на сериозно, когато казваше само добри неща за президента по време на работата си в администрацията\", каза Сандърс в изявление, цитирано от CNBC.", "date": "2018.08.14", "title": "Бивша съветничка: За клетвата Тръмп искаше да смени Библията със собствената си книга"}
{"url": "http://www.classa.bg/%D1%81%D0%B2%D1%8F%D1%82/item/385431-%D1%82%D1%83%D1%80%D1%86%D0%B8%D1%8F-%D0%BC%D0%BE%D0%B6%D0%B5-%D0%B4%D0%B0-%D0%B5-%D0%B2%D1%8A%D0%B2-%D0%B2%D1%80%D0%B0%D0%B6%D0%B4%D0%B0-%D1%81%D1%8A%D1%81-%D1%81%D0%B0%D1%89,-%D0%BD%D0%BE-%D1%82%D1%8A%D1%80%D1%81%D0%B8-%D0%BC%D0%B8%D1%80-%D1%81-%D0%B5%D0%B2%D1%80%D0%BE%D0%BF%D0%B0", "text": "Проблемите на Турция със САЩ се влошават ден след ден. Миналата седмица американското министерство на финансите замрази активи на Абдулхамит Гюл и Сюлейман Сойлу, министрите на правосъдието и вътрешните работи, като ответна мярка срещу продължаващото задържане на американския пастор Андрю Брънсън. В отговор президентът Реджеп Таип Ердоган обяви, че Турция ще наложи ответни санкции спрямо американските министри на правосъдието и вътрешните работи.  Тъй като в американското правителство няма такива длъжности, вероятните цели са главният прокурор на САЩ Джеф Сешънс и държавният секретар по вътрешните работи Райън Зинк или Кирстен Нилсен, началник на отдел \"Вътрешна сигурност\". Би било изненада, ако някой от тези служители има някакви значими активи в Турция. Освен това, и Сешънс, и Нилсен вече имат твърде много други проблеми на главата си, за да се притесняват за Турция. Всеки е напълно наясно, че в момента наблюдаваме куклено шоу, предназначено да мобилизира републиканските гласоподаватели в САЩ и да покаже на последователите на Ердоган, че Турция няма да бъде тормозена.  В един идеален свят всичко това би било решено по добрата, стара система \"танто за танто\". Брънсън може да бъде заменен за някой като Мехмет Хакан Атила, заместник-генералният мениджър на \"Халкбан\", осъден на 32 месеца затвор за това, че се е опитал да помогне на Иран да избегне санкциите, наложени от САЩ. Американските закони до голяма степен изключват подобна размяна на затворници, дори и ако администрацията на Тръмп имаше добра воля за нещо подобно. Но ако седалката не се случи, Турция може да задейства ход в стил \"око за око, зъб за зъб\" и все пак да се опита да изкове някаква сделка, както показват преговорите между държавния секретар на САЩ Майк Помпео и турския външен министър Мевлют Чавушоглу в Сингапур. Въпросът е с каква цена и кой ще плати сметката. Да търсиш битка с американското правителство и да попаднеш под неговите санкции е нещо, което изнервя инвеститорите.  Истанбулската фондова борса е на дъното, а турската лира продължава да пада спрямо големите световни валути. Сривът бе подпомогнат и от съобщението на търговския представител на САЩ, че безмитният достъп за турски вносни стоки, оценяващ се на 1,6 млрд. долара, би могъл да бъде преразгледан. В един момент Ердоган може да се окаже принуден да направи крачка назад и дори да освободи Брънсън. Условието обаче е, че той ще се нуждае от някаква опция за спасяване на собствения си имидж, която администрацията на \"Тръмп\" (както може да се приеме въз основа на досегашните й дипломатически действия) може да не успее да предостави. Любопитното също е, че на фона на ескалиращата борба със САЩ идва и размразяването на отношенията на Турция с Европейския съюз.  Сега, когато турските президентски и парламентарни избори в Турция вече приключиха, Ердоган може да си позволи да смъкне напрежението с ключови държави от ЕС. Така например на 20 юли министър Чавушоглу се съгласи с холандския си колега Стеф Блок да бъдат възстановени дипломатическите отношения между двете държави. Посланиците ще се отправят отново към Анкара и Хага. Два дни по-късно Германия премахна ограниченията, насочени към Турция. Берлин също така не поднови ограничението от 1,5 млрд. евро за гаранции, предлагани на германски компании, които изнасят на турския пазар. И като за финал германското правителство отпусна официалните си позиции, касаещи пътуването на немски граждани до Турция. Тези мерки бяха наложени през 2017 г. в отговор на подновяването на извънредното положение в Турция и произлезлите от това арести на германски граждани. Още през февруари Анкара освободи задържания германско-турски журналист Дениз Юджел в знак на помирение с Берлин. А извънредното положение бе отменено през юли. Изкушаващо е да се заключи, че европейците се доказаха като по-добри от Тръмп в изкуството на сделката с Ердоган.  Прагматизмът взе превес. Заслужава си да си припомним, че на 28 юни Европейският съвет разреши освобождаването на втория транш от 3 милиарда евро за Анкара, целящ да помогне на страната да се справи със сирийските бежанци. И споразумението, постигнато през март 2016-а, беше подновено. Междувременно САЩ поставят на първо човешките права. Поне на думи. Факт е, че отношенията между Вашингтон и Анкара се коренят в стратегическото пресмятане на ползите и за двете страни. Администрацията на Тръмп се интересува от пастор Андрю Брънсън, най-вече защото е въпрос, който неговите избиратели приемат присърце. За сметка на това Белият дом запазва мълчание за безброй други примери за репресии и нарушения на човешките права в Турция. И обратно, не бързайте да гледате на европейците като на двулични циници. В крайна сметка ЕС все още се придържа към принципа на политическите условия. Той няма да започне преговори за подобряване на митническия си съюз с Турция или за либерализиране на визовия режим, освен ако Анкара не отговори на изискванията, които Съюзът е поставил още преди време. Някои държави-членки може и да се обявяват за прекратяване на всякакви отношения с Ердоган, но колективно ЕС има по-ограничено място за маневриране. Накратко, дори сегашното размразяване на отношенията с Турция има своите граници.", "date": "2018.08.14", "title": "Турция може да е във вражда със САЩ, но търси мир с Европа"}
{"url": "http://www.classa.bg/%D1%81%D0%B2%D1%8F%D1%82/item/385432-%D0%BF%D0%B5%D1%82%D1%82%D0%B5-%D0%BE%D1%80%D1%8A%D0%B6%D0%B8%D1%8F-,-%D0%BA%D0%BE%D0%B8%D1%82%D0%BE-%D0%BC%D0%BE%D1%81%D0%BA%D0%B2%D0%B0-%D0%BC%D0%BE%D0%B6%D0%B5-%D0%B4%D0%B0-%D0%B8%D0%B7%D0%BF%D0%BE%D0%BB%D0%B7%D0%B2%D0%B0-%D1%81%D1%80%D0%B5%D1%89%D1%83-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D1%81%D0%B0%D0%BD%D0%BA%D1%86%D0%B8%D0%B8", "text": "Вашингтон обяви в сряда налагането на нови санкции срещу Москва за делото Скрипал, в две части. Първата е планирана да влезе в сила на 22 август, а втората ще бъде активирана в рамките на 90 дни, ако Москва не отговаря на редица условия.   Тъй като Москва се въздържа от използването на \"големите си оръжия\" срещу САЩ, тя запазва някои интересни възможности, ако този път реши да вземе симетрични мерки.   В случай на пълна размяна на санкции, руското правителство може да наложи забрана или друг вид ограничение на износа на титан за САЩ. Руският титанов монопол VSMPO-Avisma произвежда за авиационната индустрия една трета от титана на света. Компанията доставя 70% от своите продукти на световния пазар. Avisma осигурява 40% от титановите компоненти за Boeing и 60% за Airbus и покрива всички титанови компоненти за Embraer в Бразилия.   Стратегически разположена между Европа и Азия, Русия може да въведе по-високи тарифи за транзитно използване на въздушното й пространство, за всички въздухоплавателни средства, товари и пътници от САЩ, или може да забрани изцяло тези полети.   В най-добрия случай американските превозвачи ще трябва да платят по-високите тарифи или да изберат алтернативни въздушни маршрути. Но загубата на най-кратките руски маршрути от Европа до Азия, означава също и загуба на конкурентност с европейските и азиатските авиолинии. Американските превозвачи биха претърпели големи финансови загуби.   Втечненият природен газ (LNG) и други вносни енергийни продукти от Русия за САЩ, също биха могли да бъдат забранени. Износът на нефт и нефтохимически продукти от Русия за Съединените щати е за 8 милиарда долара, което представлява само 4,6% от общия износ на енергия от Русия. Забраната би била сравнително лесна за преглъщане от руските производители, които лесно биха могли да пренасочат тези доставки към азиатски купувачи.   Но за Съединените щати, които се опитват да станат основен участник в износа на енергия, това ще е по-различно . В невъзможност да се произвежда достатъчно за вътрешното потребление и износа и при липса на достатъчно танкери за втечнен природен газ, се съобщава, че Съединените щати препродават руски LNG на европейските страни. Ако Русия спре доставките, плановете на САЩ да се превърнат в основен износител на енергия трябва да бъдат преустановени.   Въпреки влошаващите се отношения между Москва и Вашингтон, много американски корпорации продължават да работят в Русия. В отмъщение за всички нови санкции на САЩ, Русия може да направи труден живота на компании като PepsiCo, Procter & Gamble, Макдоналдс, Boeing, Mondelez International, General Motors, Johnson & Johnson, Cargill, Alcoa, General Electric и много други компании. Единственото съображение за Кремъл в ограничаването на американски компании в Русия ще е вътрешната заетост, тъй като тези компании осигуряват работа на руските граждани.   От друга страна, има много малко руски компании в САЩ. Би било трудно Вашингтон да реагира със симетрични мерки.   Доставката на ракетни двигатели RD-180 се смята за едно от най-добрите \"оръжия\", с които Русия да противодейства на санкциите на Съединените щати. Двигателите са от решаващо значение за американската космическа програма, тъй като НАСА и Пентагонът ги използват за изстрелването на спътници.", "date": "2018.08.14", "title": "Петте \"оръжия\", които Москва може да използва срещу американските санкции"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385433-%D0%BD%D0%B5-%D0%B8%D0%B7%D1%85%D0%B2%D1%8A%D1%80%D0%BB%D1%8F%D0%B9%D1%82%D0%B5-%D0%BC%D0%B8%D0%BA%D1%80%D0%BE%D0%B2%D1%8A%D0%BB%D0%BD%D0%BE%D0%B2%D0%B0%D1%82%D0%B0-%D1%87%D0%B8%D0%BF%D0%B8%D1%80%D0%B0%D1%82-%D0%BD%D0%B8-%D0%BD%D0%B0%D0%B9-%D0%BA%D1%8A%D1%81%D0%BD%D0%BE-%D0%B4%D0%BE-%D0%BA%D1%80%D0%B0%D1%8F-%D0%BD%D0%B0-2019-%D0%B0-%D0%BF%D1%8A%D1%80%D0%B2%D0%BE-%D0%B2-%D0%B4%D0%B6%D0%BE%D0%B1%D0%B0,-%D0%BD%D0%B0%D0%BA%D1%80%D0%B0%D1%8F-%D0%BD%D0%B0-%D1%87%D0%B5%D0%BB%D0%BE%D1%82%D0%BE%E2%80%A6", "text": "Задължение за предсрочна смяна категорично няма Въвеждаме временна лична карта за обвиняеми и подсъдими, за да не могат да избягат от правосъдие Документите ще се издават само в София, но ще се получават, както досега – в районното управление С централизираната система за издаване документите се защитават от подправяне С биометричните данни укрепваме отпора срещу тероризма и международната организирана престъпност Въвеждат се 3 нови вида документи. Ще има и паспорт с валидност 10 г. Експресната услуга ще е не “до 8 часа”, а “от 12 до 24 часа” Единият вариант е да гласуваме с личната си карта. Вероятно – и да плащаме данъци Със зам.-министъра на вътрешните работи разговаря Кристина Кръстева от 24 Часа – Г-н Ципов, кога реално да очакваме първите издадени нови документи за самоличност? – Надявам се, до края на 2019 г. Да припомним хронологията. С промените в Закона за българските лични документи и според Закона за електронната идентификация, и двата приети през 2016 г., бе предвидено ново поколение лични документи. Още през 2016 г. предприехме действията, за да подготвим условията за т.нар. централизирана персонализация на българските лични документи. През септември м.г. МС одобри този централизиран модел. В момента на 30 места се персонализират всички видове български лични документи – паспорт, лична карта, свидетелство за управление на МПС, и различните видове разрешения за пребиваване на чужденци и граждани на държави – членки на ЕС. Това доведе до необходимостта да подготвим документацията за обществена поръчка за изграждане на централизирана система за персонализация и за доставка на техническо оборудване за тази нова система – процедура, която ще обявим тази седмица. Такова централизирано персонализиране на документи за самоличност се препоръчва в документи на Международната организация за гражданската авиация (ICAO), в изискванията на Международната организация за стандарти (ISO) и в редица актове на ЕС. В тези документи централизираната система за издаване на документи за самоличност се препоръчва като най-ефективен метод за издаване и за защита срещу подправяне на документи за самоличност. Предвиждаме централизирана система за персонализация на българските документи с децентрализирано приемане на заявленията за издаване и вземане на готовия документ. – Тоест и след 2019 г. заявленията ще се подават и документите ще се получават, както досега – в районното управление, а ще се изработват в София и ще се транспортират обратно до населеното място? – Точно така. Няма да има промяна – във всяко районно управление или областна дирекция, където има звена за документи за самоличност, ще се подават заявления за издаване и ще се получават готовите. – Какви са предимствата на тази нова система? – Тя ще отговаря на добрите практики на европейско и на международно ниво. И досега България е на едно от първите места в Европа, притежавайки изключително висока степен на защити на документа срещу фалшификация и подправяне. Издадените през новия век документи за самоличност са съобразени с всички изисквания както на актовете на ЕС, така и на други международни актове. Последните изследвания на индекса Henely Passport за 2018 г. показа, че с български паспорт може да се пътува в 169 държави по света свободно, без виза. В контекста на променената международна среда за сигурност след терористичните актове през последните години на територията на европейските държави и засиления миграционен натиск обаче документите за самоличност се превърнаха в ключов елемент от защитата на националната ни сигурност, който може ефективно да подпомогне противодействието както на тероризма, така и на международната организирана престъпност, а също така и за ограничаване на засиления миграционен натиск. В тази връзка и на европейско ниво започват инициативи за приемане на различни законодателни предложения, последното от които е за регламент на ЕП и на Съвета на ЕС относно повишаване на сигурността на личните документи на гражданите на съюза и на документите за пребиваване, издавани на гражданите на ЕС и членовете на техните семейства. Този регламент предвижда по-сериозна защита и изисква наличието на задължителни биометрични данни в личните карти на гражданите на ЕС. Всъщност с промените от 2016 г. ние предвидихме точно това – в личната карта на българския гражданин да бъде вложен електронен носител, в който ще има, от една страна, биометрични данни, от друга, в него ще бъде записана електронната идентичност на българските граждани. Очакваме по-високо ниво на сигурност на производството на документите, като то ще бъде съсредоточено физически на едно място, където могат да бъдат приложени всичките модерни методи за защита на помещението, контрол на достъпа до работните места, видеонаблюдение, по-защитена и надеждна структура на производство на документите за самоличност. Ще се подобри ефективността на работа на обслужващия персонал, като ще се създаде възможност за по-тясна специализация и за намаляване на броя на този персонал. В момента имаме 30 центъра за персонализация, в които работят около 200 човека, а щатът за всички тези центрове е близо 300. Сега тази бройка ще бъде намалена няколко пъти, като служителите, които в момента се занимават с тази дейност, няма да бъдат освобождавани. Те ще бъдат пренасочени към други административни услуги, предлагани от МВР. – Какво ще се промени за българите, когато пътуват с новото поколение лични карти? – Ще преминават граничните проверки на летищата през т.нар. електронни гейтове. В международния паспорт от 2009 г. има вграден електронен носител с биометрични данни. С промените в закона отпреди 2 г. въведохме и в личната карта, и в паспорта възможност електронният носител да е носител и на биометрични данни, и на електронна идентификация. От една страна, това ще облекчи пътуването на гражданите, ще може да ги идентифицира лесно и сигурно пред граничните органи. От друга, ще им даде възможност, ползвайки електронната си идентификация, да докажат електронната си самоличност и да ползват всички електронни административни услуги на държавата. – А ще могат ли да гласуват с новата си карта? Ето, сега ЦИК иска въвеждането на електронния идентификатор, за да получат българите възможност да гласуват през компютъра си. – Ние ще осигурим националната схема за електронна идентификация. Но гласуването освен през личните карти би могло да се случи и през друг носител. Когато се обсъждаше Законът за електронната идентификация, имаше идеи това да е здравноосигурителната карта, също с чип, или банкова карта. Нашите очаквания са тази част от обществената поръчка да бъде приключена най-бързо, защото тази информационна система трябва да създаде условия за широко разпространение на електронната идентификация. – Какво включва процедурата по подготовка за издаването на новите документи за самоличност? – Няколко елемента – изграждане на централизирана система за персонализация. Ще се построи нова сграда, в която ще се помещава този национален център за персонализация към МВР и за предоставяне на административни услуги. Сградата трябва да бъде изградена по най-модерните стандарти за защитеност. Следващият елемент са доставките на най-новото техническо оборудване на пазара. И накрая е изграждането на Национален автоматизиран информационен фонд “Български лични документи”, където данните на всеки гражданин, на когото се издава нов документ или му се подменя изтекъл, да бъдат защитени възможно най-добре. Идеята е новата сграда да бъде построена в имот на Академията на МВР в непосредствена близост до летището. Така, ако гражданинът има нужда от спешно издаване на документ за самоличност, ще си подаде заявлението в РУ или в областната дирекция и ако пътува, на път за летището ще мине през центъра и ще получи готовия документ. Ще запазим всички изисквания към предоставяните услуги, няма да има промяна. Остават 3 вида услуги – обикновена, бърза и експресна. Може да има промяна в експресната, която сега е “до 8 часа”. Идеята е да увеличим времето на издаване на “от 12 до 24 часа”, защото в крайна сметка готовият документ, който ще бъде произведен в София, трябва да стигне в съответното населено място. – Какво друго ще можем да правим с личната карта? Да ходим на лекар, да ползваме административни услуги? – С картата през електронната идентификация ще могат да се ползват всякакви електронни административни услуги. Какъв пример да дам? В момента българските граждани плащат данъците си през интернет страницата на НАП, като от НАП издават персонален идентификационен код. Би могло да се мисли личните карти с електронен носител да се ползват за плащане на данъците и таксите по този начин. И всякакви други подобни електронни услуги, които държавата предоставя. Това може сериозно да облекчи административното обслужване. През март тази година МС одобри идейните проекти на новото поколение български лични документи. Запазват се трите основни вида – личната карта, паспортът и удостоверенията за пребиваване на чужденци. С новата система ще бъдат издавани три нови вида документи. Сега българският паспорт е документ за пътуване със срок на валидност 5 г. Предвиждаме алтернативна възможност. Както личните карти и шофьорските книжки са валидни 10 г., ще има и нов образец за паспорт с валидност до 10 г. Гражданите ще преценят дали искат 5-годишен или 10-годишен паспорт. В момента паспортът е с 32 страници. Когато бъде одобрен от МС образецът за 10-годишен паспорт – разбира се, след промени в закона, – очакваме той да е с 48 страници. Ще има и още два нови вида документи. Единият е лична карта за пребиваване на служител на НАТО. Образецът ще бъде подобен на тези, които сега издаваме като документ за пребиваване на гражданин на ЕС. И нещо, което сигурно също ще предизвика интерес – предвиждаме издаването на временна карта за самоличност, която ще създаде условия да не се отклоняват от правосъдие лица с наложени мерки за процесуална принуда по смисъла на НПК. Такава ще се издава, когато срещу съответния гражданин има образувано наказателно производство и му е постановена мярка за процесуална принуда – забрана за напускане на страната. Тази мярка се налага по силата на НПК от прокуратурата или съда. Тогава, когато е наложена от съд след влязла в сила присъда на съответната инстанция, се предвижда и отнемане на валидната лична карта. Но тъй като тези лица не са осъдени окончателно с влязла в сила присъда лишаване от свобода или някакво друго наказание, ще им бъде издавана карта за самоличност, която ще е абсолютно идентична с редовната, но тя ще бъде временна и няма да им позволява да пътуват с нея извън страната. По отношение на последния документ смятаме, че до една възможна степен ще бъде решен и проблемът с т.нар. отклоняване от правосъдие. – Цените остават ли същите? – Стремежът ни е да няма промяна в таксите. Очакваме на процедурата по Закона за обществените поръчки да се явят всички сериозни европейски компании и че ще има минимум 7 или 8 кандидата, които сега произвеждат документите за самоличност на повече от 2/3 от държавите – членки на ЕС. С одобрените идейни проекти предвиждаме под формата на защити в паспорта и картата да се включат сюжети от тракийското наследство като Панагюрското или Рогозенското съкровище, антични сгради от Пловдив, Несебър и други, елементи от Златната църква във Велики Преслав или Царевец в Търново, възрожденски сюжети и къщи, включително и по-съвременна архитектура като сградите на Народния театър “Иван Вазов” и БАН. Кои обаче от тези елементи ще залегнат във вече утвърдените образци, ще видим. Това ще стане с решение на МС, когато стартира производството на новото поколение документи. Очакваме, ако стартира тази седмица, процедурата да приключи в края на тази или в началото на следващата година. Предвиждаме преходен етап за преминаване от децентрализирана към централизирана система за персонализация, който ще е до 18 месеца. Смятам, че в този период ще може да се построи сградата, да се достави оборудването, да се изгради новата автоматизирана информационна система, която да съхранява данните на гражданите. Така че моите очаквания са най-късно в края на 2019 г. да започнем издаването на новите образци документи за самоличност. От друга страна, осигурихме до есента на 2020 г. издаването на документи за самоличност по сегашната децентрализирана система. Така всички български граждани може да са сигурни, че документът им ще бъде издаден. Хубаво е да са напомни, че през 2020 г. започва подмяната на издадените през 2010 г. лични карти и свидетелства за управление на МПС, и се надявам това да става вече от новата система. – А сегашните документи може ли да си ползваме до края на срока на валидност и едва след това да ги сменяме? – По силата на действащия закон категорично няма задължение документите да бъдат подменяни преди изтичането на срока им за валидност. Идеята е да подготвим новата система за издаването им и да започне експлоатацията ѝ. И това ще стане точно когато започва пикът на подмяна на документите за самоличност през 2020 г.  ", "date": "2018.08.14", "title": "Не изхвърляйте микровълновата | Чипират ни най-късно до края на 2019-а! Първо в джоба, накрая на челото…"}
{"url": "http://www.classa.bg/%D1%81%D0%B2%D1%8F%D1%82/item/385424-%D0%B0%D0%BB%D0%BB%D0%B0%D1%85-%D0%BB%D0%B8-%D1%89%D0%B5-%D0%BD%D0%B8-%D0%BF%D0%BB%D0%B0%D1%82%D0%B8-%D0%B4%D1%8A%D0%BB%D0%B3%D0%BE%D0%B2%D0%B5%D1%82%D0%B5", "text": "\"Братя мои, обменете парите си в турски лири\", беше призовал Ердоган. Но сега вече и Аллах не ще може да спаси Турция от разлома, дълговете и кризата, за които сам турският президент носи сериозна вина.             Днешната криза в Турция много напомня за 2001 година, когато сътресенията доведоха Ердоган на власт. На него обаче този паралел никак не му харесва, коментира Кристиане Шльоцер в „Зюддойче Цайтунг\". Турция е страна, където социалните различия достигат до крайности. Когато инфлацията се засили, когато лирата се разклати, а супермаркетите всеки ден поставят нови табелки с цените, тогава най-вече онези, които и досега са имали малко, започват да имат съвсем малко. Сегашната валутна криза превръща бедните турци в още по-бедни турци. Но тя няма да пощади и богатите, защото много от тях вече доста време финансират всекидневието или фирмата си с помощта на изгодни кредити в евро или долари, които сега изведнъж стават безбожно скъпи, четем в коментара. От друга страна, Турция има богат опит с кризите, а когато закъса, солидарността обикновено е голяма. Само че настоящата криза няма да обедини страната, а – напротив – допълнително ще разшири разлома в обществото, посочва авторката. След срутването на лирата в петък, най-тежкото в рамките на едно денонощие от 20 години насам, финансово Турция е притисната до стената. Кризата се превръща в политическо изпитание за новата президентска система, която Ердоган си скрои по мярка, но иначе е предмет на разгорещени спорове, посочва изданието. Коранът няма да им помогне   Досега на Ердоган не му идва наум нищо друго, освен да зове турците към национална гордост и сила и да се уповава на Аллах. А това не действа при всички, подигравчиите вече подмятат: Аллах няма да ни плати дълговете, а наизустяването на Корана едва ли ще помогне, когато дойде съдия-изпълнителят. В новата турска система всъщност не е предвидена възможността някой да протестира, въпреки това обаче кризата извади на бял свят първите конфликти – под формата на семейна кавга. Ердоган казва, че лихвите трябва да бъдат допълнително занижени, което иначе не би препоръчал нито един специалист по проблемите на инфлацията. А зет му Берат Албайрак, в качеството си на финансов министър подчертава независимостта на турската емисионна банка, която единствена имала право да се разпорежда с лихвата. Ердоган тържествено обеща на турците, че ще живеят в благоденствие, стига да се трудят упорито и да оставят на него управлението на страната. И дълго време съумяваше да изпълнява това свое обещание: доходите нарастваха, покачваха се и пенсиите, и минималното възнаграждение. Сега обаче ескалаторът смени посоката и вече върви надолу. Пробуждат се и спомените за 2001 година, когато Турция преживя най-тежката икономическа криза от основаването си насам - тогава експлодира 70-процентова инфлация. Онази криза беше предизвикана не само от икономически фактори, тя извади на бял свят и провала на политическата система. А тъкмо това в крайна сметка доведе Ердоган на власт. И тъкмо по тази причина той едва ли обича паралелите между сегашната криза и 2001 година, четем по-нататък в публикацията. За лош късмет, Турция освен всичко друго се изпокара и с Доналд Тръмп. А този факт обрича на пълен провал всички опити да се прогнозира по-нататъшното развитие. Сила, гордост и предразсъдъци – това са все неща, които цени и американският президент. Взаимното недоверие обременява отношенията между Анкара и Вашингтон вече от доста време насам, а войната в Сирия допълнително го засили. И като капак – опитът за преврат преди две години. Ердоган твърди, че САЩ са замесени, защото закрилят проповедника Фетуллах Гюлен. По тази причина в Турция вкараха в затвора един американски проповедник, чието освобождаване Тръмп иска да издейства на всяка цена. Опитът за преврат и до ден-днешен си остава здрачна зона, където избуяват всевъзможни конспиративни теории. Това обаче не променя факта, че в случая двама партньори от НАТО на практика вършат какви ли не подлости един срещу друг. Краят е отворен, обобщава Кристиане Шльоцер в \"Зюддойче цайтунг\".", "date": "2018.08.14", "title": "\"Аллах ли ще ни плати дълговете?\""}
{"url": "http://www.classa.bg/%D1%81%D0%B2%D1%8F%D1%82/item/385425-312-%D1%80%D0%B0%D0%BD%D0%B5%D0%BD%D0%B8-%D0%B2-%D0%B8%D1%81%D0%BF%D0%B0%D0%BD%D0%B8%D1%8F-%D0%BE%D1%82-%D1%81%D1%80%D1%83%D1%82%D0%B5%D0%BD%D0%B0-%D0%B4%D1%8A%D1%80%D0%B2%D0%B5%D0%BD%D0%B0-%D0%BF%D0%BB%D0%B0%D1%82%D1%84%D0%BE%D1%80%D0%BC%D0%B0-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0", "text": "В неделя, най-малко 312 души са били ранени, пет от тях сериозно, в Испания, след като дървена платформа се срина по време на концерт на фестивала О Марискиньо в галисийския град Виго. Някои от ранените са паднали в морето.   Лекарите заявиха, че животът на петте души, които имат сериозни наранявания, като фрактури и травматично мозъчно увреждане, е изложен на опасност. Националната полиция потвърждава, че няма данни за смъртни случаи. Въпреки това, водолазите все още проучват водите, за да се уверят, че никой не се е удавил.   Според свидетелствата на присъстващите на събитието, дървената платформа поддала по време на първата песен на концерта. Неволята се случила веднага, след като в началото на изпълнението си, певецът Rels B помолил тълпата да скача.", "date": "2018.08.14", "title": "312 ранени  в Испания от срутена дървена платформа по време на"}
{"url": "http://www.classa.bg/%D1%81%D0%B2%D1%8F%D1%82/item/385426-%D0%B0%D0%BD%D0%BA%D0%B0%D1%80%D0%B0-%D1%82%D1%83%D1%80%D1%81%D0%BA%D0%B0%D1%82%D0%B0-%D0%BB%D0%B8%D1%80%D0%B0-%D0%B5-%D0%BD%D0%B0%D0%BF%D0%B0%D0%B4%D0%BD%D0%B0%D1%82%D0%B0-%D0%BE%D1%82-%D1%81%D0%B0%D0%BC%D0%B8%D1%8F-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D1%82%D1%80%D1%8A%D0%BC%D0%BF", "text": "В петък, турската валута достигна рекордно дъно спрямо щатския долар, падайки с 13%, след като Тръмп разреши да се удвоят митата на алуминий и стомана за Турция, които са фиксирани съответно на 20% и 50%. Анкара смята, че нейната валута, турската лира е бил атакувана от самия президент на САЩ, Доналд Тръмп и е подготвила план за действие, за да се успокои волатилността й спрямо долара, обяви в неделя министърът на финансите, Берат Аллайрак.   \"Ще активираме необходимото фискално правило, ако обстоятелствата го изискват\", заяви министърът, цитиран от Daily Sabah.   \"Това очевидно е атака срещу турската икономика\", предупреди Албайрак.   Турската лира продължава низходящата си тенденция, отбелязвайки ново историческо ниско ниво спрямо долара по време на отварянето на пазарите в Азия.   Стойността на турската национална валута започна да спада след като САЩ решиха миналата сряда да санкционират двама турски министри.", "date": "2018.08.14", "title": "Анкара: \"Турската лира е нападната от самия президент Тръмп\""}
{"url": "http://www.classa.bg/%D1%81%D0%B2%D1%8F%D1%82/item/385427-%D0%BF%D0%B5%D0%BA%D0%B8%D0%BD-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0,-%D1%87%D0%B5-%D1%84%D0%B5%D1%80%D0%BC%D0%B5%D1%80%D0%B8%D1%82%D0%B5-%D0%BE%D1%82-%D1%81%D0%B0%D1%89-%D1%89%D0%B5-%D0%B7%D0%B0%D0%B3%D1%83%D0%B1%D1%8F%D1%82-%D0%BA%D0%B8%D1%82%D0%B0%D0%B9%D1%81%D0%BA%D0%B8%D1%8F-%D0%BF%D0%B0%D0%B7%D0%B0%D1%80", "text": "Американските фермери рискуват да загубят завинаги позициите си на китайския пазар, в резултат на търговската война между двете страни, съобщи заместник-министърът на земеделието и селските райони на Китай, Хан Джун, в интервю за агенцията Синхуа.   \"Американските фермери могат да загубят китайския пазар, който е бил проучван в продължение на десетилетия\", каза Джун, добавяйки, че \"много страни имат волята и капацитета да заменят присъствието на САЩ на китайския селскостопански пазар.\"   \"Ако други страни станат надеждни доставчици на Китай, ще бъде трудно за САЩ да си възвърнат позицията\", заяви заместник-министърът.   Китай всъщност спря да внася соя от САЩ от 6-ти юли, въпреки че е \"напълно в състояние за справяне с дефицита на този продукт чрез внос от други страни и прилагането на мерки китайските фермери да садят повече местни култури\".   Китай въведе мита от 25% за изделия от САЩ за обща стойност 16,000 милиона долара годишно. Тази защитна мярка бе обявена след като Вашингтон обяви, че ще започне да прилага мита за китайския внос на същата стойност от 23 август.", "date": "2018.08.14", "title": "Пекин предупреждава, че фермерите от САЩ \"ще загубят китайския пазар\""}
{"url": "http://www.classa.bg/%D1%81%D0%B2%D1%8F%D1%82/item/385428-%D1%80%D1%83%D1%81%D0%B8%D1%8F-%D1%80%D0%B0%D0%B7%D1%81%D0%B5%D0%BA%D1%80%D0%B5%D1%82%D0%B8-%D0%B7%D0%B0%D0%BF%D0%BE%D0%B2%D0%B5%D0%B4%D1%82%D0%B0-%D0%BD%D0%B0-%D1%81%D1%82%D0%B0%D0%BB%D0%B8%D0%BD-%D0%B7%D0%B0-%D0%B1%D0%BE%D0%BC%D0%B1%D0%B0%D1%80%D0%B4%D0%B8%D1%80%D0%B0%D0%BD%D0%B5-%D0%BD%D0%B0-%D0%B1%D0%B5%D1%80%D0%BB%D0%B8%D0%BD-%D0%BF%D1%80%D0%B5%D0%B7-1941-%D0%B3", "text": "По повод честване на 106-та годишнина от създаването на Военновъздушните сили, Министерството на отбраната на Русия публикува на своята интернет страница мултимедийна колекция от документи от Втората световна война от фондовете на Централния архив. По-специално, публикувано е копие от саморъчно написаната заповед, издадена от Йосиф Сталин в нощта на 8-9 август 1941 г. Той заповядва на командира на 81-ва въздушна дивизия да бомбардира столицата на Третия райх, Берлин. Сред публикуваните документи има и документи, които преди това са били класифицирани като \"строго секретни\". Те включват заповеди, инструкции и регистрационни карти. Освен това са разкрити имената на някои пилоти на атакуващи самолети, получили звездата Герой на Съветския съюз и техните подвизи.", "date": "2018.08.14", "title": "Русия разсекрети заповедта на Сталин за бомбардиране на Берлин през 1941 г."}
{"url": "http://www.classa.bg/%D1%81%D0%B2%D1%8F%D1%82/item/385429-%D0%B2%D1%80%D0%B5%D0%BC%D0%B5-%D0%B5-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D0%B4%D0%B0-%D1%81%D0%B5-%D1%81%D1%8A%D0%B1%D1%83%D0%B4%D0%B8-%D0%BE%D1%82-%D0%B7%D0%B8%D0%BC%D0%B5%D0%BD-%D1%81%D1%8A%D0%BD", "text": "За Германия армията е доста деликатна тема, особено от Втората световна война насам. Националното чувство за вина сред германците заради извършените от Третия Райх зверства някак потиска желанието за развитие на голяма и силна войска, която да пази границите на страната. Допълнително с това гнездата на крайнодясна идеология в Бундесвера и присъствието на НАТО на световната сцена като защитен фактор определено спомагат темата за армията да остане на заден план в най-голямата европейска икономика.  Поне до момента, в който ролята на Алианса не беше оспорена от най-големия му член - САЩ. Президентът Тръмп с поведението си даде ясно да се разбере, че Америка вече не е този лоялен и всеотдаен партньор на Европа, който ще пази границите й от различните заплахи. И както самата германска канцлерка Ангела Меркел каза - време е вече Европа да вземе отговорността за собствената си сигурност в ръце. Страната от години има изключително добра традиция в областта на разузнаването с добре развита мрежа в цяла Европа (особено на Балканите) и Близкия изток. Шпионите обаче не компенсират (или поне не изцяло) липсата на здрава и модерна армия. Страната харчи годишно 1,13% от брутния си вътрешен продукт (БВП) за отбрана - двойно по-ниско от заявените в НАТО стандарти за разходи за войската - нещо, за което страната отнася сериозни критики от САЩ. След последната среща на Алианса канцлерът Меркел се видя принудена да повтори обещанията си, че до 2024 г. тези стандарти ще бъдат постигнати. Това ще започне още от догодина, когато се очаква в бюджета на страната да бъде заложено повишение на парите за военни разходи - общо 42,9 милиарда евро.  Истината е, че от края на Студената война насам, Бундесверът се е свил няколко пъти, особено след като през 2011 г. страната официално прекрати наборната си служба. Така от малко 585 000 щатни военнослужещи през 80-те години, сега броят на служителите в германската войска е паднал до под 179 000 в средата на 2018 г. Нещо повече - около половината от настоящите членове на германската армия се очаква да се пенсионират до 2030 г., което отваря един сериозен проблем - липсата на кадри за Бундесвера. Към настоящия момент свободните места в армията на Германия са 21 хил. Единият начин за попълване на редиците е връщането на казармата - нещо, което обаче среща твърдата съпротива на министъра на отбраната на страната - Урсула фон дер Лайен. \"Днес сме изправени пред нарастващи кибератаки, хибридни войни, асиметрични заплахи, пред необходимостта да се стабилизират застрашени страни като Мали или Ирак, за да не бъдат залети от хаос и насилие. За тези задачи се нуждаем от добре обучени и мотивирани експерти, от истински професионалисти\", изтъкна наскоро Фон дер Лайен, цитирана от германския в. Bild. \"Вместо връщането на наборната военна служба бих искала да видя повече инвестиции и признание от обществото за мъжете и жените в униформа, които рискуват живота си за нашата свобода\", изтъква министърът на отбраната. И тук, както и в България, един от основните моменти, спиращи връщането на наборната служба, е преди всичко цената на цялото начинание. И от министерството на отбраната на Германия, и от партиите в управляващата коалиция наблягат на безспорния факт - парите за връщането на казармата биха дошли от бюджета за отбрана, който, от своя страна, е необходим за модернизиране на Бундесвера. Но дори и казармата все пак да бъде върната, тя ще предоставя краткосрочно обучение на младежите в боравене с оръжие и строева подготовка, и то ако те не предпочетат да се запишат в службите за гражданска сигурност. Това не предоставя необходимия брой хора, които действително да запълнят една армия, която да има реален капацитет за защита на страната. Затова интерес предизвиква и друго предложение - да се наемат чужденци, граждани на страни от Европейския съюз.  На фона на застаряващото население на страната и липсата на достатъчно желание сред младите германци да се включат във войската, това може да е ключов ход за запълване на празните места там. Идеята не е нова. Предложението, чужденци да могат да служат в Бундесвера, не е ново. В началото на 2011 година бившият министър на отбраната Карл-Теодор цу Гутенберг разработи програма за интегрирането в армията на местни жители без германски паспорти, годни за военна служба. През 2016 г. тя отново беше извадена от военния министър Фон дер Лайен в разработената \"Бялата книга на Бундесвера за политиката на сигурност\". Нейната идея е да се прокара в парламента промяна в Закона за военната служба, с който да бъде олекотена забраната за чужди граждани да служат в германската армия, позволявайки на граждани на ЕС да се бъдат зачислявани към нея. Основният момент тук е, че службата в армията ще позволи преференции за съответните чужденци ако искат да получат германско гражданство в един момент - тактика, използвана и от други държави при мащабна кампания за набиране на военнослужещи. И двете управляващите партии подкрепят идеята. Социалдемократите обаче изпитват някои резерви към нея. Пред в. \"Аугсбургер Алгемайне\" военният експерт на Социалдемократическата партия Карл-Хайнц Брунер посочва, че може да допусне в представите си европейци да служат в германската армия, но предупреждава, че войник, който се сражава за Германия, трябва да е получил обещание да стане германски гражданин. \"Ако бъдат приети граждани на други държави, без обещанието да получат германски паспорт, Бундесверът рискува да стане наемническа армия\". Реакцията на крайнодясната \"Алтернатива за Германия\" е очаквано срещу. Оттам дори обявиха, че управляващите са си загубили ума и посочиха, че единственото адекватно решение в случая е да се работи към връщането на наборната войска. Дори и да бъде прокарана идеята този път, това не означава, че веднага цялата армия ще се напълни с чужди граждани, желаещи да получат германски паспорти.  Експертите коментират, че ще с приемането на промените ще бъдат назначени специални комисии, които да проверяват \"годността\" на желаещите. Това включва проверка на биографията на кандидатите, психотестове, изпити за издръжливост и т.н. Идеята за промяна в Закона за военната служба и позволяването на негерманци да служат в армията е особено деликатна тема в момент, в който самото германско общество се сблъсква отново с идеята за расизма след появата на немския вариант на #MeToo, който обаче засяга расизма. Самата мисъл за преосмислянето на новата германска идентичност извън етническото \"арийско\" еднообразие е социален проблем, пред който страната се изправя и идеи като тази за промяна в армията само наливат масло в огъня. Разследванията за насаждане на ксенофобия и нацистки идеи в Бундесвера не доведоха до особени промени, но темата остана да виси някъде във въздуха. Сега потенциалното вкарване на чужденци само я разпалва отново. Но дори да се остави това настрана, пред германската армия има все още много промени. Оборудването и техниката са може би най-сериозният. През последните години се появиха доклади за недостиг на всичко, от което може да се нуждае една армия - от бронежилетки до танкове. Германските войски в чужбина са затруднени от повредени или неправилно функциониращи оръжия и съоръжения, а липсата на резервни части оставя някои оръжейни системи неизползваеми. Съобщенията за нефункциониращи изтребители и недостатъчното обучение за пилоти повдигат въпроси за това дали Германия може да изпълни своите отговорности към НАТО. Към края на 2017 г. всички германски подводници са били извън експлоатация, а флотът като цяло се е борил за изграждането на кораби и разработването на стратегия за развитието на тази част на армията. Според някои експерти причината за всичко това е в самото германско общество - то просто не иска да мисли за армията. От една страна, тя се свързва малко или много с нацисткото минало на страната и с Втората световна война, а от друга - германците просто не се чувстват заплашени. Поне това беше ситуацията преди. Сега светът е променен и срамните истории за състоянието на Бундесвера започват да будят все повече реакции, особено на фона на терористичните атентати от последните няколко години и промяната в посоката на вятъра за НАТО. Сега Германия отново започва да осъзнава малко по малко колко важна е армията за бъдещето на страната и на Европа, защото ако Берлин иска да е лидер на Европа, той трябва да приеме и отговорността да носи не само икономическата тежест, но и тази на сигурността. А за това се изисква стабилна и добре въоръжена войска.", "date": "2018.08.14", "title": "Време е германската армия да се събуди от зимен сън"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/385420-%D0%B4%D0%BE%D1%86-%D0%B2%D0%B0%D0%BB%D0%B5%D0%BD%D1%82%D0%B8%D0%BD-%D0%B2%D0%B0%D1%86%D0%B5%D0%B2-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B3%D0%B5%D1%80%D0%B1-%D0%B5-%D0%BA%D1%8A%D0%BC-%D1%81%D0%B2%D0%BE%D1%8F-%D0%BA%D1%80%D0%B0%D0%B9,-%D0%BD%D0%BE-%D0%B1%D1%81%D0%BF-%D0%BD%D1%8F%D0%BC%D0%B0-%D0%B8%D0%BD%D1%82%D0%B5%D1%80%D0%B5%D1%81-%D0%B4%D0%B0-%D1%81%D0%B2%D0%B0%D0%BB%D1%8F-%D0%B2%D0%BB%D0%B0%D1%81%D1%82%D1%82%D0%B0", "text": "Управлението на Бойко Борисов и ГЕРБ е към своя край, но основната опозиционна сила БСП няма интерес да сваля властта. Това е мнението на геополитическия анализатор доц. Валентин Вацев пред Bulgaria ON AIR “Те искат да участват, а не да я свалят. Въпросът не е, че не са готови – макар, че не са, а че не искат”, коментира той в студиото на “България сутрин”. Според него въпреки постоянната война и взаимни нападки между президент и премиер, няма как държавният глава да бъде сочен за опозиция на управляващите, защото Румен Радев няма власт. Анализаторът е на мнение също, че дори от ГЕРБ усещат, че са към края на управлението си, защото геополитическият климат на Балканите се променя. Доц. Вацев коментира и случилото се с бургаския бизнесмен и общински съветник Бенчо Бенчев, който беше арестуван в Турция, заедно с Митьо Очите. По думите му това е един опит за реванш на ГЕРБ срещу БСП. “Трябва да се реваншира за историята на Гинка от Пазарджик, срещу онази глупава история със суджуците и главно този ужасен скандал с Македония”, категоричен беше Вацев. Според него именно изявлението на Зоран Заев за Илинденско-Преображенското въстание е големият скандал, защото България направи всичко възможно да направи добро за тях, а те „ни се изхрачиха в лицето“. “Това е ужасен скандал и то не морален, а геополитически. Ние сега трябва да захлупим този скандал с нещастника Бенчев”, добави още доц. Валентин Вацев. По думите му обаче подобно нещо няма да бутне правителството, а ще го бутне фактът, че такъв тип власт е изчерпана. Експертът беше категоричен, че ако Бойко Борисов иска да избегне това, трябва отново да стане представителен в очите на обществото, защото сега премиерът е по-скоро обект на подигравки, макар понякога да не са основателни. “Заплахата за него е в елита му. Гадовете, които той вижда, не са на „Позитано“, те са до него”, категоричен беше доц. Валентин Вацев.", "date": "2018.08.14", "title": "Доц. Валентин Вацев: Управлението на ГЕРБ е към своя край, но БСП няма интерес да сваля властта"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/385421-%D0%B7%D0%B0%D0%B5%D0%B2-%D0%BE%D1%82%D0%B3%D0%BE%D0%B2%D0%BE%D1%80%D0%B8-%D0%BD%D0%B0-%D1%80%D0%B0%D0%B4%D0%B5%D0%B2-%D0%B8%D0%BB%D0%B8%D0%BD%D0%B4%D0%B5%D0%BD%D1%81%D0%BA%D0%BE%D1%82%D0%BE-%D0%B2%D1%8A%D1%81%D1%82%D0%B0%D0%BD%D0%B8%D0%B5-%D0%B5-%D1%87%D0%B0%D1%81%D1%82-%D0%BE%D1%82-%D0%BD%D0%B0%D1%88%D0%B0%D1%82%D0%B0-%D0%BE%D0%B1%D1%89%D0%B0-%D0%B8%D1%81%D1%82%D0%BE%D1%80%D0%B8%D1%8F", "text": "  \"Призовавам всички заедно да извадим политическите интереси, голия популизъм или това, което наистина ни предизвиква да бъдем недостатъчно внимателни, казва Заев пред скопският телевизионен канал \"Телма\" Политическите интереси и голия популизъм да излязат от сътрудничеството между България и Македония, поиска в понеделник македонският премиер Зоран Заев в отговор на реакциите в България за неговото изявление, че Илинденско-Преображенското въстание е македонско, пред скопският телевизионен канал \"Телма\", цитиран от \"Фокус\". \"Призовавам всички заедно да извадим политическите интереси, голия популизъм или това, което наистина ни предизвиква да бъдем недостатъчно внимателни, защото договора за приятелство сътрудничество и добросъседство потвърди това чрез нашите подписи там, но трябва да го подхранваме и надграждаме\", заяви Заев. На въпроса - \"Ще се договорите ли за това чие е Илинденското въстание?\", македонският премиер отговори: \"Значи, ние вече отбелязваме част от нашата обща история. И това е част от нашата обща история\". Освен това той поиска от политиците, историците и експертите да бъдат внимателни и да допринасят за приятелството между страните. \"Телма\" припомня думите на президента Румен Радев, който смята, че Заев не се е извинил. В отговор към Радев, Заев заяви: \"Аз съм внимателен човек и се опитвам да изграждам приятелство. Виждате, че оставям своята суета настрана и искам искрено да градя приятелство\", подчерта македонският премиер. Според Заев Договора за добросъседство е инструмент, който затвори отворените между двете страни, но той трябва да се пази и надгражда. При това той повтори позицията, че не трябва да се забравя голямата помощ на България за Македония в ЕС и НАТО и как тя се е борила за нея. Това, което се случва по линията Скопие - София, отбелязва скопската телевизия, бе коментирано и от лидера на опозиционната ВМРО-ДПМНЕ Християн Мицковски, който смята, че споразумението с България, както и това с Гърция, съдържа скрити опасности. \"Става дума за още много неща, скрити опасности, които са проникнали от миналия период и за които ВМРО-ДПМНЕ предупреждаваше. Станахме свидетели на една такава опасност преди няколко дни, когато премиерът бе поставен в една много неизгодна ситуация да трябва да се извинява\", заяви Мицковски. По неговите думи, това е резултат от ексхибиционистката политика на правителството през изминалите 15 месеца. Припомняме, че в неделя президентът Радев заяви, че не е чул извинение от македонския премиер на думите му, които взривиха българското общество, че Илинденското въстание е македонско: \"Вие чухте ли, че има извинение, аз не чух. Това във Фейсбук не е извинение\", коментира държавният глава по повод изявлението на Зоран Заев през изминалите дни. \"Той / Заеев/посочи за грешка, но не коригира думите си, а за мен е необходимо. Българското правителство не реагира така, както трябва\", каза още президентът. Държавният глава добави, че не може дългосрочните интереси на България да стават жертва на мимолетен политически ПР.      ", "date": "2018.08.14", "title": "Заев отговори на Радев: Илинденското въстание е част от нашата обща история"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/385422-%D1%8E%D0%BB%D0%B8%D0%B0%D0%BD-%D0%B2%D0%BE%D0%B9%D0%BD%D0%BE%D0%B2-%D0%B2%D0%B0%D0%BB%D1%83%D1%82%D0%BD%D0%B0%D1%82%D0%B0-%D0%BA%D1%80%D0%B8%D0%B7%D0%B0-%D0%B2-%D1%82%D1%83%D1%80%D1%86%D0%B8%D1%8F-%D0%BC%D0%BE%D0%B6%D0%B5-%D0%B4%D0%B0-%D0%BF%D1%80%D0%B5%D1%80%D0%B0%D1%81%D0%BD%D0%B5-%D0%B2-%D0%B1%D0%B0%D0%BD%D0%BA%D0%BE%D0%B2%D0%B0", "text": "Най-вероятно ще бъдем свидетели на увеличаването на турския внос в България и обратното, коментира икономистът Поради обезценяването на турската лира най-вероятно ще бъдем свидетели на увеличаването на турския внос в България и обратното – забавяне на българския износ към Турция, което от началото на годината вече е факт. Това коментира икономистът Юлиан Войнов в предаването \"12+3\", който анализира драстичния срив на турската лира. Турският президент Реджеп Ердоган се опитва да използва своята политическа популярност за решаване на проблеми, които не могат да бъдат решени с политически мерки,  категоричен е Юлиан Войнов.  По думите му,  от доста време турската икономика прегрява и има всички симптоми на прегряване, но това се дължи на политически грешки: \"Действия, предприемани от неговото правителство, и най-вече от неговото разбиране, че повишаването на лихвите води до повишена инфлация, което всъщност е точно обратното, и противоречи на всякаква икономическа логика. Да накараш хората да продават валутата си, за да спасяват лирата, при условие че има огромен недостиг на резерви в самата турска икономика, при условие че турската икономика се финансира изключително много от чуждестранен капитал, който в момента се изтегля, това просто е, бих казал, див популизъм, който със сигурност няма да реши тези проблеми, които има Турция в момента\". Когато една валута се обезценява, първата възможна реакция е увеличаването на лихвите, посочи икономистът: \"Миналата седмица, когато започна по-силна девалвация на лирата, се очакваше, че Централната банка ще увеличи лихвите с 200 базисни пункта, след това в петък се говореше за 500 базисни пункта, вече се говори за 1000 базисни пункта. Всъщност ние виждаме точно обратното – Ердоган и неговата икономическа политика се е фиксирала на това, че турската икономика трябва да расте с бързи темпове, поради което лихвите трябва да са ниски\". Според Войнов прегряването на турската икономика е в основата на обезценяването на турската лира и това прегряване ще доведе до рецесия: \"Това категорично не се разбира от Ердоган, напротив, той смени експертите си, на които разчиташе до 2016 година в Министерство на финансите и в Централната банка, със свои роднини и протежета\". Юлиан Войнов е на мнение, че  моментът, когато Турция е могла да реагира с увеличаване на лихвените проценти, вече е отминал и прогнозира, че валутната криза може да прерасне в банкова : \"В момента виждаме, че тази валутна криза от миналата седмица започва да се прехвърля върху банковите баланси. Много скоро най-вероятно ще се разрази и банкова криза, тъй като не само че населението ще започне да обръща турските си лири в чуждестранна валута, но ще започнат най-вероятно да се теглят и влогове от банките.  При всички случаи в някакъв момент, ако наистина у управляващите надделее икономическата мисъл, може би ще се стигне до някакви ограничения по износа на капитали, което всъщност е основната причина външните инвеститори да се опитват в момента всячески да изтеглят парите си  – именно, за да предотвратят тяхното блокиране и оставане в Турция при налагане на капиталови ограничения\".    ", "date": "2018.08.14", "title": "Юлиан Войнов: Валутната криза в Турция може да прерасне в банкова"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385423-%D0%B1%D0%B5%D0%BD%D1%87%D0%BE-%D0%B1%D0%B5%D0%BD%D1%87%D0%B5%D0%B2-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D1%8F%D0%B2%D0%B8-%D0%B2-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0", "text": "Очаква се паралелно да му бъде наложена и мярка за неотклонение, съобщава БТВ. Ако Бенчев не се яви, ще бъде обявен за общодържавно издирване. Бизнесменът и общински съветник беше сред арестуваните при акцията по задържането на Димитър Желязков – Митьо Очите в Истанбул. Именно на негово име били резервирани стаите в хотела, в който задържаха Очите. Бенчев най-вероятно ще бъде обвинен, че е укрил в Турция Димитър Жлязков.", "date": "2018.08.14", "title": "Бенчо Бенчев трябва да се яви в прокуратурата"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/385416-%D0%BA%D0%B0%D0%BA-%D0%B4%D0%B0-%D1%81%D0%B5-%D0%BE%D1%81%D0%B8%D0%B3%D1%83%D1%80%D1%8F%D0%B2%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D0%BD%D1%8A%D1%82-%D0%B7%D0%B0-%D0%BF%D0%B5%D0%BD%D1%81%D0%B8%D1%8F", "text": "Лихви банките не дават, а пенсионните фондове не печелят. Недоверието към пенсионните системи расте, а това ги подкопава допълнително. Има ли изход от пенсионната катастрофа, която се очертава?               Зад една техническа наглед тема като пенсиите надничат въпросите за отношението между поколенията и за доверието в стабилността на света, в който живеем. Пенсионната система е пред тежка криза не само у нас. Световният икономически форум преди две години излезе с изследване, според което, пенсионната „адска машина\" цъка неумолимо: през 2050 дефицитът на шест от най-големите икономики (САЩ, Китай, Индия, Холандия, Канада, Япония) щял да бъде 400 трилиона долара, т.е. четири пъти повече от цялата днешна световна икономика. Катастрофата, която се очертава, може би отстъпва само на онова, което ни готвят климатичните промени. А причините в случая са още по-ясни. От една страна имаме явлението демографски преход, където раждаемостта намалява успоредно с вдигането на стандарта. От друга, удължава се човешкият живот благодарение на фантастичния напредък в медицината. Направете проста сметка: ако през въпросната 2050 год. човек в развития свят живее средно 105 години (нещо много вероятно, според специалистите) и ако е почнал работа на 25, на 65 той/тя ще е работил толкова време, колкото и ще има право да получава пенсия. Добавете към това нарастващия брой на сами деца, върху които ще легне изработването на пенсии за двама родители, пък и за четирима прародители (тенденцията е най-видима в Китай заради рестриктивната демографска политика за едното дете 1979-2015). Добавете нарастващия брой хора, които не се осигуряват поради не флуидния трудов пазар и сенчестите зони в световната икономика. Последното касае най-много хора в Индия, но знаем, че този проблем го има и България, където е вероятно да се върнат в пенсионна възраст много неосигурени, работили в чужбина. Отказ по идеологически причини   У нас проблемът отдавна се дискутира; все по-ясно ни става, че по идеологически причини се отказваме от единственото решение, а именно стимулирането на имиграция на подходящи населения, готови да работят и да раждат деца. В Япония също не искат мигранти, но там поне разчитат на роботи, каквито тук май скоро няма да се появят.   Демографската ситуация в България се влошава   Постепенното вдигане на пенсионната възраст беше преглътнато, макар и след редица битки; хората у нас се пенсионират не за да лежат по гръб, а за да могат да поработват вече в ситуация на определена сигурност. Може би фантазирам, но ми се струва, че една стъпаловидна форма за получаване на осигурителни добавки би имала чудесен ефект и би мотивирала хората да внасят много повече пари в системата (по този начин биха могли да се трансформират добавките за стаж например, това би било алтернатива на безусловния базов доход...). Но темата на деня са частните форми на застраховане от така наречения втори стълб, които трябваше да подпрат уж обреченото държавно осигуряване. Всички разбраха разликата между солидарната система, при която държавата взима вноски и после дава пенсии, като преразпределя към най-необлагодетелстваните; както и либералния модел тип „щурец и мравка\", въведен с това „допълнително\" осигуряване: при него всеки получава това, което сам си е спестил, т.е. богатите и предвидливите - повече, бедните и безгрижните – по-малко, може и нищо. Причина за тази двойственост е противоречивият характер, присъщ на идеите ни за справедливост. Ако за пенсиите отговаря само държавата, няма да има стимул да внасяме повече. Ако е само частното обаче, пак лошо, защото ако утре почнат да измират около нас хора без една стотинка, няма да издържим и пак ще променим модела. Пенсионното осигуряване (въведено първо от Бисмарк през 1889 год.) не освобождава старите; то отървава младите от моралния дълг да се грижат за родителите си - могат значи да си вдигнат чукалата и да си търсят щастието в модернизиращия се мобилен свят. Целта е всяко поколение да получи някаква сигурност и да се отърве от зависимост. Резките промени обаче поставят тази сигурност под все по-голям натиск. Държавата, гарант на солидарния модел, се оказа нещо доста ефимерно, особено по периферията на развития свят: който е взимал пенсии през 90-те, ще разбере какво искам да кажа. Тогава, в еуфорията на глобализацията, либералният модел изглеждаше далеч по-сигурен. Та не бяха ли американските пенсионни фондове най-сигурният инвеститор? Неочаквано обаче се оказа, че подобни фондове не печелят особено много. Дали проблемът е във финансовата криза, довела до почти нулеви лихви и невъзможност да се печели без риск (тези фондове имат забрана за рискови инвестиции, нали следва да гарантират екзистенциална сигурност на обществото!). Дали има злонамереност, некадърност, високи такси – аз не знам. След медийни скандали много осигурени се върнаха към държавата, за което се изля много мастило и се взеха законодателни решения; днес пък научаваме, че задължителното допълнително (частно) осигуряване ще гарантира на гражданите поне да не загубят парите, които са вложили. Което прави малко странен самия либерален клон на пенсионното осигуряване – първо задължително (за родените след 1959), сега пък с гаранция, че няма да загубиш парите си. Усещане за сигурност?     Замислете се за това колко бързо взеха да се разклащат устоите на света ни. За баба ми и дядо ми все още беше очевидно, че трябва да инвестираш в децата си, които ще те гледат на старини. След това се появи всемогъщата държава – у нас комунистическа, в Европа - социална. Тя обещаваше да решава всичките си проблеми на принципа на растежа – все повече производство, все повее хора, които да внасят в пенсионната система. Разклати се държавата, взехме да не вярваме в безспирния растеж. Дойдоха фондовете, борсите, икономическата лотария. Ама там има цикли, ту се печели, ту се губи и вярата в стабилността на света съвсем залинява. Българската средна класа, която няма достатъчно пари и умения, за да играе по борсите, е в ужас от това, че няма опора, за която да се хване. Купува жилища като най-сигурна инвестиция, но вече няколко пъти този пазар се срива, а и никой не знае какви ще са цените в обезлюдяващите се градове, каквито са половината в България. Лихви банките не дават, пенсионните фондове не печелят, златото го крадат... Добавете към това и нарастващото недоверие към пенсионните системи, коeто ги подкопава допълнително. В момента, в който младежът, който току-що е започнал професионалния си път, чуе за 400-те трилиона, едва ли ще се почувства мотивиран да внася осигуровки: „Да се изпотрепвам аз, за да има пари за старците – айде де, ами за мен някой ден нали вече няма да има, системата гърми отвсякъде\", навярно си мислят мнозина по-млади. Усещане за сигурност и житейска перспектива може да дойде, ако сме уверени, че в обществото ни има справедливост, грижа, разум – но при сегашното ожесточаване на егоизма подобни неща май звучат все по-екзотично.", "date": "2018.08.14", "title": "Как да се осигурява българинът за пенсия?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385417-%D1%81%D0%B2-%D0%BF%D1%80%D0%BE%D1%80%D0%BE%D0%BA-%D0%BC%D0%B8%D1%85%D0%B5%D0%B9-%D0%BE%D1%82-%D0%B4%D0%B2%D0%B0%D0%BD%D0%B0%D0%B4%D0%B5%D1%81%D0%B5%D1%82%D1%82%D0%B5-%D0%BF%D1%80%D0%BE%D1%80%D0%BE%D0%BA%D0%B0", "text": "  Св. пророк Михей произлизал от племето Юдово  и живял във времето на   (VIII-VII в. пр.Хр.). Подобно на Исаия и той призовал развратилия се народ към покаяние и му напомнял безбройните Божии благодеяния.  – викал пророкът от името на Господа.  ( ).     След като посочва бедствията, на които ще бъдат подложени всички, които са забравили Господа, св. пророк Михей предсказва времената на благост и мир, когато ще се яви  : ( ). Той указва и мястото, гдето ще се роди Спасителят: ( ).", "date": "2018.08.14", "title": "Св. пророк Михей от Дванадесетте пророка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385418-14-%D0%B0%D0%B2%D0%B3%D1%83%D1%81%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1040 г. - Шотландският крал Дънкан I е убит в битка срещу неговия братовчед и наследник Макбет.     1880 г. - Приключва строителството на Кьолнската катедрала.   1885 г. - В Япония е регистриран първият патент - защитна боя.   1893 г. - Франция въвежда регистрация на моторните превозни средства.     1935 г. - В Кентъки е извършена последната публична екзекуция в САЩ.   1941 г. - Втора световна война: Уинстън Чърчил и Франклин Рузвелт подписват Атлантическата харта за следвоенно устройство на света.   1943 г. - Втора световна война: От 14 до 15 август се състои посещение на цар Борис III в немската Главна квартира и са проведени разговори с Хитлер за изпращане на две български дивизии в Албания и Гърция на мястото на италианските.   1945 г. - Втората световна война: Япония приема условията на съюзниците за безусловна капитулация, което слага край на войната.   1947 г. - Великобритания обявява за новосформирана по религиозен принцип и независима държава Пакистан.   1969 г. - Британската армия навлиза в Северна Ирландия под претекст предовратяване на стълкновенията между католици и протестанти.   1971 г. - Бахрейн обявява независимостта си от Великобритания.   1980 г. - Лех Валенса е обявен за лидер на на стачкуващите в Гданск работници, което е и рожден ден на профсъюза Солидарност.   1992 г. - С навлизането на грузинската армия в Абхазия започва Грузинско-абхазката война.   1992 г. - С указ на президента Борис Елцин в Русия започва масова (чекова) приватизация.   1994 г. - Заловен е терориста Илич Рамирес Санчес, известен като \"Карлос Чакала\".   2014 г. - Лейди Гага изнася първото си шоу пред българска публика в столичната Арена Армеец.    ", "date": "2018.08.14", "title": "14 август, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385419-%D0%B7%D0%BB%D0%B0%D1%82%D0%BD%D0%B8%D1%82%D0%B5-%D0%BF%D1%8F%D0%BD%D0%B0,-%D0%BA%D0%BE%D0%BA%D1%82%D0%B5%D0%B9%D0%BB%D0%B8-%D0%B8-%D0%B1%D0%B8%D1%80%D0%B0-%D0%BF%D0%BE-%D0%B4%D0%B2%D0%B5-%D0%B5%D0%B2%D1%80%D0%BE", "text": "Слънце, плаж, запой: На \"Златни пясъци\" ги има в изобилие. Там бирата и коктейлите се леят, а музиката гърми денонощно: истински рай за онези купонджии, които вече не са желани на остров Майорка,  отбелязва сп. \"Шпигел\".             На „Златните\" германските купонджии са добре дошли, след като Майорка ги изгони. За това пише списание „Шпигел\" в края на обширната си титулна тема за сенчестите страни на туризма. Журналистите провели собствени разследвания в Прованс, в Цел ам Зее, в Порто, в Рим и в Амстердам. Ан-Катрин Незик посетила „Златните пясъци\", чиято цел, според нея, е да се превърне в Елдорадо за германските парти-летовници. За разлика от „Златните\", другаде по света на туристите вече гледат не като на благословия, а като на проклятие, което застрашава местната културна идентичност, пише „Шпигел\". Вместо \"Мале\", както германските парти-туристи наричат Майорка, сега на мода излиза \"Буле\", тоест - България. Ето и част от статията: „Напук на всичко, тях все още ги има: кътчетата и регионите, където туристите все още са добре дошли във времена, когато другаде не ги искат. И където никой не се възмущава от безкрайния купон и от пиянските им оргии.     Даниел Стефанов се е изправил на един подиум, заклещен между улицата и плажа, и наблюдава тълпата, която се къпе в пяна. Неговите помощници са инсталирали две снежни оръдия край дансинга на „Мегапарк Долфин\": едно гигантско, шантаво парти-средище на открито, което Стефанов основал заедно със свои бизнес-партньори на „Златни пясъци\" в България. Пяната се точи като сурово козуначено тесто от едното оръдие върху главите на купонясващите туристи, другото пък плюе фини сапунени облачета.   \"Златните\" – твърда цел за германски купонджии   Даниел Стефанов постепенно се приближава до целта си: да превърне „Златните пясъци\" в твърда цел за германските летовници- купонджии, в алтернатива на „Ел Аренал\" и „Плая де Палма\" (на Майорка – бел. ред.). Преди 15 години Стефанов и неговият партньор Сава Даритков отвориха дискотеката на открито „Мегапарт Долфин\" в „Златни пясъци\" – няколко басейна, обградени от дансинг. Преди осем години към това се добави и „Партищадл\", където изпълняват германски шлагери, а половин литър бира струва две евро. Стефанов и Даритков са инвестирали много в своята визия. Започнали да внасят бяла бира от Германия, наели и певци, които иначе гастролират на Майорка. Тръгнали и „разпенените\" купони. Срещу 20 евро всеки вторник и всяка събота се предлагат коктейли по избор в продължение на цял час и пяна в изобилие от оръдията.   Протести срещу масовия туризъм в Барселона   За двамата настоящият сезон върви по-добре от когато и да било. Най-напред в началото на лятото от Германия дойдоха абитуриентите, после футболните отбори и клубовете по боулинг. Жени, но най-вече мъже на около 20-25 години, които – според собствените им признания – разбират отпускарското щастие в рамките на три думи: слънце, плаж и запой. И до края на септември ще е все така, надява се Даритков. Той държи да добави и още нещо важно: „Ние се радваме на гостите.\"   \"Златните пясъци\" са не само по-евтиният, но и по-добрият \"Балерман\"   Това изречение придобива нов смисъл, откакто истинският „Балерман\" (култово място на Майорка – бел. ред.) взе да се отчуждава от купонясващите маси. Майорка вече не желае да бъде парти-остров и забрани както пиянските оргии, така и секса на плажа. Затова новото послание гласи: „Златните пясъци\" са не само по-евтиният, но и по-добрият „Балерман\". Никлас, Марвин и Марсел седят на бара в „Мегапарк Долфин\" с чаши в ръка: водка с аромат на праскови. На светлозелените им тениски е изписано мотото на миналогодишната им ваканция: „Мале. Кофи за всички. Всички за Мале.\" Били на Майорка с компания от десетина души. Но новите предписания там ги насочили тази година към България, разказва 24-годишният автомонтьор Никлас. В „Ел Аренал\" видели как полицията пристига с цели три патрулки, когато летовници нарушили забраната и със сламки пиели Сангрия от кофа на плажа. Това, според тях, вече било прекалено. „На „Златните пясъци\" е съвсем друго. Тук изобщо няма местни жители, които биха се оплакали от данданията\", се казва в заключение в репортажа на сп. „Шпигел\".", "date": "2018.08.14", "title": "\"Златните\": пяна, коктейли и бира по две евро"}
{"url": "http://www.classa.bg/%D1%81%D0%B2%D1%8F%D1%82/item/385414-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B2%D0%B0-%D1%81-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0-%D1%81-%D0%BD%D0%B0%D0%B1%D0%BB%D0%B8%D0%B6%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-brexit", "text": "Футболът, времето и кралската сватба на принц Хари и Меган Маркъл спасиха растежа във Великобритания през пролетта, ако се вярва на британските статистически данни. Потреблението на домакинствата, което е нараснало с 0,3%, е било по-добро от обявеното през второто тримесечие, а завръщането на сухото време след тежките метеорологични условия в началото на годината е довело до скок в строителството с 0,9%. Ако към това се прибави доброто състояние на сектора на услугите, който е постигнал ръст от 0,5%, и на инвестициите (+0,5%), растежът на британската икономика достига 0,4% в периода между април и юни. Той е по-бърз в сравнение с еврозоната, чиято икономика нарасна с 0,3% в същия период. По-внимателно вглеждане обаче показва, че някои слабости подкопават привидно по-доброто здраве на британската икономика. Данните само за юни сочат ново свиване в сектора на услугите. Растежът там е достигнал само 0,1% след 0,3% през май, а търговският дефицит се е разширил до 9,6 млрд. паунда (10,7 млрд. евро). Не е много лесно да се разгадае състоянието на британската икономика, която почти всички експерти запратиха в ада преди две години след референдума за . Френският вестник Les Echos очертава няколко основни тенденции, които понякога си противоречат. Домакинствата запазват стоицизъм.  Въпреки инфлацията и спада на стойността на паунда, които ограничават покупателната им способност, британците са продължили да консумират вместо да спестяват. Спестяванията им са намалели миналата година с 4,1%, което е най-ниското им ниво от 50 години. В същото време дълговете им се равняват на 133% от доходите им спрямо 60% през 80-те години на миналия век. Безработицата е на най-ниското си ниво.  Това е най-положителният аспект от британската икономика след съобщението за Brexit. Равнището на безработицата намаля до 4,2% от активното население, което е най-ниското й ниво от 70-те години на миналия век. И макар че изключителната гъвкавост на трудовия пазар обяснява големия брой служители на непълен работен ден и на независимите служители, броят на наетите лица нарасна в последните месеци. Недостигът на работни места заплашва редица сектори. Предпазливи инвестиции.  Въпреки че повишаването на заетостта трябва да накара компаниите да инвестират, те проявяват предпазливост. Кривата на инвестициите е почти непроменена в последните две години. В началото на 2018 г. равнището на инвестициите е било само с 2,3% над това от лятото на 2016 г., въпреки че трябваше да е пет пъти по-високо според прогнозите на АЦБ. Забавяне на растежа без рухване на икономиката.  След юни 2016 г. икономиката на Великобритания се задъха с появата на огромната въпросителна за бъдещето й. „Тази несигурност, разбира се, забави икономическия растеж“, коментира миналия петък финансовият министър Филип Хамънд. „Само изборът за Brexit струва на британската икономика 2% от БВП, или около 40 млрд. паунда“, казва гуверньорът на Английската централна банка (АЦБ) Марк Карни. Докато от 2013 г. насам британската икономика показваше едни от най-добрите резултати сред страните от Г-7, БВП на страната вече я поставя в долната половина сред най-развитите икономики в света. Очаква се брутният вътрешен продукт да нарасне с 1,4% тази година и с 1,8% догодина, сочат данните на АЦБ.", "date": "2018.08.14", "title": "Какво се случва с британската икономика с наближаването на Brexit?"}
{"url": "http://www.classa.bg/%D1%81%D0%B2%D1%8F%D1%82/item/385415-%D1%82%D1%83%D1%80%D1%86%D0%B8%D1%8F-%D0%B4%D0%BE%D0%B2%D0%B5%D0%B4%D0%B5-dow-%D0%B4%D0%BE-%D1%87%D0%B5%D1%82%D0%B2%D1%8A%D1%80%D1%82%D0%B8-%D0%BF%D0%BE%D1%80%D0%B5%D0%B4%D0%B5%D0%BD-%D0%B4%D0%B5%D0%BD-%D0%BD%D0%B0-%D1%81%D0%BF%D0%B0%D0%B4", "text": "Wall Street завърши борсовата сесия в понеделник на червена територия, като финансовата криза в Турция продължава да влияе върху настроенията на инвеститорите по света. Индексът на сините чипове  Dow Jones industrial average  се понижи с 0,5% (125,44 пункта) и завърши на ниво от 25 187,70 пункта. Акциите на  Goldman Sachs  и  J.P. Morgan Chase  поевтиняха с над 1% по време на сесията. Днешните резултати отбелязват и четвърти пореден ден на загуба за измерителя – най-дългата му поредица от юни насам. По-широкият показател  S&P 500  отчете спад от 0,4% до 2821,93 пункта, като сред най-зле представилите се бяха енергийният и суровинният сектор. Това е и първата четиридневна поредица на загуби за измерителя от март насам. Бенчмаркът  Nasdaq composite  се понижи с 0,25% до 7819,71 пункта, въпреки ръстове при книжата на  Amazon  и  Apple . „Инвеститорите като цяло ще са по-предпазливи с наличието на история като турската“, посочва Дженифър Елисън от BOS. Според нея тя ще спира инвеститорите от „поемането на значителен риск за кратък период от време“. Въпреки това по думите й, погледнато в по-общ план върху цялостната картина, ситуацията се развива добре. Турската лира, която за известен период от време в петък загуби над 20% от стойността си, достигна ново рекордно дъно в понеделник, преди да се възстанови леко. Напрежението между САЩ и Турция се увеличи миналата седмица, след като турска делегация се завърна от Вашингтон без прогрес в преговорите за задържания в Турция американски пастор, обвинен в съпричастност към опита за преврат в страната от 2016 г.       Финансовите тревоги за стабилността на Турция доведоха и до увеличение на доходността по американските ценни книжа в първия ден от седмицата Доходността по 10-годишните облигации  достигна 2,875%, а тази по  30-годишните  – 3,044%. Цената на  петрола  също се намира на червена територия в понеделник. Фючърсите върху американския сорт  WTI  се търгуват с понижение от 0,44% до 67,33 долара за барел. Международният бенчмарк  Брент  поевтиня с 0,04% до 72,78 долара за барел. Златото  също е на червена територия. Цената му се срина с 1,5% до 1200,70 долара за тройунция.    ", "date": "2018.08.14", "title": "Турция доведе Dow до четвърти пореден ден на спад"}
{"url": "http://www.classa.bg/%D1%81%D0%B2%D1%8F%D1%82/item/385413-%D0%B7%D0%B0-%D0%BA%D0%BE%D0%B3%D0%BE-%D0%B5-%D0%BE%D0%BF%D0%B0%D1%81%D0%B5%D0%BD-%D1%81%D1%80%D0%B8%D0%B2%D1%8A%D1%82-%D0%BD%D0%B0-%D1%82%D1%83%D1%80%D1%81%D0%BA%D0%B0%D1%82%D0%B0-%D0%BB%D0%B8%D1%80%D0%B0", "text": "Централна банка, готова в краен случай да спасява банки. Финансов министър, който задейства извънреден план за спасяване на икономиката и въпреки това не може да спре срива на националната валута. Турция се бори с всички сили срещу държавен фалит Валутната криза край Босфора отдавна прерасна с дългова криза. Доходността по турските държавни облигации, номинирани в долари, се увеличи до над 8,3 %, а по облигациите в национална валута инвеститорите вече искат над 20 %. Американските санкции, които влязоха в сила в полунощ, изостриха още повече ситуацията в Турция. Русия също се бори с последиците от наказателни мерки, идващи от САЩ. В отговор руският финансов министър обяви планове засилено да продаде на пазара американски държавни книжа, за да подкрепи националната валута – рублата, която наред с турската лира бе сред големите губещи миналата седмица на валутния пазар. Русия трябва да се бори и с покачване на лихвите по държавните си облигации, които при ценните книжа, номинирани в долари, в момента са значително над 5 %. Кризите в Турция и Русия станаха причина инвеститорите все повече да се отдръпват и от други страни с нововъзникващи пазари. Бразилският реал, аржентинското песо и мексиканското песо днес са поставени под натиск. Южноафриканският ранд загуби над 10 % от стойността си и поевтиня до най-ниския курс от средата на 2016 година. Индийската рупия се срина до рекорден минимум. Лихвите по държавните облигации на тези страни се повишиха днес, а борсите им бяха в отстъпление. Все повече инвеститори се питат дали това са единични случаи или се сформира нова криза в страните с нововъзникващи пазари. „Кризата еднозначно достигна ново равнище и сега се поставя въпросът дали тя е „заразна““, посочва Юриен Тимер, инвестиционен стратег в американския фонд Fidelity. Според Ким Доо-ин, икономист в брокерска къща KB Securities, има една група държави, които са особено силно застрашени. „Според мен страните с нововъзникваща пазарна икономика, които имат сложни отношения с американския президент Доналд Тръмп, могат да станат първите, които ще пострадат от изтичане на капитали“, прогнозира той. Русия и Бразилия, две големи икономики, се борят с рецесията. В Русия рублата отслабва, поставена под натиск не само от американските санкции, но и от неочаквано висока инфлация. Бразилия също страда от неконтролируема инфлация. За нервността на инвеститорите допринасят и президентските избори, които предстоят през октомври. Турция, Аржентина и Венецуела – още три страни с нововъзникващ пазар са близо до колапс. Аржентина вече трябваше да поиска помощ от Международния валутен фонд. Страната обаче все още не успява да попречи на масовото бягство на чуждестранни инвеститори. Лихвите по аржентинските държавни облигации, номинирани в долари, неотдавна нараснаха също толкова бързо, колкото лихвите по турските облигации. По-лоша е само ситуацията във Венецуела. Страната от месеци страда от хиперинфлация. Президентът Николас Мадуро успява да се задържи на власт единствено благодарение на военната сила. Икономическите проблеми в тези страни в много случаи са „домашно приготвени“. Съчетани обаче с провокираните от Тръмп търговски конфликти и силния долар, те образуват опасна комбинация. Повишаването на водещите лихви в САЩ води до прехвърляне на капитал от нововъзникващите пазарни икономики към американски активи. Въпреки това засега анализаторите не очакват цялостната ситуация да прерасне в силна криза в страните с нововъзникващи пазари. „От фундаментална гледна точка би трябвало да има само ограничени последици върху валутните курсове“, пишат анализатори на американската инвестиционна банка Goldman Sachs за последиците от кризата с турската лира. „Ще се усети „заразен“ ефект върху валутите на страните с новъзникващи пазарни икономики, но сривът на турската лира няма да причини кризи в другите страни от тази група. Турция е извънреден случай“, заявява Пер Хамарлунд, експерт по нововъзникващите пазари в шведската банка SEB. Щефан Билмайер, икономист на германската DZ Bank, припомня добрите икономически данни от много нововъзникващи пазари. „Нито се очаква ескалация на глобалните търговски спорове под формата на разрастващи се търговски и валутни войни, нито се очертава забележителен спад на световния икономически растеж“, уверен е той.", "date": "2018.08.14", "title": "За кого е опасен сривът на турската лира?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385406-%D0%B2%D1%8A%D0%B7%D0%BA%D1%80%D1%8A%D1%81%D0%BD%D0%B0%D0%BB%D0%B8-%D0%BE%D1%82-%D0%BF%D0%B5%D0%BF%D0%B5%D0%BB%D1%82%D0%B0", "text": "Красивата външност не е най-важното нещо в живота на един човек! Но не всяка жена може да остане щастлива и да намери любовта, след като е загубила красивото си лице. Днес ще ви разкажем историите на 5 красиви дами, които са загубили външната си красота, но са успели да се преборят за щастието си.  Кейти Пайпър       През 2008 година британската журналистка, телевизионна водеща и фотомодел Кейти Пайпър е залята с киселина. Зад нападението стои приятелят й Даниел Линч. Съучастникът му издебва момичето и залива лицето му със сярна киселина.      Моментът на нападението е запечатан от камери за видеонаблюдение и много скоро Даниел и Силвестър са арестувани. По-късно Кейти разбира, че бившият й приятел вече е бил подсъдим за подобно престъпление. Оказва се, че в миналото Даниел е залял човек с вряла вода.      След инцидента на Кейти са й направени 40 пластични операции. За съжаление, тя остава завинаги сляпа с едното око. Огромното нещастие, което я сполетява, не й пречи да намери личното си щастие. През 2015 година тя се омъжва за Ричард Сатън, с когото се среща от четири години. Двамата имат две момиченца.  Лакшми Агарвал       Индийката е само на 15 години, когато е залята с киселина от по-големия брат на свой съученик. 32-годишният мъж бил бесен, че Лакшими не иска да се омъжи за него и решава да я накаже по най-ужасяващия начин.      След нападението младата индийка прекарва 10 седмици в болницата. Лекарите са принудени да свалят цялата кожа от лицето й, което променя външността й напълно. Осем години момичето живее като истински затворник, защото заради ужасяващия й вид никой не иска да я наеме на работа.      Животът на Лакшми се преобръща на 180 градуса, когато се запознава с друга жертва на киселинна атака. Сега тя е известна активистка и лице на моден индийски бренд. Омъжена е за журналиста Алока Дикшита, който води ожесточена кампания срещу нападенията с киселина. Наскоро Лакшими стана майка на момиченце, което със сигурност смята, че майка му е най-красивата жена на света.    Турия Пит       Австралийската спортистка Турия Пит e жертва на страховита стихия. През 2011 година младата жена се оказва в епицентъра на пожар в степта. Огънят изгаря 64% от тялото й, а лекарите се съмняват, че ще оживее.      Турия обаче e истински боец. Тя губи осем от пръстите на ръката си, прекарва в болницата две години, през които са й направени около 100 операции, но не губи волята си за живот. През цялото време до нея е Майкъл, с когото се среща още от ученическите си години.      През 2015 година тя му се врича във вечна вярност, а две години по-късно го дарява със син. Към днешна дата Турия води активен образ на живот: кара колело и сърф, работи и помага на хора, оцелели при пожари.    Лалита Бен Банси       През 2012 година между индийката Лалита и братовчед й избухва скандал на сватбата на собствения си брат. Тя зашлевява звучна плесница на кръвния си роднина, който не успява да забрави обидата. Малко след инцидента на Лалита й предстои да се омъжи. Но 15 дни преди голямото събитие братовчед й я залива с киселина.      Младата жена преминава през 17 възстановителни операции и предателство от страна на любимия човек, който се отказва от плануваната сватба.  След този удар Лалита решава, че повече никога няма да бъде щастлива.      Но веднъж набира погрешен телефонен номер, а мъжът отсреща толкова харесва гласа й, че много скоро й се обажда отново. Двамата започват да си общуват често и скоро Лалита му признава, че е жертва на киселинна атака. Рави Шанкара Сингха не се притеснява от това и й предлага да се срещнат. А след известно време двамата вдигат сватба, на която присъстват и местни кинозвезди.  Татяна Воронина       Украинката Татяна Воронина става жертва на ревнив почитател. 18-годишното момиче отхвърля ухажора си, а той решава да й отмъсти, заливайки я със сярна клиселина. След нападението Татяна оживява, но от красотата й няма и помен.      За 10 години са й направени 10 възстановяващи операции. След тях тя решава да участва в телевизионния проект \"Върнете ми красотата\". Благодарение на съвместната работа на хирурзи, стилисти и психолози Татяна успява отново да повярва в себе си. Скоро след това се запознава с млад мъж на име Андрей, който сякаш не забелязвал белезите от нападението и операциите. 10 месеца по-късно двамата стават законно семейство.", "date": "2018.08.14", "title": "Възкръснали от пепелта"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385407-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-14-%D0%B0%D0%B2%D0%B3%D1%83%D1%81%D1%82", "text": "ОВЕН ( 21 март - 20 април ) Денят е по-благоприятен за справяне с домашните задължения, отколкото с активна работа. Ще имате шанс, да срещнете човек, който ще стане ваш спътник в живота. Само не започвайте веднага с интимни отношения, в противен случай това ще доведе до раздяла. За да съхраните здравето си, трябва да преразгледате начина си на хранене. ТЕЛЕЦ ( 21 април - 21 май )  Днес, всичко ще бъде на мястото си, така че не се очакват грешки в работата. Възможни са интересни срещи, романтични запознанства и приятелски срещи. По отношение на парите, денят е труден, но за да преодолеете неприятностите, ще ви помогне интуицията. Не е нужно да вземате заем, ако решите да променяте мястото си на работа. БЛИЗНАЦИ ( 22 май - 21 Юни ) Може да избегнете проблеми и капризи, от страна на партньора си, ако сте по-меки в комуникацията. Не се огорчавайте, ако в работата нещо не стане, така както сте планирали. След обед, може да бъдете изпратени в командировка или да ви дадат нови задачи. Вечерта ще се насладите на приятно събитие, свързано със семейството или приятелите.   РАК ( 22 юни - 23 юли ) Ще ви е трудно днес, да се справите с емоционалното си състояние. Всъщност от ранна сутрин, ще сте възмутени от поведението на близък приятел. Опитайте се, да прекарате повече време на открито, разходете се, посетете козметичен салон. Всичко това, ще ви помогне да възстановите духовната си сила и да трансформирате външността си. ЛЪВ ( 24 юли - 23 август ) Възможно е да ви възложат нови задължения по време на работа, които скоро ще доведат до по-висока позиция. Следователно, може да се надявате на подобрение във финансовото положение. Ако трябва да се поучите от опита на някой друг, не вирете нос. Оставете гордостта си за друг повод. Вечерта ви чака изненада от половинката. ДЕВА ( 24-ти август - 23 септември ) Трябва да бъдете по-икономични, не само от гледна точка на парите, но и по отношение на душевните си сили. Те ще ви бъдат необходими, за нови постижения, важни срещи и пътувания. През деня, ще се гордеете с постиженията си и ще поставите основата за бъдещи проекти. Необвързаните ги чака покана за среща - не смейте да отказвате. ВЕЗНИ( 24 септември - 23 октомври) Трябва да поддържате баланс между личния живот и работата. В противен случай, ще трябва да се разкъсвате на няколко части или да се изпокарате с близките. Стабилността във финансовата сфера е забележителна, така че, може да подарите подаръци на себе си и близките. Вечерта, ще трябва да решавате проблеми свързани с децата.   СКОРПИОН ( 24 октомври - 22 Ноември ) Препоръчва се, да бъдете особено внимателни, ако въпросът засяга финансите. Ако дължите на някого голяма сума, по-добре платете. В противен случай процентите, ще се увеличават с бясна скорост. Възможна е покана за събитие, от което зависи по-нататъшната ви творческа кариера. Ще успеете да направите това, което ви е изглеждало невъзможно.   СТРЕЛЕЦ ( 23 Ноември - 21 Декември ) Ще бъдете изпълнение с вдъхновение, което ще ви помогне да реализирате творческите си идеи. Не чакайте изключителни постижения за кратко време, просто изпълнявайте програмата си на максимум. Постижения в любовта очакват тези, който вече са се уморили от приятелските отношения с избраника. Настройте се, за сериозна връзка. КОЗИРОГ (22 Декември - 20 януари ) Очаква ви суета, вълнения и работа. Ако по някакъв начин се объркате в дадена ситуация, се обадете за помощ на близък приятел. Заедно ще разрешите проблема по-бързо и по-оптимистично, ще погледнете на другите задачи. При бизнесмените, кариерата бързо ще набира скорост. Само не взимайте кредити и заеми.  ВОДОЛЕЙ ( 21 януари -  19  февруари ) Очакват ви печеливши контакти, сключване на сделки и значителна печалба. Въпреки че, по-често трябва да се оглеждате наоколо, за да не се спънете. Пред вас, се отварят нови и перспективни възможности и успехът, вече чука на вратата ви. Възможна е среща с човек, с когото някога сте имали романтична връзка. Слушайте сърцето си, за да не сгрешите.   РИБИ ( 20 февруари - 20 март ) От вас, ще се изисква отговорен подход към всички задачи - нови и стари. Не е изключено да бъдете изпратени в командировка за дълъг период от време. В романтичен план, се дръжте съответстващо – наслаждавайте се и не поемайте върху себе си твърде много. Също, трябва да намерите сила, за да разкриете истинските си чувства, на вашият избраник.", "date": "2018.08.14", "title": "Дневен хороскоп 14 август"}
{"url": "http://www.classa.bg/%D1%81%D0%B2%D1%8F%D1%82/item/385408-%D1%80%D1%83%D0%BC%D1%8A%D0%BD%D1%86%D0%B8-%D0%BE%D1%82-%D0%B2%D1%81%D0%B8%D1%87%D0%BA%D0%B8-%D1%81%D1%82%D1%80%D0%B0%D0%BD%D0%B8-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D1%81%D1%80%D0%B5%D1%89%D1%83-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0", "text": "За румънската столица Букурещ далеч не е нещо ново да види десетки хиляди свои граждани да протестират срещу корупцията в страната. От началото на 2017 г. насам там има редица протести с искания за оставки, прочистване на политиката и промяна на начина, по който се управлява държавата. Демонстрациите от този уикенд са само поредния изблик на недоволството, което гражданите на северната ни съседка проявяват срещу опитите на управляващата Социалдемократическа партия да прокара по-либерално спрямо корупцията законодателство. За този уикенд в страната се бяха завърнали хиляди румънци, живеещи в чужбина. След мащабна кампания в социалните мрежи за организация те се събраха за протеста в името на правовата държава и законността.  Между 30 и 50 хил. души излязоха по улиците на Букурещ и по-големите градове в страната на 10 август. И макар в по-голямата си част протестът да беше мирен, размирици и провокации и от двете страни доведоха до сблъсъци между полиция и пртестиращи. Общо 440 души пострадаха, сред които 24 служители на реда. Вторият и третият ден на протестите преминаха далеч по-мирно, като излезлите на площад \"Виктория\" граждани скандираха за оставка на правителството и долната камара на парламента. Протестиращите искат оставката на правителството, както и на долната камара на румънския парламент, където се лансират сега промени в съдебната система. Сред исканията са още предсрочни избори и независима съдебна власт, създаване на еднокамерен парламент от 300 сенатори, 100 от които да са от румънската диаспора в чужбина. Те изразяват недоволство от данъчната система и пенсионната реформа, системата за социални помощи, настояват за развитие на икономиката, селското стопанство и предприемачеството. Причината за недоволството Недоволството на румънците има няколко конкретни повода, сред които са решенията на правителството, свързани с правосъдните закони в страната, отстраняването на ръководителката на антикорупционната агенция и фактът, че лидерът на социалдемократите Ливиу Драгня ръководи Камарата на депутатите, въпреки че има присъда заради корупция.     В края на 2016 г. в Румъния се проведоха избори за парламент, спечелени с 45% от Социалдемократическата партия. Заради условната си присъдата си от две години затвор за опит да повлияе на референдума през 2012 г. за отстраняване на тогавашния президент Траян Бъсеску, лидерът на партията Ливиу Драгня не зае премиерския пост, а пое ръководството на долната камара на парламента. Само дни след встъпването във власт на новото правителство, ръководено от верния на Драгня Сорин Гриндяну, Министерството на правосъдието предприе мерки за промяна в наказателния кодекс, които да позволят помилването на извършителите на по-леки престъпления, включително и злоупотребата с власт и корупцията. Въпреки отрицателните реакции както на съдебните институции, така и на обществеността, новото правителство тайно одобри наредба за изменение на Наказателния кодекс и Наказателно-процесуалния кодекс в нощта на 31 януари. Веднага след като бе съобщено, че наредбата е приета, повече от 25 000 души излязоха на протест същата нощ. Ден по-късно броят на протестиращите нарасна до 300 хил. души, а към 5 февруари по улиците на Букурещ бяха излезли да протестират над половин милион румънци - най-голямата протестна демонстрация след падането на комунизма и свалянето на Николае Чаушеску.     Оттогава насам и това е основната причина за гражданско недоволство в Румъния - опитите на управляващите да спрат заложената от предишното правителство (назначено от президента Клаус Йоханис) мащабна офанзива срещу корупцията по високите етажи на властта и реформа на съдебната система. Тогавашният премиер Дачиан Чолош и неговият екип лансираха промени за по-независима прокуратура и за борба с корупцията. Това в крайна сметка доведе до уличаването на над 1200 чиновници и висши държавници в злоупотреби с власт, а много от тях получиха и ефективни присъди. По това време бяха повдигнати и обвиненията срещу Драгня. Той би могъл да се възползва от облекчаването на закона спрямо злоупотребите с власт, както и някои негови приближени и приближени на бившия партиен лидер и премиер - Виктор Понта. Протестите продължават с променлива честота досега. Те доведоха до оставките на няколко министри и смяната на 3 премиери на страната - всичките от листата на социалдемократите.  Нов тласък на недоволството дойде и през последните няколко месеца. Първо Драгня получи ефективна присъда за подстрекаване към злоупотреба със служебно положение в качеството му на председател на окръжен съвет в афера с фиктивни работни места. Тъй като предстои обжалване на присъдата, тя все още не влиза в сила. Самият лидер на социалдемократите отказа да подаде оставка като председател на долната камара на румънския парламент, обвинявайки \"паралелната държава\" в организиране на кампания по очернянето му. По негови думи в страната има заговор, организиран от разследващите служби, полицейските и митническите служители, финансовите власти, прокурорите и съдиите, целящ да свали правителството. Присъдата на Драгня провокира обаче и нови опити за прокарване на промените в Наказателния кодекс, които да облекчат отношението спрямо престъпленията на злоупотреба с власт. Друга важна причина е и акцията на социалдемократите и министъра на правосъдието Тудорел Тоадер да бъде отстранено едно от лицата на борбата с корупцията в Румъния - началника на специализираната структура за борба с корупцията (НДБК) Лаура Кьовеши. Тоадер подаде сигнал в Конституционния съд срещу Кьовеши за превишаване на правомощията й, чрез което е навредила на имиджа на страната. Сигналът беше уважен и в така след решение на КС президентът Клаус Йоханис беше принуден да подпише заповедта за уволнението на Кьовеши. Заради забавянето на действията на президента социалдемократите започнаха разговори за евентуален импийчмънт на държавния глава. Всичко това провокира сериозно недоволство сред гражданите, включително и тези от румънската диаспора в чужбина.  Близо 4 милиона румънци живеят, работят или следват в различни европейски страни като това представлява 20% от населението на страната. От тях в икономката на северната ни съседка влизат годишно по близо 4 млрд. евро. Техните пари поддържат стотици семейства над прага на бедността, а потреблението, на което се държи румънската икономика, би било много по-ниско без тях. През последните седмици тяхното негодувание особено нарасна, след като политици от управляващата Социалдемократическа партия и техни привърженици многократно отправиха груби нападки срещу румънците в чужбина. В проправителствените медии се появиха и редица публикации, определящи заминалите за чужбина или като \"просяци, крадци и проститутки, или като \"лумпенизирана диаспора\", контролирана от Брюксел и Сорос.     Притесненията на мнозина експерти са, че Румъния е тръгнала по пътя на Полша и Унгария, където чрез контрол над медиите и ключови бизнеси управляващите подсигуряват властта си на ръба на демократичното.  Въпреки мащабните протести обаче и въпреки завръщането на румънците от чужбина, вероятността правителството на социалдемократите и Алианса на либералите и демократите е малко вероятно да падне от власт. Поне не и ако зависи от Ливиу Драгня. Трима негови приближени преминаха през премиерския пост, но именно той стои зад управлението на държавата и по всичко личи, че не би сдал властта доброволно в никакъв случай.", "date": "2018.08.14", "title": "Румънци от всички страни на протест срещу корупцията"}
{"url": "http://www.classa.bg/%D1%81%D0%B2%D1%8F%D1%82/item/385409-%D0%BA%D0%B0%D0%BA-%D0%B5%D1%80%D0%B4%D0%BE%D0%B3%D0%B0%D0%BD-%D0%BC%D0%BE%D0%B6%D0%B5-%D0%B4%D0%B0-%D1%81%D0%B2%D0%B0%D0%BB%D0%B8-%D1%82%D1%80%D1%8A%D0%BC%D0%BF", "text": "Турция се вдига на бунт срещу световния ред, но не е само тя САЩ наложиха санкции на Турция. Ще клекне ли Ердоган? Добрият командир знае, че никога не трябва да издава заповеди, които няма да бъдат изпълнени. Тръмп май наруши този принцип и сега вероятно трепери дали Ердоган ще клекне. Едва ли. Турският вожд и без това кръшка на Чичо Сам вече при 3-ма президенти. Сега обаче настъпи часът на истината – ако Ердоган откаже да пусне евангелисткия пастор Андрю Брънсън, заради когото САЩ наложиха санкциите, значи ще се развежда с НАТО и ще влезе в някакъв по-свободен и все още неоформен геополитически блок. Ако го освободи скоро (до 3 месеца), значи все пак е целунал ръката на Тръмп. Ако го освободи след това, значи просто иска да свали Тръмп, но без да скъса с НАТО засега. С какво засяга нас? България е поне 30% в орбитата на Турция, но освен това още 30% от икономиката ни е в орбитата на Русия чрез едни или други олигарси. Ако Турция напусне НАТО и се сближи още с Русия, дали това няма да ни повлече и нас? Нещата ще се  развият бързо,  защото през ноември в САЩ има избори, на които ще се реши съдбата на самия Тръмп. Ако демократите надделеят, той ще бъде импийчнат, а може и да отиде в затвора. Това ще е катастрофа и за цялата Републиканска партия. И тук идва тънкостта на момента – пасторът Брънсън, когото Анкара обвинява в превратаджийство, е американски евангелист. Евангелистите са най-важната и организирана сила, която стои зад републиканците. Това лято лидерите им се срещаха няколко пъти с Тръмп и настояваха да удари по масата и да освободи Брънсън. Ако Ердоган пусне Брънсън преди изборите, евангелистите ще подкрепят републиканските кандидати за парламента с ентусиазъм. Ако не – пак ще ги подкрепят, но с половин уста и половин портмоне. Затова сега съдбата на Тръмп е отчасти в ръцете на Ердоган.     Историята се повтаря. През 1980 г. президентът Картър изгуби изборите от Роналд Рейгън главно защото Иран не освободи 66-имата американски заложници, пленени при превземането на американското посолство в Техеран. През пролетта на същата година Картър изпрати в Иран военна операция, но тя се провали плачевно, и то без никаква помощ от страна на иранците – оказа се, че американските военни хеликоптери на можели да хвърчат над пясъците. Пясък им влизал в турбините. Кой да им каже? Тогава имиджът на Картър рухна. За да добавят към унижението, аятоласите пуснаха заложниците точно в момента, в който Рейгън произнасяше речта си за встъпване в длъжност през януари 1981 г. С което Техеран каза: Ето на, ние ви избрахме президента, гяури! Иранските революционери искаха да разменят заложниците срещу детронирания шах Реза Пахлави. САЩ не го дадоха. Сега е точно същото – Ердоган иска САЩ да му предадат религиозния лидер Фетула Гюлен, който живее в Пенсилвания и явно работи за Чичо Сам. Според Анкара той е организаторът на неуспешния преврат в Турция през 2016 година. След преврата стотици хиляди турски гюленисти бяха арестувани, осъдени или поне уволнени. И  тъй като Гюлен  е нещо като  мюсюлманския  Сорос,  то е все едно Орбан да хвърли в затвора всички грантоеди на американските фондации и мислещите танкове в Унгария. Не че не иска, но не му стиска. А на Ердоган явно му стиска. Сега ще видим кой от двамата повелители на тълпите има задна скорост – Тръмп или Ердоган. Разбира се, обвиненият в превратаджийство пастор Брънсън е само капката, която преля чашата. Разривът между Турция и САЩ е много по-дълбок и залозите са много по-сериозни от един евангелист, пък бил той конспиратор или не. Преди да рухне СССР, Турция бе най-верният васал на САЩ. Започна явно да изневерява през 2003 г., когато не разреши да се използва базата в Инджирлик в офанзивата срещу Ирак. След това близкоизточните й ходове започнаха все по-често да пречат на американските. Например в конфликта между Катар и Саудитска Арабия Анкара е твърдо зад Катар, а Вашингтон – зад саудитците. В цялата схема за изолиране на Иран голямата пречка е именно Турция, тя няма намерение да налага никакви нови санкции. Освен това Анкара все повече се сближава с Русия, строи руски атомни централи и прокарва нови газопроводи, а последната антинатовска постъпка е, че реши да купи свръхмодерните руски зенитни ракетни комплекси С-400. САЩ пък спряха доставката на изтребителите от пето поколение F-35, докато не се разбере от кой отбор смята да играе техният неверен партньор. Веднага след  санкциите  Ердоган публикува в “Ню Йорк таймс” статия, която завършва със следните думи: “Вашингтон трябва да се откаже от погрешната представа, че нашите отношения могат да бъдат асиметрични, и да осъзнае факта, че Турция има алтернативи. Неуспехът да се обърне този уклон към едностранчивост и неуважение ще ни принуди да търсим нови приятели и съюзници”. Какви са тези нови съюзници? По-миналата седмица Ердоган каза, че Турция би трябвало да се включи към БРИКС – икономическия и политически форум за сътрудничество между Бразилия, Русия, Индия, Китай и Южна Африка. Макар и рехава организация засега, тя е друг цивилизационен избор, който отхвърля еднополярния свят. И ако Турция се включи в него, рано или късно ще трябва да напусне НАТО. Умните глави във Вашингтон спорят в момента дали Русия, или Китай е враг №1 на САЩ. В същото време Турция бързо се сближава и с двете и санкциите могат само да ускорят този процес. Но проблемът е, че през последните месеци цели континенти попаднаха под санкции – къде меки, къде свирепи. Свирепи са срещу Русия, Иран и Северна Корея, по-меки и дори нежни са срещу Китай и Европа, Турция, Канада и Мексико – срещу тях просто се вдигат митата. Но компаниите от добрите държави, които си позволят да продължат да търгуват с лошите, също ще опознаят пълната сила на американския гняв. Така санкциите се интегрират и мултиплицират, обхващайки в единна мрежа от наказания цялото земно кълбо – и врагове, и приятели, и олигарси, и честни частници. Вместо в глобализиран свят тази есен ще заживеем в санкциониран свят. Дали Тръмп не отхапа повече, отколкото може да сдъвче?", "date": "2018.08.14", "title": "Как Ердоган може да свали Тръмп"}
{"url": "http://www.classa.bg/%D1%81%D0%B2%D1%8F%D1%82/item/385410-%D0%BB%D0%B8%D0%B4%D0%B5%D1%80%D1%8A%D1%82-%D0%BD%D0%B0-%E2%80%9E%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0%E2%80%9C-%D0%B5-%D0%B2-%D0%BA%D0%BB%D0%B8%D0%BD%D0%B8%D1%87%D0%BD%D0%B0-%D1%81%D0%BC%D1%8A%D1%80%D1%82", "text": "Лидерът на „Ислямска държава“ Абу Бакр ал Багдади е бил тежко ранен и в момента е в клинична смърт, съобщава иракската телевизия „Ас Сумария“, цитирана от американски медии. Телевизията коментира, че Багдади е пострадал по време на атака на иракската армия през юни. Според съобщенията Ал Багдади не може да ръководи групировката и в момента го замества тунизиецът Абу Осман ат Туниси, но неговото лидерство не се приема еднозначно от различните фракции и това вещае разкол в „Ислямска държава“.     В момента тече тежка битка за лидерството в групировката, допълва иракското издание. Името на Абу Бакр ал Багдади се появи в публичното пространство през юли 2014 г., когато от джамията в Мосул обяви създаването на “ислямски халифат” в Близкия изток. Оттогава медиите многократно са публикували информация за ликвидирането на Ал Багдади, но тези съобщения не намираха потвърждение. През май иракските власти съобщиха, че лидерът на Ислямска държава е жив и вероятно се крие в сирийския град Хаджин. ", "date": "2018.08.14", "title": "Лидерът на „Ислямска държава“ е в клинична смърт"}
{"url": "http://www.classa.bg/%D1%81%D0%B2%D1%8F%D1%82/item/385411-%D0%BF%D1%8A%D1%80%D0%B2%D0%BE%D1%81%D0%B8%D0%B3%D0%BD%D0%B0%D0%BB%D0%BD%D0%B0-%D1%80%D1%83%D1%81%D0%BE%D1%84%D0%BE%D0%B1%D0%B8%D1%8F", "text": "В “Манджурският кандидат”, шедьовър на американския режисьор Джон Франкенхаймер от 1962 г., съветски експерти разработват хитра машинация, за да дестабилизират Съединените щати и да доведат до триумфа на комунистическата идеология. Те вземат за заложник Реймънд Шоу, американски войник, който се бие в Корея, и използват хипноза и наркотици, за да го накарат да убие американския президент. Този филм е много показателен за антируската параноя, която върлува по онова време в Америка, след края на лова на вещици от сенатор МакКарти. Това пише Жоаким Имад, президент на асоциацията “Критика на европейския разум”, в свой коментар във “Фигаро”. Въпреки историческия обрат след края на Студената война, тревогите, свързани с Русия продължават и днес, пише авторът. В господстващия дискурс Русия често е представяна като подобна на октопод сила, която винаги е готова да прави конспирации срещу крехките и уязвими западни демокрации.   Обвиненията срещу Москва са безчет: подкрепа за Доналд Тръмп, принос за победата на Брекзит и възхода на сепаратистите в Каталуния, намеса във френската президентска кампания, в полза на Еманюел Макрон и т.н. Дори вълнението около аферата “Бенала” бе приписано на Русия и на “русофилската сфера на влияние”, която иска изкуствено за раздуе скандала. Така всички глупости, които поразяват западния елит и неолибералния ред, се оказват резултат на подмолните руски маневри, изтъква Жоаким Имад.  Очевидно не сме наивни, за да отречем съществуването на мрежи за руско влияние в Европа или САЩ. Проблемът не е в това, изтъква авторът и посочва, че всички велики сили разчитат на своята soft power („мека сила“ – б.ред.), за да защитят жизнените си интереси в чужбина и прибягват до различни методи. Проблемът е на първо място във факта, че първосигналните обвинения срещу Русия често са нечестни.  Способността за влияние на Русия и, в по-широк смисъл нейната власт, постоянно са надценявани от западните елити. Те пренебрегват всички ограничения на Русия: военен бюджет, близо десет пъти по-малък от този на НАТО, демографски спад, недостатъчно диверсифицирана икономика, която е прекалено зависима от горивата и т.н. Русия няма нито империалистическите амбиции, които твърде често й приписват, нито средствата за тези амбиции, изтъква авторът. Според него Русия по-скоро практикува политика на защита на своите интереси в съседство и иска да бъде балансираща сила в днешния международен ред.  Други държави отиват много по-далеч от Русия в намесата си в чужбина, в момента, в който решат, че едно или друго правителство поема в посока, която противоречи на техните интереси, и не се спират пред нищо, дори пред международното право. Примерите с нахлуването в Ирак или свалянето на Кадафи в Либия ясно показаха това. Но двойният стандарт е такъв, че западните елити са по-склонни да си затварят очите за други страни, отколкото за Русия. Ако се спрем например на последната американска президентска кампания, има основание да се мисли, че Русия е имала интерес от победата на Доналд Тръмп Неговият проект да задълбочи и умиротвори руско-американските отношения драстично контрастираше с враждебността към Москва, демонстрирана от Хилари Клинтън. Някои руски мрежи със сигурност са работели за победата на републиканския кандидат, но това е оказало слабо влияние върху крайния резултат. Във всеки случай, нищо, което да оправдае политическо-медийното значение около този случай, подчертава авторът. Той цитира изследователя Франсоа-Бернар Юиг, според когото единственият резултат от предполагаемото разпространение на фалшиви новини срещу Клинтън, е консолидирането на вота на избирателите, които така или иначе вече са скъсали с американския естаблишмънт и кандидатката на демократите. В такива объркани ситуации стратегията да се обвинява Кремъл за всички злини, които подриват “либералните демокрации”, е изключително опасна. Тази склонност често   и да предотврати повдигането на въпроси за последствията от политическите им решения през последните години.       Брекзит например произтича от много дълбоки и присъщи на британското общество проблеми, както и на структурата на Европейския съюз: обедняване на средната класа и недоволство от неравенството, културна несигурност и объркване на фона на имиграцията, желание за възстановяване на политическата независимост и т.н. Да се обяснява всичко това през призмата на руските маневри е много нечестно. Тази първична русофобия поставя един голям проблем, от мига, в който започне да атакува свободата на словото. Проектозаконът за фалшивите новини във Франция например предвижда санкции за чуждите медии, които “дезинформират”. Очевидно тази мярка не е насочена срещу “Ал Джазира”, а именно към РТ и Радио “Спутник”, т.е. субсидираните от Кремъл медии, с които Еманюел Макрон има личен спор. Френският президент ги обвинява, че са заговорничели, за да попречат на идването му на власт. Така,   заради антируската параноя и в името на понятието fake news, което е твърде неясно, се атакува упражняването на основните свободи. Политиката е сведена до борба между лагера на истината и тълпите, манипулирани от Москва и, в по-широк смисъл, популистите, които са виновни, защото са гласували неправилно.  Тази последна точка е фундаментална, защото почти систематичната русофобия, която се проявява днес на Запад, ни разказва в какво се е превърнала политиката: манихейска конфронтация между човечеството и неговите врагове, подчертава Жоаким Имад. Според него приписването на Русия на атрибутите на злото, означава да се отрече самата същност на политиката и на факта, че напрежението между доброто и злото се проявява по универсален начин. Може би руският мислител Александър Солженицин, улавя най-добре това: „Постепенно открих, че разделителната линия между доброто и злото не разделя нито държави, нито класи, нито партии, а пресича сърцето на всеки човек и на цялото човечество“ (“Архипелагът Гулаг”). Така че тези, които отричат сложността на света, от искрена загриженост за бъдещето на либерализма в своите общества или поради неспособността си да понесат факта, че Русия се възстанови след разпадането на СССР, не помагат на демократичния дебат, който твърдят, че обичат. Те му пречат и правят реалността още по-неясна.  През 1991 г. дипломатическият съветник на Горбачов Георгий Арбатов отправи следното предупреждение към Запада: “Ще ви направим най-лошата услуга, ще ви лишим от враг!”. Арбатов сгреши. Руският враг все още е тук. Както и конспирацията, но невинаги там, където я очакваме.", "date": "2018.08.14", "title": "Първосигнална русофобия"}
{"url": "http://www.classa.bg/%D1%81%D0%B2%D1%8F%D1%82/item/385412-%D1%80%D1%83%D1%81%D0%B8%D1%8F-%D0%B8-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D0%BD%D0%B0-%D1%81%D0%B0%D1%89-%D0%BE%D0%B1%D0%B8%D1%87%D0%B0%D0%B9%D0%BD%D0%B8%D1%8F%D1%82-%D0%B8%D0%B7%D1%81%D1%82%D1%80%D0%B5%D0%BB-%D0%B2-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D1%8F-%D1%81%D0%B8-%D0%BA%D1%80%D0%B0%D0%BA", "text": "Председателят на руското правителство Дмитрий Медведев заяви, че САЩ навярно разбират „как ще реагира Русия“ на новите санкции. „Ако последва нещо като забрана върху дейността на банки или върху използването на една или друга валута, това ще може да се нарече съвсем директно обявяване на икономическа война“, каза той. Премиерът заплашва да отвърне на този натиск „с икономически методи, с политически методи, а при нужда и с други методи“. С какви по-точно – не става ясно, но това може и да е намек за военна сила. Анализирайки „неясната заплаха“ на Дмитрий Медведев, по-добре нека започнем от края. Да предположим, че другите методи наистина са военни. Нали премиерът не е използвал току-тъй именно думата „война“, макар за начало и в икономически контекст. Къде Русия може да използва сила? В крайна сметка има само два варианта – Украйна и Сирия. САЩ обаче не нареждат нито едната, нито другата страна сред приоритетите във външната си политика. Тъй че руските „телевизионни“ политолози нека разправят, колкото си щат, че в отговор на новите щатски санкции Москва може рязко да засили натиска върху „проамериканския режим в Украйна“. Тогава украинците ще пострадат със сигурност. Американците обаче най-много да вдигнат паричната и военната помощ за официален Киев. И то без съществени разходи за военния бюджет на САЩ. Колкото до Сирия, там обстановката вече се изостри по едно време – толкова сериозно, че едва не се стигна до пряк конфликт между Русия и Съединените щати. Всички предпоставки бяха налице, но Кремъл реши да избегне директен сблъсък. Сега просто няма как да вдигнем залозите в Сирия – там бяха изпробвани всички методи за натиск върху американците, но те не донесоха никакви бонуси на Москва. Може естествено да се намесим и в друг някой конфликт извън Русия, потенциално застрашаващ интересите на САЩ. Това обаче ще струва доста, а както сполучливо се изрази самият Медведев (през 2016 г. пред руска жена, оплакала се от малката си пенсия, б. пр.), страната днес няма пари за това. А щом влезе в сила новият пакет американски санкции, парите ще станат още по-малко. В икономически план Русия пък съвсем нищо не може да стори. Тъй наречените антисанкции са удар по собственото й население. А всяка забрана, било върху доставките на нещо американско у нас, било върху износа на каквито и да било руски стоки за САЩ (където не продаваме кой знае колко) само ще влоши нещата. Както чудесно пролича от дискусиите тази пролет по повод отговора на предишния пакет санкции на САЩ. Забраниш ли някакви доставки, убиваш руското производство, оставяш хората без работни места, а болните – без лекарства. Кремъл на практика няма днес икономически инструменти, с които да реагира на американския натиск. Как да се вслушаш сериозно в истеричните вопли на псевдопатриотите, че Русия щяла сега да се откаже от долара в международните разплащания с търговските си партньори. Москва не се е сдобила с такива партньори – дори в контекста на истинските икономически войни, водени от правителството на Доналд Тръмп с Китай и отчасти с ЕС. Колкото до политически отговор, тук вече изобщо не е ясно какво има предвид Дмитрий Медведев. Ако става дума за шумни изявления, Русия вече ги е направила. Ако говори за жалби срещу американците пред ООН, СТО и различните международни институции, те или също са внесени вече отдавна, или Кремъл схваща и сам, че няма смисъл да се жалва. Ако пък замисля антиамерикански алианси, Русия (освен Беларус може би) просто няма достатъчно верни съюзници. Тъй че нещата на практика са в задънена улица. Кремъл не може да остави без отговор новите санкции на САЩ. Това не е само въпрос на престиж. Москва е убедена, че има насреща си противник, който приема липсата на отговор за проява на слабост – точно както прави самото руско ръководство. Значи отговор със сигурност ще има. И според израза, излязъл на мода в Русия, отговорът ще е асиметричен. В смисъл че американските санкции, изглежда, ще ударят руската икономика и стандарта на обикновените хора в страната – досущ както и ответните мерки на Москва. Сами ще се застреляме в крака – вече за кой ли път.", "date": "2018.08.14", "title": "Русия и санкциите на САЩ: Обичайният изстрел в собствения си крак"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385404-%D1%81%D0%B5%D0%BA%D1%81%D0%B8-%D1%81%D0%B5%D1%81%D1%82%D1%80%D0%B8%D1%82%D0%B5-%D0%BF%D0%B5%D1%80%D0%B8-%D1%81%D0%B0", "text": "Близнаците са еднакви само по външност, а характерите им са съвсем различни. Но не е така с всички. Някои дори си избират еднакъв жизнен път, което е голяма рядкост. Как да не ти писне от човек, който виждаш буквално денонощно? На този въпрос отговарят близначките от Бирмингам Ана и Лаура Пери. Британските близначки Ана и Лаура Пери не са искали да се разделят след завършването на училище.          Очарователните момичета решили да извървят пътя на живота заедно. При това години по-късно те въобще не съжаляват за своето решение. Сестрите имат еднакви предпочитания що се отнася до храна, дрехи и автомобили. Професията си също избрали заедно. В момента те работят като стюардеси за авиокомпанията Virgin Atlantic. Това обаче им се сторило малко, затова те понякога молят своите колеги да си сменят смените с тях, за да може дори да летят заедно. Със своята поява на борда те винаги вкарват в ступор всичките пътници, които си мислят, че виждат двойно. И това се случва въпреки малките разлики във външността на сестрите-близначки.          \"Рядко правим нещо една без друга. Дори когато си търсихме работа във Virgin Atlantic, веднага им казахме: ако не вземете едната от нас, то ние ще си тръгнем и двете. Да работим във въздуха бе наша мечта. Ние сме радостни, че успяхме да я осъществим\", споделят сестрите Пери.          На момичетата въобще не им писва да са заедно по 24 часа в денонощието седем дни в седмицата. На тях им харесва да пътуват и да разглеждат местните забележителности. Любимо тяхно място е градът Сан Франциско. Почти всеки уикенд те прекарват там.            \"Аз и Лаура сме като почти един и същ човек. На нас ни харесва, когато ни обръщат внимание. Още от детство майка ни обличаше еднакво. Тези навици така си и останаха.          Не си представям какъв би бил моя живот без сестра ми\", казва Ана. Сестрите са си направили и обща страница в социалните мрежи, за да разказват в нея за своя живот. Там близначките Пери споделят със своите последователи свои снимки от пътешествията си.", "date": "2018.08.14", "title": "Секси сестрите Пери са...."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385405-%D0%BA%D0%B8%D0%BC-%D0%BA%D0%B0%D1%80%D0%B4%D0%B0%D1%88%D0%B8%D1%8F%D0%BD-%D0%BF%D0%BE%D0%BA%D0%B0%D0%B7%D0%B0", "text": "Риалити звездата Ким Кардашиян публикува в Instagram нова пикантна снимка. На фотографията Ким е официално облечена в пола и блуза с дълги ръкави със сребристосив цвят. Горната част на тоалета, обаче, е направена от повече от полупрозрачен материал и всеки може да види формите на американската знаменитост. \"Лято-3018\" - така Ким подписа снимката, задавайки вероятно нова модна тенденция за много далечното бъдеще.          Наскоро стана известно пък, че администрацията на световноизвестния интернет портал за възрастни PornHub е подарил на съпруга на Кардашиян - рапера Кание Уест абонамент за своя сайт. Музикантът си призна по телевизията, че наличието на съпруга и дъщери не променило нищо в живота му и той все още, както и в годините си на ерген, гледа пикантни видеоклипове в интернет.", "date": "2018.08.14", "title": "Ким Кардашиян показа..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385403-%D1%87%D0%B5%D1%80%D0%BD%D0%B0%D1%82%D0%B0-%D0%BF%D0%B0%D0%BD%D1%82%D0%B5%D1%80%D0%B0-%D0%BD%D0%B0%D0%BE%D0%BC%D0%B8-%D0%BA%D0%B5%D0%BC%D0%B1%D1%8A%D0%BB", "text": "Бляскавата кариера на 48-годишната супермоделка Наоми Кембъл отдавна е отминала. Макар да не е толкова популярна, както през 90-те години, Черната пантера на модния подиум все още оказва голямо влияние върху модната индустрия. Тя често посещава различни Fashion Weeks.    Преди няколко дни Наоми бе забелязана в Копенхаген, където посети международната модна изложба, която се провежда ежегодно в столицата на скандинавските страни през август. Събитието е под патронажа на принцеса на Дания Мери. Именно там Наоми се видя с принцесата, но шашардиса всички с тоалета, който бе избрала.         Моделката бе облечена в ярко червени панталони и бял потник на дупки, през който прозираше червеното й бельо.     И Черната пантера, и принцеса Мери, бяха заложили на оригинален аксесоар под формата на ярко жълто цвете, окачено на лента.     Това не бе никак случайно. Жълтото цвете бе символ на изложбата, на която бяха представени модните произведения на млади дизайнери.  ", "date": "2018.08.14", "title": "Черната пантера Наоми Кембъл"}
