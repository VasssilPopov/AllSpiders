{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386263-%D1%82%D1%80%D1%83%D0%BF%D0%B0%D1%82-%D0%BB%D1%83%D0%B4%D0%B8-%D0%BF%D0%B0%D1%80%D0%B8-%D0%BE%D1%82-%D1%82%D1%8A%D1%80%D0%B3%D0%BE%D0%B2%D0%B8%D1%8F-%D1%81%D1%8A%D1%81-%D1%81%D0%BF%D0%BE%D0%BC%D0%B5%D0%BD%D0%B8-%D0%B7%D0%B0-%D1%83%D0%B1%D0%B8%D1%82%D0%B8%D1%82%D0%B5-%D0%B1%D0%BE%D1%81%D0%BE%D0%B2%D0%B5-%D0%BD%D0%B0-%D0%B2%D0%B8%D1%81-2-%D0%B2%D0%B0%D1%81%D0%B8%D0%BB-%D0%B8-%D0%B3%D0%B5%D0%BE%D1%80%D0%B3%D0%B8-%D0%B8%D0%BB%D0%B8%D0%B5%D0%B2%D0%B8", "text": "Снимки и клипове в социалните мрежи на несъществуващата от години групировка ВИС-2 припомниха за годишнината от смъртта на един от основателите – кюстендилецът Георги Илиев. Той бе разстрелян показно преди 13 години, а извършителите остават неизвестни и досега. Не са ясни и администраторите на Фейсбук групата, където написаха „Едно широко сърце и две силни ръце спряха да бият... поклон пред това момче. Завинаги ще си остане най-добрият. 13 години без ГЛАВНИЯ\". Другият надпис пък гласи „В кръвта ти беше свободата, днес нагоре полетя сама душата, тръгна тихо, без да разбере, понесъл се към други небеса... не знам дали просто такава е съдбата, но ние те помним и оставаме в играта\", пише Struma.bg. Гробът на Георги Илиев е в Централните софийски гробища, а тялото на брат му е положено в траурния парк в родния Кюстендил. До него се намира павилионче под формата на гъба, където и до днес стоят пазачи. Те обаче не признават кой им плаща. Дни преди годишнината на Фейсбук страницата започна и онлайн търговия с черни тишъртки с ликовете на братя Илиеви. Сред най-търсените от бранда Илиеви се оказаха стикерите за автомобили, които се поръчват от шофьори от цялата страна.      Те струват 12 долара Цените на предлаганите продукти незнайно защо са в щатска валута. Една тениска с лика на двамата братя върви по 19 долара. Бройките вече са оскъдни. Незнайните администратори на групата ВИС-2 предлагат и календари, въпреки че годината вече преполови. Календарите вървят на цената на стикерите. Разновидностите са джобен и стенен формат.       „Знаем, че е убит в Слънчев бряг и дотам. Той дори не е погребан тук, защото жена му Мая, не позволи. Жоро е кремиран, като една част от прахта е предадена на майка му, втората част е запазена от вдовицата Мая, а третата е положена в Софийските централни гробища\", обясняват още кюстендилци. „Когато те бяха силните на деня, в Кюстендил беше много добре развит спортът, имаше и бинго зали\", спомнят си съгражданите им. Георги Илиев е убит на 25 август 2005 г. пред заведението му „Буда бар\" в курорта Слънчев бряг. Тогава снайперист го прострелва пред десетки свидетели, а убийството беше определено като сходно с това на собственика на МГ Корпорация Илия Павлов. Илиев умира на място – с един куршум в сърцето, а по него е стреляно от съседен хотел. Основната версия е, че убиец на Илиев е Васил Арарски, по-известен като Райко Кръвта. В Кюстендил част от имотите на братята наследи кумът на Васко Илиев – Антон Боянов. Негова собственост са хотел „Пауталия\", кино „Владимир Заимов\" и хотел „Велбъжд\". Първите два така и не се използват, Боянов не ги й поддържа. Някогашният хотел „Пауталия\" е омотан в зелено зебло. На няколко пъти общината го санкционира заради това, че не си е плащал данъка сгради. Единствено хотел „Велбъжд\" функционира, и то отчасти. За нощувки се ползват само няколко от общо 13 етажа. Големият ресторант пък се пълни основно по време на баловете и сватбените церемонии. Малко след като наследи имането в Кюстендил, Боянов извади големите намерения да прави спа хотел от Пауталия с топла връзка към бившето кино, начинанието му така и не видя бял свят. В памет на братята Илиеви в Кюстендил всяка пролет се провежда и турнир по борба.", "date": "2018.08.27", "title": "Трупат луди пари от търговия със спомени за убитите босове на ВИС-2 Васил и Георги Илиеви"}
{"url": "http://www.classa.bg/%D1%81%D0%B2%D1%8F%D1%82/item/386254-%D0%B8%D1%80%D0%B0%D0%BD-%D0%BE%D1%82%D0%BD%D0%B5%D1%81%D0%B5-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D0%BD%D0%B0-%D1%81%D0%B0%D1%89-%D0%B4%D0%BE-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B8%D1%8F-%D1%81%D1%8A%D0%B4-%D0%B2-%D1%85%D0%B0%D0%B3%D0%B0", "text": "Искането е международният съд незабавно да преустанови действието им Иран отнесе санкциите на Съединените щати до най-високата съдебна инстанция на ООН, Международния съд в Хага, предаде Асошиейтед прес. Целта на Техеран е в крайна сметка санкциите, възстановени с решение на президента на САЩ Доналд Тръмп отпреди няколко месеца, да бъдат отменени. Иран определи възобновяването на санкциите като \"открита икономическа агресия\", отбелязва АП. Иран внесе иска в Международния съд миналия месец. Техеран поддържа тезата, че въведените на 8 май от правителството на Тръмп санкции, са нарушение на двустранно споразумение от 1955 г. - Договора за приятелство - регулиращо икономическите и консулските им взаимоотношения. Днес, на първото заседание в Хага по внесения от Техеран иск, Иран поиска международният съд незабавно да преустанови действието на санкциите, за да защити иранските интереси, докато не приключи делото, в което се оспорва законността на санкциите – процедура, която може да отнеме години. През май американският президент заяви, че ще оттегли страната си от подписаното през 2015 г. споразумение за иранската ядрена програма и че ще възстанови режима на санкции срещу Техеран. Вашингтон заплаши да наложи санкции и на други страни, ако до началото на ноември те не спрат да внасят ирански петрол. Иранският представител по делото пред Международния съд Хага Мохсен Мохеби заяви, че решението на САЩ е явно нарушение на договора от 1955 г., защото има за цел \"да навреди във възможно най-голяма степен на иранската икономика\". Споразумението за иранската ядрена програма от 2015 г. предвижда върху нея да бъдат въведени ограничения в замяна на отменяне на повечето американски и международни санкции. Документът обаче предвижда времеви ограничения и не се отнася до програмата на Иран за балистични ракети и регионалната му политика в Сирия и на други места. Именно тези пропуски нееднократно бяха изтъквани от Тръмп като причина да определи споразумението като \"най-лошото, подписвано някога\", отбелязва Асошиейтед прес.", "date": "2018.08.27", "title": "Иран отнесе санкциите на САЩ до Международния съд в Хага"}
{"url": "http://www.classa.bg/%D1%81%D0%B2%D1%8F%D1%82/item/386255-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%81-%D0%BD%D0%BE%D0%B2%D0%B0-%D1%82%D1%80%D0%B5%D0%B7%D0%B2%D0%B0-%D0%B8-%D0%BA%D1%80%D0%B8%D1%82%D0%B8%D1%87%D0%BD%D0%B0-%D0%B2%D1%8A%D0%BD%D1%88%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D1%81%D0%BF%D1%80%D1%8F%D0%BC%D0%BE-%D1%81%D0%B0%D1%89", "text": "За да има силен Европейски съюз, неговите страни членки трябва да използват подхода на \"противотежест\" към Америка Германският външен министър Хайко Маас заяви, че Берлин трябва да предефинира външната си политика спрямо САЩ, чиито нови насоки ще бъдат представени през следващата седмица, съобщават германските медии. Германският първи дипломат подчерта, че двустранните отношения между Германия и САЩ трябва да бъдат оценени по \"трезв, критичен\" начин. \"Крайно време е да преразгледаме трансатлантическото партньорство по трезв, критичен и дори самокритичен начин\", подчерта министърът. Той добави, че за да има силен Европейски съюз, неговите страни членки, и особено Германия, трябва да използват подхода на \"противотежест\" към Вашингтон, за да имат балансирани отношения. \"Основната цел на нашата външна политика е следователно изграждането на суверенна, силна Европа. Ето защо е абсолютно належащо да укрепим самостоятелността на Европа чрез създаване на платежни канали, които са независими от САЩ, Европейски валутен фонд, а също така независима система SWIFT\", добави той.", "date": "2018.08.27", "title": "Германия с нова \"трезва и критична\" външна политика спрямо САЩ"}
{"url": "http://www.classa.bg/%D1%81%D0%B2%D1%8F%D1%82/item/386256-%D0%B2%D0%BB%D0%B8%D0%B7%D0%B0%D1%82-%D0%B2-%D1%81%D0%B8%D0%BB%D0%B0-%D0%BD%D0%BE%D0%B2%D0%B8%D1%82%D0%B5-%D1%81%D0%B0%D0%BD%D0%BA%D1%86%D0%B8%D0%B8-%D0%BD%D0%B0-%D1%81%D0%B0%D1%89-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D1%81%D0%BB%D1%83%D1%87%D0%B0%D1%8F-%D1%81%D0%BA%D1%80%D0%B8%D0%BF%D0%B0%D0%BB", "text": "Те предвиждат забрана на доставката на продукция с двойно предназначение и внос на руска територия на чувствителни стоки и технологии От днес влизат в сила новите санкции на Съединените щати срещу Русия във връзка със случая \"Скрипал\", припомня БНР. Те предвиждат забрана на доставката на продукция с двойно предназначение и внос на руска територия на чувствителни стоки и технологии. Забранява се още доставянето на електроника, компоненти и технологии, свързани с нефтената и газовата промишленост. Държавният департамент обаче обяви, че няма да прекрати оказването на помощ на Русия по Закона за чуждестранната помощ от 1961 година. Изключения се правят и за продукция, свързана с космическите полети, както и за операциите за гарантирането на сигурността при полетите от гражданската авиация.", "date": "2018.08.27", "title": "Влизат в сила новите санкции на САЩ срещу Русия заради случая \"Скрипал\""}
{"url": "http://www.classa.bg/%D1%81%D0%B2%D1%8F%D1%82/item/386257-%D0%BE%D1%82-%D0%BF%D1%85%D0%B5%D0%BD%D1%8F%D0%BD-%D0%B4%D0%BE-%D1%85%D0%B0%D0%B2%D0%B0%D0%BD%D0%B0-%D0%BF%D1%80%D0%B5%D0%B7-%D0%B1%D0%B5%D0%B9%D1%80%D1%83%D1%82-%D0%B8-%D1%82%D0%B8%D1%80%D0%B0%D0%BD%D0%B0-%D0%B8%D1%81%D1%82%D0%BE%D1%80%D0%B8%D0%B8-%D1%81-%D0%BF%D1%80%D0%B5%D0%B2%D0%BE%D0%B4%D0%B0%D1%87%D0%B8", "text": "Разочарован ще остане, който очаква пътеписи от далечни и не толкова страни. В КНДР, Куба, Ливан и Албания понякога съм попадал на преводачи, местни хора,пред които малко ме е било срам от руския и френския ми, въпреки че съм ги учил сериозно по две десетилетия -френския от детинство, руския в гимназията и университета. В 1993 г в Пхенян се състоя последният Световен фестивал на младежта и студентите. Превеждаше ми от корейски на френски младо момиче, чието име, за съжаление, не съм запомнил. Известно е, че Северна Корея е затворена страна, тогава повече отколкото сега. Така че преводачката ми беше учила френския у дома, но го говореше като роден език. Любезно ми подсказваше търсена дума, без затруднения се справяше в дългите ни разговори на най-различни теми: кулинария, политика, бит, култура. Пак в такава изолирана по онова време страна – Албания, ми превеждаше от и на френски младеж, получил образованието си в столичния им университет. Разговаряхме на френски и с университетския му декан, който неведнаж ме учудваше с неочаквано тълкуване на иначе известни факти, но за това – по-нататък. В Ливан палестинецът Туфи, който ми превеждаше в интервю с Ясер Арафат и при обиколката ни в Южен Ливан, където с екип на Българската телевизия снимахме филм, често се подсмиваше и не пестеше корекциите на падежите, при които, както повечето българи, се ръководим повече от благозвучието отколкото от правилата. А на Корниша, единственото място за вечерни разходки при затишията по време на гражданската война през седемдесетте и осемдесетте години, се запознахме с Ибрахим, завършил Ленинградския университет и влюбен в руската култура и изкуство. И накрая Густаво, или както кубинците го произнасят – Хуставо, нямащ нищо общо с представата ни за темперамент, ме съпровождаше през седмицата, в която бях в Хавана като член на жури на международен конкурс за карикатури. /По време на конкурса се сприятелихме с големия френски карикатурист Жорж Волински, който беше една от жертвите на стрелбата в редакцията на „Шарли Ебдо” през януари 2015/. И сега няколко кратки спомена за впечатления, събития и разговори, при които са ми посредничили моите преводачи. В Пхенян бях със статут на по-специален гост, тъй като представлявах Международната организация на журналистите. „Специалността” се състоеше в това, че бяха ни дали съвършено нови банкноти с червен цвят, докато за останалите хиляди участници банкнотите бяха със зелен цвят. И горе долу както навремето беше с нашия „Кореком”, ние, специалните, можехме да пазаруваме в магазини с по-разнообразен и качествен асортимент. Освен това, имахме честта да вечеряме в една огромна зала с тогавашния президент Ким Чен ир, син на Ким Ир сен и баща на сегашния държавен глава Ким Чен ун. Но и на тази тържествена вечеря румънския колега, също Константин, пак си остана гладен. Ужасно лютива и солена се оказа корейската кухня, а адашът беше язваджия. В ежедневието храната ни приготвяха на открито: на скара пет на пет метра, поставена на земята, се печаха десетки пилета, всеки си вземаше каквото му харесва и се консумираше на място. А питието беше една доста приемлива водка. Е, разбира се, полюляха ни на традиционните корейски люлки, водиха ни и до историческото дърво, под което в главата на първия Ким се била родила бележитата идея „Чух-че”, която е нещо като марксизма-ленинизма за севернокорейското общество. И другото, което няма да забравя е невероятната чистота на град Пхенян. Вероятно за това спомагаше и почти пълното отсъствие на автомобили. Автомобили нямаше и в Тирана, но градът буквално не се виждаше от околните хълмове поради невдигащата се гъста люта мъгла. А пътуването из страната си заслужаваше и заради живописните пътища, които се виеха по билата на планините, и разговора на един особен български с жителите на едно от нашенските села и естествено заради десетките, стотиците бункери в полето, в планината, по кръстопътищата и дори в селлските дворове. Предназначението – да послужат при съпротивата при евентуално империалистическо нападение на социалистическа Албания от страна на Италия. Един малко особено тълкуван урок от епохата на италианската окупация по времето на Мусолини. А с декана на филологическия факултет на тиранския университет си говорихме за националния герой Скендербег, за историята на българските села в Албания. И тук домакинът ми ме изненада с констатацията: „Та ние сме непосредствени съседи от векове. Знаете манастира „Свети Наум” на Охридското езеро, където в 910 година е погребан най-младият ученик на Кирил и Методий – Наум. Само на няколко километра от манастира, построен със съдействието на българските царе Борис и Симеон, минава и днес границата с Албания”. Ами, уверих се колко не си знаем историята няколко години по-късно, когато си пиех „лозовата” ракия в ресторанта на открито на отсрещния бряг на манастира. Та по времето на Борис и Симеон България наистина е граничила с Албания. Но да не вредим с исторически реминисценции на съвременния обединител на Балканите Бойко Борисов. За Туфи, който ме занасяше за руските падежи, вече стана дума. Тук може би заслужава да се отбележи, че още по онова време ООП имаше изградена стегната пропагандна организация, осигуряващи отлични преводачи. Години по-късно се уверих, че палестинците имат отлична кадрова политика покрай моя колега от МОЖ Мазен Хюсеини. Той явно е бил специализиран за работа в международни организации. Знаеше естествено арабски, френски, английски, испански, справяше се с чешки и руски. Преди Международната организация на журналистите беше представлявал ООП в Световната федерация на демократичната младеж, в Световния студентски съюз, в Световната организация на мира и в Световната федерация на профсъюзите. За разлика от неговите колеги, секретари на МОЖ от Полша, ГДР, Куба, Румъния, Чехословакия и България, журналисти, попаднали по-скоро случайно в организацията, Мазен си беше професионалист в международната дейност. Една вечер, когато със съпругата ми се разхождахме по единственото място за разходка в Западен Бейрут, крайбрежния булевард „Корниш”, ни заговори на руски млад мъж. Чул, че говорим на сходен с руския език, представи се – Ибрахим – завършил литература в Ленинград. И с него се стараех да не бъркам много падежите, но това е без значение, сприятелихме се, често вечер се разхождахме заедно, веднъж ме покани у тях. По-скоро скромна обстановка, единственото забележително - десетките репродукции на картини от руски майстори. Ибрахим беше влюбен в руската култура във всичките и проявления. Шокът дойде когато в 1979 г съветските войски навлязоха в Афганистан. Само дето не се разплака Ибрахим:”Как можаха, та мюсюлманският свят беше в краката им, сега ще е техен враг, лют враг, в Афганистан никой никога няма да победи”. Позна любителят на изкуството: десет години по-късно съветските войски се изтеглиха безславно от Афганистан. Не по-успешна се оказва американската намеса там, където заради пуста солидарност с новите ни братя, загинаха и български момчета. И накрая за „Хуставо”. И неговият руски беше перфектен, не помня какво точно беше учил в Съветския съюз. Било е вероятно 1992 -1993 г. В Хавана все още си вървяха огромните американски автомобили от петдесетте години. Загърмеше ли високоговорителят на площада в градчето, където се провеждаше конкурса за карикатура, момчетата и момичетата, насядали на перваза на изкуственото езерце, скачаха и почваха да танцуват; „Колко весел народ сте”, споделих с Густаво. „А какво друго ни остава?” Прав си беше Густаво, братската съветска помощ беше секнала, американската блокада душеше страната, оставаше пачангата. Веднъж коментирахме отдръпването на страните от бившата социалистическа общност от Куба. С характерната си лека усмивка Густаво коментира: „Резултатът за вас е, че по-рано купувахте евтина кубинска захар от Куба, а сега купувате от Франция скъпа кубинска захар”. Такива ми ти спомени за преводачи.", "date": "2018.08.27", "title": "От Пхенян до Хавана - през Бейрут и Тирана. Истории с преводачи"}
{"url": "http://www.classa.bg/%D1%81%D0%B2%D1%8F%D1%82/item/386258-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B8%D1%82%D0%B5-%D0%BD%D0%B0-%D1%80%D1%83%D1%81%D0%B8%D1%8F,-%D1%82%D1%83%D1%80%D1%86%D0%B8%D1%8F-%D0%B8-%D0%B8%D1%80%D0%B0%D0%BD-%D1%81%D0%B5-%D1%81%D1%80%D0%B5%D1%89%D0%B0%D1%82-%D0%B7%D0%B0%D1%80%D0%B0%D0%B4%D0%B8-%D0%BA%D0%BE%D0%BD%D1%84%D0%BB%D0%B8%D0%BA%D1%82%D0%B0-%D0%B2-%D1%81%D0%B8%D1%80%D0%B8%D1%8F", "text": "Президентите на Иран, Русия и Турция ще се срещнат на 7 септември в Иран - трета такава среща на върха, за да търсят начини да се сложи край на конфликта в Сирия, съобщи днес турската държавна телевизия ,цитирана от АФП. Президентът Реджеп Ердоган ще пътува до Иран за разговори с колегите си Владимир Путин и Хасан Рохани, обяви телевизия „Хабер\". Частната турска Ен Ти Ви добави, че срещата ще е в северния ирански град Табриз. Първата среща между тримата президенти бе в Сочи, Русия, през ноември миналата година, а втората - през април тази година в турската столица Анкара. Ердоган намекна неотдавна, че на 7 септември планира среща за Сирия в Истанбул с Путин, но и с президента на Франция Еманюел Макрон и германския канцлер Ангела Меркел. На медийни съобщения в последните седмици показаха, че среща в този формат става все по-малко вероятна и ще бъде заменена от среща на върха между Иран, Русия и Турция. Междувременно ирански медии съобщиха, че военните министри на Иран и Сирия са подписали споразумение за военно сътрудничество и възстановяване на страната. Това станало при визитата на иранския министър на отбраната Амир Хатами в Дамаск. Във втория ден от посещението той имал „подробни преговори\" със сирийския си колега Али Абдуллах Аюб и сирийския президент Башар Асад, съобщи агенция Тасим. Според нея „споразумението за военно-техни", "date": "2018.08.27", "title": "Президентите на Русия, Турция и Иран се срещат заради конфликта в Сирия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386259-%D0%BC%D0%B8%D0%BB%D0%B5%D0%BD-%D1%86%D0%B2%D0%B5%D1%82%D0%BA%D0%BE%D0%B2-%D1%81%D0%B5-%D0%BE%D0%B1%D0%BB%D0%B0%D0%B6%D0%B8-%D0%B5%D1%82%D0%BE-%D0%BA%D0%BE%D0%BB%D0%BA%D0%BE-%D0%B1%D0%BE%D0%BD%D0%B0-%D0%BE%D0%B1%D0%B5%D0%B7%D1%89%D0%B5%D1%82%D0%B5%D0%BD%D0%B8%D0%B5-%D1%89%D0%B5-%D0%BF%D1%80%D0%B8%D0%BB%D0%B0%D0%BF%D0%B0", "text": "Милен Цветков хич не страда от уволнението си от Нова телевизия. След като в края на миналата седмица се разбра, че медията сваля предаването на чепатия журналист от програмата си, той отсече, че е на море и това изобщо не го вълнува. „Ще си търся работа през есента, но сега си почивам. Нищо друго не ме интересува\", отсече Милен и отклони всякакви покани за медийни изяви. Според запознати, от телевизията са му запушили устата с доста атрактивна неустойка. Най-вероятно той ще получи солидна сума накуп, която според слуховете варира между 80 000 и 120 000 лева, тоест едногодишната му заплата, пише „Уикенд\". Само ден след като остана без работа, Милен се потопи в южната част на Атанасовското езеро край Бургас, което е известно с лечебната си кал и луга. Журналистът бе заведен там от доскорошния си служител Даниел Петканов. В момента Милен кара отпуската си в къмпинг „Градина\", където ходи редовно от няколко години.", "date": "2018.08.27", "title": "Милен Цветков се облажи! Ето колко бона обезщетение ще прилапа"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/386260-%D1%81%D0%BB%D0%B0%D0%B1%D0%BE-%D0%B4%D0%B2%D0%B8%D0%B6%D0%B5%D0%BD%D0%B8%D0%B5-%D0%BD%D0%B0-%D0%BB%D0%B8%D1%85%D0%B2%D0%B8%D1%82%D0%B5-%D0%BF%D0%BE-%D0%BA%D1%80%D0%B5%D0%B4%D0%B8%D1%82%D0%B8%D1%82%D0%B5-%D0%BF%D1%80%D0%B5%D0%B7-%D1%8E%D0%BB%D0%B8", "text": "През юли лихвите по потребителските кредити в лева достигат средно до 8,76%, което е увеличение от 0,64 процентни пункта на годишна база. Това показват данните от лихвената статистика на БНБ, публикувани днес. Оскъпяването по заемите в евро обаче намалява с 0,48 пр.п. до 4,74%. Лихвите при жилищните кредити в левове спадат с 0,48 пр.п. до 3,38%, а по жилищните кредити в евро – с 0,57 пр. п. до 3,72%. Средният лихвен процент по другите кредити в левове се повишава с 0,35 пр. п. до 2,35%, а по другите кредити в евро намалява с 0,10 пр. п. до 3,34%. На месечна база спрямо юни средният лихвен процент по кредитите за потребление в левове нараства с 0,42 пр.п., а по тези в евро – с 0,84 пр. п. При жилищните кредити в левове и евро почти няма движение през юли, спрямо месец по-рано. През юли 2018 г. средният лихвен процент по кредитите на нефинансовите предприятия до 1 млн. евро, договорени в левове, се понижава спрямо същия месец на 2017 г. с 0,51 пр.п. до 3,80%, а по тези, договорени в евро – с 0,15 пр. п. до 3,16%. Средният лихвен процент по кредитите над 1 млн. евро, договорени в левове, се увеличава с 0,04 пр.п. до 3,88%, а по тези, договорени в евро, спада с 0,50 пр. п. до 3,40%. През юли 2018 г. спрямо юни 2018 г. средният лихвен процент по кредитите до 1 млн. евро, договорени в левове, спада с 0,18 пр.п., а по кредитите до 1 млн. евро, договорени в евро, се повишава с 0,07 пр. п. При кредитите над 1 млн. евро, договорени в левове, средният лихвен процент нараства с 0,18 пр. п., а по тези, договорени в евро – с 0,27 пр.п.     При депозитите също няма съществено движение. Средният лихвен процент по спестяванията в сектор „Нефинанаосви предприятия“ с договорен матуритет в левове и в евро през юли 2018 г. в сравнение с юли 2017 г. се увеличава с 0.03 пр. п. съответно до 0,17% и 0,21%. В сравнение с юни 2018 г. средният лихвен процент по депозитите с договорен матуритет в левове намалява с 0,14 пр. п., а по тези в евро се повишава с 0,15 пр.п. Лихвите по спестяванията на домакинствата в лева намаляват с 0,01 пр. п. до 0,19%, а по тези в евро нараства с 0,02 пр.п. до 0,22%. В сравнение с юни 2018 г. средният лихвен процент по депозитите с договорен матуритет в левове се увеличава с 0,01 пр. п., а по тези в евро – с 0,03 пр. п.     Средният лихвен процент по овърдрафта в левове през юли 2018 г. в сравнение с юли 2017 г. се увеличава с 0,48 пр. п. До 14,20%, а по овърдрафта в евро – с 0,20 пр. п. До 9,50%. През юли 2018 г. спрямо същия месец на 2017 г. средният лихвен процент по кредитите, предоставени чрез кредитни карти, извън безлихвен гратисен период, в левове се повишава с 0,95 пр.п. до 19,24%, а по тези в евро се понижава с 0,57 пр. п. До 17,68%. Средният лихвен процент по кредитите за потребление в левове през юли 2018 г. в сравнение с юли 2017 г. спада с 0,10 пр.п. до 8,20%, а по кредитите за потребление в евро – с 0,63 пр.,п. До 7,42%. При жилищните кредити в левове той намалява с 0,71 пр.п. до 4,22%, а при жилищните кредити в евро – с 0,63 пр.п. до 5,36%. През юли 2018 г. основният лихвен процент (ОЛП) е 0,00%, като запазва нивото си в сравнение с юли 2017 г. и с юни 2018 г.  Индексът ЛЕОНИА Плюс през юли 2018 г. e -0,50%. Спрямо юли 2017 г. той намалява с 0,47 пр. п., а в сравнение с юни 2018 г. остава непроменен. ", "date": "2018.08.27", "title": "Слабо движение на лихвите по кредитите през юли"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386261-%D0%BE%D1%82-%D0%BA%D0%BE%D1%80%D0%B0%D0%B1%D0%B0-%D0%BA%D1%80%D0%B0%D0%B9-%D1%81%D0%BE%D0%B7%D0%BE%D0%BF%D0%BE%D0%BB-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%B4%D0%B0-%D0%B8%D0%B7%D1%82%D0%B8%D1%87%D0%B0-%D0%BC%D0%B0%D0%B7%D1%83%D1%82", "text": "Изтичането на мазут от потъналия край Созопол кораб продължава, макар и в малки количества, съобщи bTV. Според любители водолази, които вчера направиха оглед, гориво има не само в резервоарите, но и в други части от плавателния съд. Водолазите от Сдружение „Приятели на морето” първи забелязват разлива в потъналия кораб. Според тях причината мазутът да излезе на повърхността е по-високата температура на водата. „Преди три седмици имаше голям щорм – долу на 33 метра беше 9 градуса. Тогава нямаше теч на мазут. Седмица след това открихме, че тече от всички шевове”, пояснява Пламен Тодоров от сдружението. Вчера групата е влязла за нов обход на кораба – теч все още има, но не толкова интензивен. Загражденията, поставени от Морската администрация ги няма. Водолазите установяват, че гориво има и във вътрешността на кораба. Спектрален анализ може да установи дали мазутът по плажовете е от „Мопанг”, но до сега такъв не е направен. Кабинетът е заделил 2,5 млн. лв. за справяне с проблема. Дългосрочните прогнози показват, че от средата на седмицата морето ще е благоприятно за операцията по източването на мазут.", "date": "2018.08.27", "title": "От кораба край Созопол продължава да изтича мазут"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386262-%D0%B4%D0%BE%D0%BA%D1%83%D0%BC%D0%B5%D0%BD%D1%82-%D1%80%D0%B0%D0%B7%D0%BA%D1%80%D0%B8-%D1%80%D0%BE%D0%BB%D1%8F%D1%82%D0%B0-%D0%BD%D0%B0-%D0%B4%D0%B6%D0%BE%D1%80%D0%B4%D0%B6-%D1%81%D0%BE%D1%80%D0%BE%D1%81-%D0%B2-%D1%86%D0%B5%D0%BD%D0%B7%D1%83%D1%80%D0%B0%D1%82%D0%B0-%D0%BD%D0%B0-%D1%81%D0%BE%D1%86%D0%B8%D0%B0%D0%BB%D0%BD%D0%B8%D1%82%D0%B5-%D0%BC%D1%80%D0%B5%D0%B6%D0%B8", "text": "Цензурата в социалните мрежи отдавна е факт. Все повече потребители забелязват странности, като блокиране на профили за 30 дни, затваряне на групи, изтриване на определени постове. Всичко това в никакъв случай не е случайно стечение на обстоятелствата. Това е част от мощния инструментариум на Запада да влияе на общественото мнение и съзнание. А ако днес 90 % от хората са в социалните мрежи, то вниманието към съдържанието, което си разменят потребителите, разбира се, че е голямо.     Още повече, че някои събития в обществено-политическия живот на различни държави се раждат именно в социалните мрежи — например организацията на протести, кампании, и прочее. Това не може да остане незабелязано или несанкционирано от мозъчните центрове на Запада. Изтекъл документ, по-конкретно страничка номер 49 от специална документация, освети особеното влияние на Джордж Сорос — най-богатия политически алигатор в света.   Вече отдавна знаем, че Сорос се занимава с оказване на влияние в много политически въпроси по целия свят. «Конфиденциалната 49-та страничка за победата на Тръмп посредством основни социални медиа-платформи за «отстраняване на пропагандата на дясното крило и фалшиви новини» беше представена през януари 2017 от основателя на Media Matters Дейвид Брок по време на среща във Флорида, съобщи тогава Washington Free Beacon. В документа, получен от The Free Beacon, се казва, че Media Matters и други финансирани от Сорос групи имат достъп «до необработени данни от Facebook, Twitter и други сайтове и социални мрежи», за да могат да проследяват и анализират тези нефилтрирани данни. Пълната конфиденциална бележка, която е написана като подривен политически манифест, от американския либерал и политически активист, авторът Дейвид Брок, основател на Media Matters for America. Сорос финансира Media Matters, от около 2010 година, като противостояние на новинарски организации като Fox News. Общо взето, нищо ново, но от документа става ясно, колко усилия полагат САЩ, и определени кръгове, за да влияят не само на медиите, но и на социалните мрежи.  ", "date": "2018.08.27", "title": "Документ разкри ролята на Джордж Сорос в цензурата на социалните мрежи"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/386249-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8%D1%8F%D1%82-%D1%80%D0%B5%D0%B3%D0%B8%D1%81%D1%82%D1%8A%D1%80-%D0%B7%D0%B0%D1%80%D0%B0%D0%B1%D0%BE%D1%82%D0%B8-%E2%80%9E%D0%BD%D0%B0-%D0%BC%D1%8F%D1%81%D1%82%D0%BE%E2%80%9C", "text": "ърговският регистър вече работи, съобщиха от Агенцията по вписванията, която го стопанисва. Системата обаче е достъпа само офлайн, на място в офисите на ведомството. През интернет регистърът ще е достъпен след 16 ч. днес. \"Работата на Търговския регистър и регистър на юридическите лица с нестопанска цел е възстановена напълно от днес, 27.08.2018 г. Всички свързани с регистъра услуги вече са възможни на място в Агенция по вписванията и нейните регионални структури. От 16 часа днес всички функционалности на регистъра, възможни чрез достъп до интернет, също ще бъдат възстановени\", се казва в официалното съобщение. На българския бизнес му се наложи да изчака  , за да научи тази щастлива новина, като през това време управляващите се надпреварваха да гадаят кога всъщност системите ще заработят, а крайната дата все се отлагаше „ “.  Сривът в регистъра буквално парализира фирмите в страната, както и работата на банки, нотариуси и адвокати. Крахът на системата взе и главата на Зорница Даскалова, която допреди дни ръководеше Агенцията по вписванията. Нейното място се зае от началника на Изпълнителната агенция за насърчаване на малките и средните предприятия  , която се озова на новия си пост на квотен принцип, отново по линия на „Обединени патриоти“. Рухването на регистъра дори успя да наруши лятната отпуска на депутатите, които се сбраха на  да разискват казуса, който според опозицията сериозно застраши националната сигурност на страната. В Министерски съвет също  , но така и не се разбра защо се стигна до дефектиране на четири диска с информация почти едновременно и дали са спазвани през годините нужните стъпки за адекватна профилактика и поддръжка на системите.  От Агенцията по вписванията не съобщават дали има загуба на информация. До 31 август административните органи трябва да изготвят разработените от тях процедури за създаване на резервни копия на държавните регистри. В момента се работи и за създаване на държавно хранилище за резервни копия от данните. До 3 септември трябва да е готов анализ на потенциалните рискове пред системата и да се изготви план за действие при евентуално реализиране на тези рискове. ", "date": "2018.08.27", "title": "Търговският регистър заработи „на място“"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/386250-%E2%80%9E%D1%85%D0%BE%D0%BB%D0%B4%D0%B8%D0%BD%D0%B3-%D0%B2%D0%B0%D1%80%D0%BD%D0%B0%E2%80%9C-%D1%82%D1%8A%D1%80%D1%81%D0%B8-1,250-%D0%BC%D0%BB%D0%BD-%D0%BE%D1%82-%D0%B1%D0%BE%D1%80%D1%81%D0%B0%D1%82%D0%B0", "text": "Една от най-ликвидните компании на Българска фондова борса, включена във водещия индекс SOFIX, “Холдинг Варна“ АД обяви намерение за увеличение на капитала. Това става ясно от решение на Управителния съвет на дружеството, разпространено чрез сайта www.x3news.com. Капиталът на „Холдинг Варна“ АД ще бъде увеличен от 5 235 900 лв. на 6 485 900 лв. чрез издаването на до 1 250 000 нови обикновени, поименни, безналични акции с номинална стойност от 1 лев и емисионна стойност от 36 лв. Увеличението на капитала „Холдинг Варна“ АД ще се счита за успешно, ако бъдат записани и платени най-малко 500 хил. нови акции. Право да участват в увеличението на капитала имат лицата, придобили акции най-късно седем дни след датата на оповестяване на съобщението за публично предлагане.     Съотношението между издадените права и новите акции е 4,18871993, като срещу всяка съществуваща акция ще бъде издадено едно право, даващо възможност за записване на приблизително 0,23873642 нови акции по емисионна стойност. Всяко лице може да запише такъв брой акции, който е равен на броя на придобитите и/или притежавани от него права, умножен по коефициент 4,18871993. При получаване на число, което не е цяло, същото се закръгля към по-малкото цяло число. За инвестиционен посредник, който да обслужи увеличението на капитала, е избран „Реал Финанс“ АД – град Варна.", "date": "2018.08.27", "title": "„Холдинг Варна“ търси 1,250 млн. от борсата"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/386251-%D1%8F%D0%B4%D1%80%D0%B5%D0%BD%D0%B0%D1%82%D0%B0-%D0%B5%D0%BD%D0%B5%D1%80%D0%B3%D0%B5%D1%82%D0%B8%D0%BA%D0%B0-%D0%B2-%D1%81%D0%B0%D1%89-%E2%80%93-%D0%BD%D0%B0-%D0%BF%D1%80%D0%B0%D0%B3%D0%B0-%D0%BD%D0%B0-%D0%BF%D1%8A%D0%BB%D0%B5%D0%BD-%D0%BA%D0%BE%D0%BB%D0%B0%D0%BF%D1%81", "text": "Изглежда ядрената енергетика в САЩ е на ръба на тотален колапс, пише Ахмед Абдула, доцент в Калифорнийския университет, за Energypost. Това би се отразило фаталнo и върху околната среда и засега няма признаци, които да сигнализират, че подобен процес може да бъде спрян или обърнат. През 2025 г. вторият от двата реактора на ядрената електроцентрала Diablo Canyon ще бъде закрит, което ще зарадва местните критици на технологията, чиято цел е да премахнат зависимостта на Калифорния от атомната енергия. По този начин, чрез спирането на всички реактори, щатът ще изгуби голяма част от производството на нисковъглеродно електричество, което не може да бъде компенсирано от действащите соларни и вятърни електроцентрали. Търговските ядрени реактори осигуряват приблизително една пета от произведената електроенергия в САЩ, като в момента голяма част от тях ги грози съдбата на Diablo Canyon. Комбинацията от ниските цени на природния газ и възходът на соларните и вятърните електроцентрали направи ядрените централи неспособни да се конкурират. През последните десет години пет от американските атомни електроцентрали бяха затворени поради нерентабилност. От останалите 99 поне още 10 ще бъдат закрити в най-скоро време.     Отчитайки този факт, някои от щатите вече планират да субсидират своите ядрени централи в опит да ги задържат конкурентни. Вероятно това е само временно положение, тъй като средната възраст на централите от този сектор е 37 години, смята Абдула. Междувременно, усилията за изграждане на нови атомни електроцентрали бяха отменени или забавени поради надвишаване на планираните разходи. Единствено сериозна промяна в държавната политика би могла да промени тази тенденция, но такива признаци засега няма. Проблемите на ядрената енергетика са резултат от икономическата реалност, лошото управление на федералната енергийна политика, строгата регулация и организираната опозиция. Защитниците на ядрената енергия визират опасността от световна доминация на Русия и Китай като главни износители на ядрена технология и апелират през Министерството на отбраната да инвестира в съживяване на енергийното ядрено производство в САЩ като част от програмата за защита на националната сигурност. Същите тези защитници предлагат и изграждането на ново поколение ядрени електроцентрали, които ще бъдат по-ефективни и по-евтини от вече съществуващите. Това, разбира се, ще изиска намесата на правителството, което приема като особено чувствителна тази тема. Негативното обществено възприятие относно тази индустрия може да бъде преодоляно от едно ново поколение ядрени технологии, основаващо се на по-голяма безопасност и ефективност. Загубата на ядрена електроенергия ще има дълбоки последици за САЩ, смята Абдула, особено за околната среда. През 2017 г. технологията е произвела повече нисковъглеродна електрическа енергия, отколкото общото количество на соларните и вятърните електроцентрали за същия период, спестявайки на страната 547,5 млн.тона въглеродни емисии.     С увеличаването на нуждата от чиста електроенергия ще се повиши и необходимостта от електричество, произвеждано от атомни електроцентрали. Тоталното електрифициране в световен мащаб ще доведе до скок на потреблението на електричество, като същевременно ще се увеличи стремежа за намаляване на парниковите газове. За да може САЩ да участва ефективно в този процес, първо ще се наложи да промени политиката си относно ядрената енергетика и нейното стабилизиране.", "date": "2018.08.27", "title": "Ядрената енергетика в САЩ – на прага на пълен колапс"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386252-%D0%BA%D0%B0%D0%BA-%E2%80%9E%D1%82%D1%80%D0%B5%D0%B9%D1%81%E2%80%9C-%D0%B8-%D0%B4%D1%80%D1%83%D0%B3%D0%B8%D1%82%D0%B5-%E2%80%9E%D0%B7%D0%B0%D0%BF%D0%BE%D0%B4%D0%BE%D0%B7%D1%80%D0%B5%D0%BD%D0%B8%E2%80%9C,-%D1%89%D0%B5-%D1%80%D0%B5%D1%88%D0%B0%D1%82-%E2%80%9D%D1%81%D0%BB%D1%83%D1%87%D0%B0%D1%8F-%D1%81%D0%B2%D0%BE%D0%B3%D0%B5%E2%80%9C", "text": "Шумът около трагедията с автобуса край Своге, ще почне да затихва след деня на траур и погребението на загиналите. Животът ще предложи нови ситуации, драми или абсурди, които ще заемат челното място в медиите. Замесените институции и фирми, ще направят всичко възможно да си спасят задниците. Фокусът ще бъде пренасочен. „Трейси груп“, която е извършила ремонта на въпросния път, където стана катастрофата, отнела 16 живота, а десетки бяха ранени, излезе с официално становище. Според него „няма съществени дефекти, застрашаващи безопасността на движението“. Извършител на ремонта е \"Трейс Своге\", която вече се нарича \"Си Билд България\" ЕООД. Капиталът е прехвърлен на 30 юни м.г., но когато е извършвана обществената поръчка, все още е била \"Трейс Своге\" със собственик на капитала \"Трейс Груп Холд\" АД. Фирмата е сред най-големите получатели на обществени поръчки - 108 на стойност около 1 милиард лева. 20% да е печалбата, това прави 200 милиона. Запознати обаче твърдят, че печалбите са много по-големи. Дружеството е с огромен финансов ресурс, влияние и връзки. Още щом са чули за катастрофата оттам са се задействали. Планът за подобни ситуации в подобни фирми включва: Правило №1: Развържи кесията! Парите у нас вършат чудеса. Старт на кризисен ПР.  Прозвъняване на всички медии, в които фирмата рекламира. Плюс другите, в които ще се платят публикации по конкретния повод. С големите медии собствениците и техни представители поддържат топли връзки не от вчера. Нерядко големи фирми наливат неофициално доста пари в медии. Така че по тази линия положението е „под контрол“. Втора стъпка: Активиране на всички връзки с хора от управлението – от регионално ниво до върха.  Акцент върху Регионалното министерство и Агенция „Пътна инфраструктура“. ( ) Не е изключено да са в приятелски отношения. По много причини, за които всеки може да се досети. Трето: активиране на политици , които да се отблагодарят за подкрепата по време на избори, да речем. Четвърто, но все едно е първо: спечелване на своя страна на прокурори, разследващи структури и техните ръководители.  (главен прокурор Сотир Цацаов, шеф на Следствието – Борислав Сарафов. Обществено доверие към държавното обвинение – 6%.) В България работят класическите начини: влияние, връзки, подкупи, зависимости и лични контакти, базиращи са на предните четири. Цацаров дори отказа да назове фирмата по име, защото, видите ли, всички знаели коя е. Защо Цацаров не назовава фирмата, а се оправдава, че всеки я знаел? Пето: Прехвърляне вината върху друг  – в случая водача на автобуса. И върху техническото състояние на автобуса. Вече се натрапва упорито, че шофьорът е карал с 12 км над разрешената скорост, а автобусът не е минал повторен технически преглед на определената дата. Разбира се, ще влязат в действие и други механизми. Времето лекува. Клишето ще се приложи към близките на загиналите и пострадалите. Телевизионни репортажи и публикациите в останалите медии, ще разводнят нещата до неузнаваемост. Същите стъпки ще предприемат и институциите, свързани с пътната трагедия. Възможно е да се сформира и парламентарна комисия – изпитан трик. 2-3-5 месеца общи приказки, на финала - доклад. Неясен и ненужен. Прокуратурата ще разтяга разследването, колкото позволява закона. След много месеци на медийна и институционална манипулация, ще се повдигне обвинение на шофьора. ( .) Политици ще сторят всичко, за да „минимализират“ последствията от катастрофата. Особено тези от управляващата коалиция. Опозицията ще опита да извлече дивиденти. Досега нейните опити – волно или неволно, - само са заздравявали позицията на властта. МВР от своя страна, ще представи мерки - в бъдеще време. Поредните. Досадни и неадекватни. Съобразени с интересите на бизнес кръгове, фирми и институции. С всеки изминал ден, ще се променя мнението на разследващи, отговорни институции, министър Нанков, шефът на АПИ, вътрешния министър Радев, политици, експерти. И най-вече на медиите. Накрая ще „обесят“ шофьора, а останалите виновни и отговорни лица, фирми и институции, ще потънат в мъглата на нищоговоренето. *** Коя е „Трейс“? Ето какво пише за нея органът на партия „Атака“ – вестник „Атака“ на 30 май 2012 г. „ .“ Написано е през 2012 г. Шест години по-късно империята „Трейс“ несъмнено се е развила, разширила и забогатяла многократно. Днес обаче лидерът на „Атака“ Волен Сидеров няма да отрони и една лоша дума по неин адрес. В „Трейс“ са извършвани кадрови и структурни промени. Понякога съобразени с политическата ситуация и играчи. Поне такива съмнения се откриват в някои медийни публикации. Някакви хора са се оказали на неподходящото място, в неподходящото време. Това ще е краят на историята.", "date": "2018.08.27", "title": "Как „Трейс“ и другите „заподозрени“, ще решат ”случая Своге“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/386253-%D1%86%D0%B2%D0%B5%D1%82%D0%BE%D0%B7%D0%B0%D1%80-%D1%82%D0%BE%D0%BC%D0%BE%D0%B2-%D0%BC%D0%B0%D1%88%D0%B8%D0%BD%D0%BD%D0%BE%D1%82%D0%BE-%D0%B3%D0%BB%D0%B0%D1%81%D1%83%D0%B2%D0%B0%D0%BD%D0%B5-%D0%B2-%D1%87%D1%83%D0%B6%D0%B1%D0%B8%D0%BD%D0%B0-%D0%B8-%D0%B2-%D0%BF%D0%BE%D0%B4%D0%B2%D0%B8%D0%B6%D0%BD%D0%B8%D1%82%D0%B5-%D0%B8%D0%B7%D0%B1%D0%B8%D1%80%D0%B0%D1%82%D0%B5%D0%BB%D0%BD%D0%B8-%D1%81%D0%B5%D0%BA%D1%86%D0%B8%D0%B8-%D0%B5-%D0%BF%D0%BE%D0%B4-%D0%B2%D1%8A%D0%BF%D1%80%D0%BE%D1%81", "text": "Сроковете, в които се определят местата за гласуване извън граница, са прекалено кратки, предупреди говорителят на ЦИК \"В някои специфични видове секции би имало проблем да се инсталират машини за гласуване, при сегашното законодателство\". За това предупреди в интервю за програма \"Хоризонт\" на БНР говорителят на ЦИК Цветозар Томов. \"Секциите в чужбина, по сегашния закон, се създават 21 дни преди изборите. Тогава се определят и местата. Сегашният режим на откриване на секции извън страната не дава възможност да се въведе машинно гласуване там, защото сроковете, в които се определят местата за гласуване, са прекалено кратки\", обясни той. Томов очерта примера с машинното гласуване в чужбина като проблем, който изисква намесата на Народното събрание. И заяви: „Няма техническа възможност да бъдат изпълнени изискванията на Изборния кодекс по отношение на някои специфични секции – подвижните избирателни секции и секциите в болничните заведения и други места, където секции се откриват в последния момент“.  Цветозар Томов припомни, че ЦИК е отправила такова предложение към парламента още преди година и половина. „Ако има закон, който ни задължава да хвърчим като пеперуди, ние няма да хвръкнем като пеперуди, нали така?“, пошегува се той.  Според Томов, за разлика от предишния опит на ЦИК да осигури машини за гласуване, сега сроковете са достатъчни.  Няколко седмици след като ЦИК бе осъдена от САС да въведе машинно гласуване заради просрочването на неговото въвеждане, ЦИК публикува официална покана за определяне на прогнозна цена, закупуване, наемане и доставка в страната на не по-малко от 12 500 машини за гласуване. Обществената поръчка бе обявена, докато ЦИК обжалва решението на съда. \"Няма пряка връзка между двете. Целта е да се проучат всички разумни възможности за осигуряване на устройствата, тяхната поддръжка и експлоатация\", посочи Цветозар Томов.   \r\n  ", "date": "2018.08.27", "title": "Цветозар Томов: Машинното гласуване в чужбина и в подвижните избирателни секции е под въпрос"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/386244-die-welt-%D1%80%D1%83%D1%81%D0%B8%D1%8F-%D0%BF%D1%80%D0%BE%D0%B2%D0%B5%D0%B6%D0%B4%D0%B0-%D1%81%D1%82%D1%80%D0%B0%D1%82%D0%B5%D0%B3%D0%B8%D1%8F-%D0%BF%D0%BE-%D0%B8%D0%B7%D0%B1%D0%B0%D0%B2%D1%8F%D0%BD%D0%B5-%D0%BE%D1%82-%D0%B4%D0%BE%D0%BB%D0%B0%D1%80%D0%BE%D0%B2%D0%B8%D1%8F-%D0%B4%D0%B8%D0%BA%D1%82%D0%B0%D1%82", "text": "Москва активно купува злато и продава американските облигации държавен заем, за да се избави от доларовата диктатура, пише Die Welt. Поради тази цел тя дори е готова да поеме икономически рискове, свързани с падането на стойността на благородния метал. Впрочем, експертите са убедени, че това е „идеално вложение” за защита от американските санкции. Видимо ръководителят на Кремъл Владимир Путин не разчита, че отношенията между Русия и Запада скоро ще се нормализират, пише Die Welt. Само така може да се обяснят актуалните цифри, публикувани от МВФ. Те говорят, че през юли Кремъл съществено е увеличил златните си запаси. Изведнъж с 26,1 тона, отбелязва авторът на статията Холгер Цшепиц. Забележим е също и фактът, че руснаците наскоро продадоха голяма част от американските облигации държавен заем, продължава изданието. Тези сведения се подгряват от слуховете, че Путин се избавя от   за да защити икономиката на Русия от санкциите на САЩ. „ , пояснява съветникът по политическите въпроси и писател Джеймс Рикардс.  Според него благородният метал е   за защита от икономическите наказателни мерки на САЩ. Последните десет години Кремъл систематично увеличава своите златни запаси, отбелязва изданието. От 457 тона през 2008 г. до 1944 тона през 2018 г. Наскоро Русия изпревари по този показател дори и китай и стана петата на света страна по запаси на благодорния метал. В ръцете ѝ са съсредоточени 17% от световните запаси на злато. Заради своя стратегически план Путин дори е готов да поеме икономически рискове, отбелязва изданието. Не може да се каже, че в последните години развитието на цените на златото е благоприятно. През август цената на тройунцията на метала пада под 1200 долара. Само тази година стойността на златото спрямо долара се е съкратила с близо 9%. „ , пояснява професорът по икономика от университета „Джон Хопкинс” Стийв Ханке. Той припомни думите на нобеловия лауреат по икономика Боб Мандел, който още през 1997 г. заяви, че през XXI век ролята на златото в международната валутна система ще се засили. Именно благодарение на това, че ръководителят на Белия дом Доналд Тръмп използва долара като оръжие против другите държави, тази прогноза може да се сбъдне, подчертава Цшепиц.", "date": "2018.08.27", "title": "Die Welt: Русия провежда стратегия по избавяне от доларовия диктат"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386245-%D1%89%D0%B5-%D0%B1%D1%8A%D0%B4%D0%B5-%D0%BB%D0%B8-%D0%BD%D0%B8%D0%BA%D0%BE%D0%BB-%D0%BD%D0%B0-%D0%BC%D0%B0%D1%87%D0%B0-%D0%BD%D0%B0-%D0%B3%D1%80%D0%B8%D1%88%D0%BE-%D0%B4%D0%BE%D0%B2%D0%B5%D1%87%D0%B5%D1%80%D0%B0", "text": "Двубоят между Григор Димитров и Стан Вавринка (19:00 часа) безспорно е голямото дерби на старта на US Open. Българинът и швейцарецът оформиха най-равностойната двойка, заради което подкрепата на феновете може да се окаже решаваща за успеха.  Фенове на Григор Димитров се възползваха от това, че любимата му Никол Шерцингер  също се намира в Ню Йорк по време на турнира и я поканиха да го подкрепи. Това се случва твърде рядко, откакто двамата са двойка, но с колебливата си игра напоследък, Гришо ще има нужда от помощ от любим човек.  Гришо и Никол прекараха няколко часа заедно за разходка в \"Сентръл Парк\", където бяха разпознати от фенове и се снимаха с тях.  ", "date": "2018.08.27", "title": "Ще бъде ли Никол на мача на Гришо довечера?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386246-%D1%85%D1%80%D0%BE%D0%BD%D0%BE%D0%BB%D0%BE%D0%B3%D0%B8%D1%8F-%D0%BD%D0%B0-%D0%B5%D0%B4%D0%BD%D0%B0-%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0-%D0%BA%D1%80%D0%B0%D0%B9-%D1%81%D0%B2%D0%BE%D0%B3%D0%B5", "text": "*** 17 души загинаха, а други 20 бяха ранени при тежък пътен инцидент с автобус, станал на 25 август, събота, в близост до град Своге; *** Прокуратурата повдигна обвинение на шофьор на автобуса - Григор Григоров, съсобственик на фирмата превозвач \"Мобилус – 5\" ООД.  *** Три са версиите за случилото се: грешка на шофьора, техническа неизправност на автобуса и проблем с пътната настилка; *** От фирмата \"Трейс Груп Холдинг\" АД, извършила ремонт на пътя, отричат да имат вина за инцидента и твърдят, че вече нямат отговорност по поддръжката му. В събота, 25 август, автобус на фирма \"Мобилус - 5\" ООД потегля от Божурище, обл.София, към манастир \"Седемте престола\" намиращ се в близост до Врачанския балкан. Движи се по път II-16 през Искърското дефиле. На връщане, на 2 км след град Своге в посока София и при разклона за село Лесковдол, по неизяснени до момента причини автобусът излиза от пътното платно. Удря два автмобила и пада на асфалтова площадка, която се намира на 20 метра под пътя. При падането се преобръща. Сигнал за инцидента е подаден в 17:10 ч. Към мястото са насочени екипи на пожарната, 15 линейки от София, 3 от Враца и 3 от Монтана. В продължение на няколко часа пътят остава затворен. Пожарникарите се заемат да вадят пострадалите от смачкания автобус, а след това на мястото започва разследване на причините за инцидента.     Жертвите и пострадалите 13 от пътуващите в автобуса загиват на място. Други трима почиват по-късно от получените при инцидента травми. Сред загиналите в катастрофата е дете на 13 години. 15 от починалите са от село Световрачане. 21 души са ранени, от които по-тежко пострадали са 15 души. Повечето от ранените са на възраст над 50 години. Сред ранените има такива с тежки гръдни травми, фрактура на гръбначен стълб, черепно-мозъчна травма, фрактури на крайници и др. В понеделник почина от травмите си почина още един от ранените, с което жертвите на инцидента станаха 17. По-леко пострадалите са транспортирани до Своге, където са прегледани и освободени. Същевременно МВР отвори горещ телефон за връзка на близките на пострадалите - на 02 982 50 39, където те могат да потърсят информация за настанените в столичните болници за оказване на медицинска помощ. С решение на Министерския съвет 27 август беше определен за ден на национален траур в памет на загиналите в тежкия инцидент. Фирмата Катастрофиралият автобус е на фирмата \"Мобилус – 5 ООД\". Според проверка на Министерството на транспорта тя не е имала нарушения до момента на инцидента. Същевременно на 5 август е трябвало да бъде извършен повторен задължителен технически преглед на автобуса, но това не е било направено. Фирмата също така не е уведомила Изпълнителна агенция \"Автомобилна администрация\" за извършването на \"случаен превоз\", каквото задължение има. Превозвачите трябва да информират ИААА за подобни пътувания, като дават информация за място и час на потегляне и пристигане, избран маршрут и пр. Зад волана на автобуса в момента на инцидента е бил съсобственикът на фирмата Григор Григоров. В продължение на няколко години той е работил в партньорство с община Божурище.  Григоров има два издадени акта през живота си - за неизползване на колан и за неправилно паркиране. Има и седем фиша. Няма наказания за употреба на алкохол. При инцидентът автобусът, управляван от него, се е движел с 53 км/ч, вместо с наложените с ограничение 40 км/ч. Късно следобяд в неделя Окръжна прокуратура-София   шофьора Григор Григоров. Той е обвинен за това, че е нарушил правилата за движение по пътищата (ограничението от 40 км/ч) и поради непредпазливост е причинил телесна повреда на повече от едно лице. Григоров, който все още е в болница с охлузвания, рани и комоцио след инцидента, е задържан за 72 часа.     Пътят Инцидентът стана на път II-16, в урбанизираната територия на Своге. Пътят е с дължина 81 км и е алтернативен маршрут за движение от София за Видин и обратно. На 3 август 2011 г. е възложено изпълнението на рехабилитация и реконструкция на шосето. Стойността на ремонта е 22 957 298 евро без ДДС. Заложеният срок на изпълнение е 24 месеца плюс още година за съобщаване на дефекти. Ремонтът е възложен на ДЗЗД \"Трейс Своге\". Официално проектът за рехабилитация на пътя е завършен на 27 декември 2016 г. През тази година участъкът е въведен в експлоатация. Министърът на регионалното развитие Николай Нанков съобщи, че приемателната комисия от Агенция \"Пътна инфраструктура\" е приела пътя \"без забележки\". След това обаче от \"Пътна полиция\" неколкратно сигнализират за увеличаване на броя на катастрофите в участъка. По думите на Нанков до 27 юли т.г. от АПИ пет пъти са уведомявали фирмата, изпълнила проекта, че по пътя има дефекти, които трябва да бъдат отстранени. Сред тях е и лошо сцепление на асфалта. Според Нанков в това време участъкът все още е бил в гаранционен срок. До ремонти обаче не се стига. Също в неделя от фирмата \"Трейс Груп Холд\" АД изпратиха писмо до медиите, в което отричат да имат вина за инцидента. Фирмата е водещ партньор в обединението ДЗЗД \"Трейс Своге\", което е извършило рехабилитацията на пътя. В писмото пише, че асфалтовата настилка е била положена още през 2014-а. През същата година пътят е бил пуснат в експлоатация, въпреки че формално е приет през 2016 г. Заради това фирмата не можела да носи отговорност как е поддържан в този период, тъй като гаранционните срокове започвали да текат от датата на подписване на Акт 16. От \"Трейс Груп Холд\" АД обясняват, че техният ангажимент е единствено свързан с \"дефекти, които се появяват по трасето в гаранционния двугодишен срок\". Установените такива от 2014-а досега не били \"определящи и възпрепятстващи движението\". Пред БНР проф. Николай Михайлов, председател на надзорния съвет на холдинга \"Трейс Холд Груп\", също отрече некачествен ремонт на пътя да е сред причините за инцидента. По думите му цялата техническа спецификация за ремонта на пътя е била одобрена от Агенция \"Пътна инфраструктура\". В това число влизат типа на използвания асфалт и ценатата. Михайлов допълни, че пътят е второкласен и \"не е предвиден да носи максимално натоварване\". Вече е изрязана плоча от асфалта на мястото и е дадена за лабораторен анализ. Той ще провери какви са плътността и сцеплението. Ден преди инцидента от Института за пътна безопасност (ИПБ)   становище за състоянието на път II-16, базиран на извършен на 3 август т.г. оглед. От ИПБ установяват нарушения на целостта на асфалтовата настилка на различни места по пътя, проблеми с мантинелите и скрити от растителност пътни знаци.       За поддръжка на пътя по отношение на почистването на крайпътните канавки от паднали камъни, подмяна на счупени пътни знаци и подрязването на храсти от началото на тази година са похарчени 33 906 лв. с ДДС. За тази част от поддръжката на пътя се грижи фирмата, поддържаща републиканските пътища в област София.           Разследването Национална следствена служба работи по случая с инцидента край Своге. Три са основните версии за инцидента – техническа неизправност на автобуса, състоянието на пътя и шофьорска грешка. Прокуратурата вече е започнала проверка, което ще тече в три направления.AQ Първото ще е да се проверят действията на шофьора Григор Григоров. Вече е установено, че автобусът се е движил с 53 км/ч при ограничение от 40 км. Ще се провери дали Григоров е отклонил вниманието си по време на шофиране. В кръвта му не са намерени алкохол или наркотици. Второто направление на проверката ще е на самата фирма \"Мобилус – 5\" ООД, на която Григоров е съсобственик. Фирмата не е уведомила ИААА за извършения превоз, а самият автобус не е преминал вторият технически преглед за годината. Третото направление на прокурорската проверка ще е състоянието на пътя – каква е настилката, как е положена, как е изпълнен договора за рехабилитация и какви са причините за катастрофите в района. По думите на главния прокурор Сотир Цацаров една от констатациите е, че в този район шофьорите губят контрол над превозното средство и навлизат в насрещното движение. От Института за пътна безопасност започнаха свое паралелно разследване на причините за инцидента и състоянието на пътя. Другите подобни инциденти с автобуси Това е пореден инцидент с автобус у нас за тази година. Автобус и линейка се удариха на пътя София-Варна рано сутринта на  . Инцидентът стана в района на село Камбурово. Тогава загина водачът на линейката, която е собственост на търговишко предприятие. Сред пътниците в автобуса - 40 души - нямаше сериозно пострадали. На   автобус с деца и лек автомобил се удариха на пътя Севлиево-Варна. Загина шофьорът на колата. Шест души загинаха, а други 22-ма бяха ранени при катастрофа с пътнически автобус на автомагистрала \"Тракия\" на  . Автобусът на фирма \"Юнион Ивкони\" е ударен странично от лек автомобил след което се обръща в канавката край магистралата. Автобус от градския транспорт, движещ се от Долни Лозен към Гара Искър, се преобърна на 4 км от входа на София в края на месец  . До инцидента се стига след удар с камион. Загинали няма, но 11 души са ранени.A", "date": "2018.08.27", "title": "Хронология на една трагедия: Катастрофата край Своге"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386247-%D0%BD%D0%B0%D1%81%D1%82%D1%8A%D0%BF%D0%BB%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B4%D1%80%D0%B5%D0%B1%D0%BD%D0%B0%D1%82%D0%B0-%D1%88%D0%B0%D1%80%D0%BA%D0%B0-%D0%B2-%D0%B5%D0%B2%D1%80%D0%BE%D0%BF%D0%B0", "text": "Повече от 41 000 деца и възрастни в Европа са се заразили с дребна шарка само през първата половина на 2018-а. Това сочат данните на Световната здравна организация (СЗО), публикувани в началото на седмицата. Заболелите само през първото шестмесечие вече надхвърлят броя на заразените с болестта за всяка предходна година от последното десетилетие. От началото на годината досега най-малко 37 души са починали след усложнения от силно заразната болест, позната и с името морбили. В данните на СЗО се посочва, че в България потвърдените случаи на заболели от морбили от юли 2017-а до юни 2018-а са 11. В други държави обаче цифрите са много по-големи. В седем държави в Европейския регион (СЗО включва в това число и Русия, Турция и бившите съветски републики) има повече от 1000 случая. Сред тях са и две съседни на България държави - Гърция и Сърбия. Сред останалите са Франция, Грузия, Италия, Руската федерация и Украйна. Най-тежко е положението при украинците, където има над 23 000 заболели. Във всяка една от тези седем страни има и смъртни случаи вследствие на дребната шарка като най-много са те в Сърбия - 14.     През последните години Украйна изостава сериозно в имунизацията срещу дребна шарка, което обяснява и големият брой заболели. Само през последната година страната е предприела множество мерки, за да се опита да овладее проблема - от кампании за имунизация на деца до 10-годишна възраст, които не са били имунизирани навреме, до търсене на начин за снабдяване с достатъчен брой ваксини. На места такива не достигат. В други случаи самите родители не са склонни да позволят децата им да бъдат имунизирани. В това число попадат хората, които се обявяват против ваксинацията срещу морбили, защото според тях ваксината може да доведе до аутизъм. У нас имунизацията срещу морбили е задължителна за всички деца след 13-ия месец от раждането им. Ваксината е комбинирана и освен от морбили предпазва децата от рубеола и паротит. На 12 г. възраст има реимунизация за същите заболявания. Регионалният директор на СЗО за Европа - д-р Сузана Джакаб, призова всички държави от региона незабавно да въведат широкообхватни и адекватни мерки, за да се спре разпространението на болестта. По думите й доброто здраве на всички започва с имунизациите. Неимунизиран срещу болестта човек във всеки един момент е потенциално застрашен от заразяване с нея. Вирусът на дребната шарка е особено заразен и лесно се разпространява сред хората по въздушен път. Симптомите на инфекцията с дребна шарка продължават от 4 до 7 дни. Освен кашлицата и зачервените очи, налице е и обрив по лицето и врата, който се разпространява по тялото. Макар някои хора да се излекуват напълно, при други могат да настъпят усложнения: енцифалит (инфекция на мозъка), менингит, пневмония, хепатит и др. От СЗО посочват, че са нужни и усилия за имунизацията на деца, подрастващи и възрастни, които са изпуснали необходимия момент за ваксинация до момента, за да се овладее ръстът при случаите на заболели. Досега най-високият годишен брой заболели между 2010 и 2017 г. е бил 23 927 - толкова хора са били заразени с болестта през 2017-а. Най-малко случаите са били през 2016-а - 5273.", "date": "2018.08.27", "title": "Настъплението на дребната шарка в Европа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386248-%D0%BB%D1%8E%D0%B1%D0%BE%D0%BC%D0%B8%D1%80-%D0%B0%D0%BB%D0%B0%D0%BC%D0%B0%D0%BD%D0%BE%D0%B2-21-%D0%B2%D1%8A%D0%BF%D1%80%D0%BE%D1%81%D0%B0-%D0%B2-%D0%B4%D0%B5%D0%BD%D1%8F-%D0%BD%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B5%D0%BD-%D1%82%D1%80%D0%B0%D1%83%D1%80", "text": "Последващи ремонти имаше с Цариградско шосе. Има ли шанс и то да се окаже с тежки проблеми? Колко пъти хора трябва да пускат сигнали, че дясната лента на магистрала “Тракия” е в бабуни? Трябва ли да стане трагедия, че да се оправи?, пита политологът   Ден на траур. Ужасна трагедия. Съболезнования на близките на загиналите. И дано ранените се оправят и няма повече жертви. Този път трябва да призная, че комуникациите на институциите бяха навремени. Даваха информация непрекъснато. Така стигнахме до факта, че съответната администрация пет пъти за последната година е писала на една фирма, да оправи пътя. Който тя е изградила. И само след месеци трябва да го ремонтира спешно. Защото може би е опасен. Последният път са писали на 27-и юли. С краен срок за изпълнение 15-и август. Та, да благодарим за изнесената до тук информация и да поискаме отговори на следващите въпроси: 1. Защо една фирма не се подчинява на разпорежданията на съответната администрация?  2. Защо съответната администрация не е алармирала полиция, прокуратура, министър или премиер, може и президент (той щеше да се зарадва), че една фирма не иска да оправи потенциален смъртоносен път?  3. Законът ли не дава тези правомощия, т.е. да искаме промяна на закона?  4. Съответната администрация ли не знае как да накара фирмата, т.е. да поискаме промяна на администрацията?  5. Фирмата ли се прави на всемогъща, т.е. да поискаме специални части, сини каски и Шести американски флот да се намесят?  6. Кой е одобрил и приел този път и как не е видял, че не е с високо качество?  7. Параметрите ли са били занижени по задание или изпълнението е калпаво?  8. Предвидените финанси по проект били ли са достатъчни за качествен път?  9. Ако да, колко би струвал път с лошо качество, каква е разликата с бюджета по проект и къде ли е отишла тази разлика?  10. Някой прави ли анализ на нормата на печалба на тази и други фирми от сектора и дали има връзка със спечелените проекти по ЗОП?  11. Щом този път е проблемен и фирмата не го е оправила, има ли възможност и други пътища, правени от същата фирма, да са потенциални гробища?  12. Някой от съответната администрация прави ли проверка на всички други договори на тази фирма, за да провери дали няма и другаде потенциални проблеми?  13. Даже и всичко по документи да е наред, не би ли било добре някой от съответната администрация да се разходи присъствено и лично до пътищата на тази фирма, за да се увери, че всичко е наред?  14. Някой от съответната администрация може ли да даде списък с пътищата на тази фирма, за да знаем къде какво да очакваме?  15. В момента какви други договори изпълнява тази фирма? Как се осъществява текущият контрол над дейността й?  16. Тази фирма прави ли друго, освен пътища? Ако прави сгради, трябва ли да се притесняваме, че сградите може да паднат?  17. Щом път, направен на принципа: „Правим в срок, а после оправяме проблемите, защото е в гаранция“, е смъртоносен, може ли съответната администрация да гарантира, че други пътища, направени на същия принцип, няма да са пак с проблеми?  18. Много булеварди в София, например, бяха направени и имаха малки проблеми. Бодро беше рапортувано, че фирмите ще отстранят проблемите в гаранционен срок. Трябва ли да се притесняваме за тези пътища?  19. Спомням си, че подобна драма с последващи ремонти имаше с Цариградско шосе. Има ли шанс и Цариградско да се окаже с тежки проблеми?  20. Има ли шанс другите булеварди в София да се окажат с тежки проблеми и да се случи нова трагедия?  21. Колко пъти хора трябва да пускат сигнали, че дясната лента на магистрала “Тракия” е в бабуни? Трябва ли да стане трагедия, че да се оправи? Между другото, сега е моментът фирмата да говори. За да разберем и нейната гледна точка. Не се заяждам, не хейтя, не обвинявам. Само питам. Задавам тези уточняващи въпроси точно в деня на национален траур. За да намалим шанса за друг траур. И други жертви. Въпросите са абсолютно неполитически. Просто ме е страх. Страх ме е къде живея, как пътувам, какво може да се случи на близките ми. Вас не ви ли е страх?", "date": "2018.08.27", "title": "Любомир Аламанов: 21 въпроса в деня на национален траур"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/item/386241-%D0%B8%D0%BD%D0%B2%D0%B5%D1%81%D1%82%D0%B8%D1%82%D0%BE%D1%80%D0%B8%D1%82%D0%B5-%D0%B4%D0%B0%D0%B2%D0%B0%D1%82-%D1%81%D0%B2%D0%BE%D1%8F%D1%82%D0%B0-%D0%BF%D1%80%D0%B8%D1%81%D1%8A%D0%B4%D0%B0-%D0%B7%D0%B0-%D1%80%D0%B5%D1%88%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BC%D1%8A%D1%81%D0%BA", "text": "Този понеделник инвеститорите ще дадат присъдата си за главния изпълнителен директор на Tesla Илон Мъск относно неговото решение да се откаже от предложеното обратно изкупуване на акциите на компанията на стойност 72 млрд. долара, с което производителят на луксозни електромобили щеше да се отпише от борсата, предава Ройтерс. В публикация в блога на компанията в петък Мъск посочи, че решението му да се откаже от предложението е мотивирано отчасти от сегашните акционери на Tesla, които твърдят, че са искали компанията да остане публична. Търговията в понеделник ще бъде тест за начина, по който инвеститорите приемат промяната в плана, както и за и вижданията им за това дали Мъск, който притежава около една пета от Tesla, може да избегне връщането към капиталовите пазари, за да набере повече пари. Книжата на Tesla понижиха стойността си с близо 10% от 7 август насам, точно преди Мъск да напише в Twitter, че обмисля обратно изкупуване на цена от 420 долара на акция. Инвеститорите в облигации на Tesla и в конвертируеми дългове също показаха скептицизъм, че изкупуването ще се осъществи след туита на Мъск и след публикацията в блога, в която изпълнителният директор обоснова желанието си да направи компанията отново частна. Сега инвеститорите ще се фокусират върху усилията на Tesla да излезе на печалба, върху капиталовите резерви на фирмата и върху това какви стъпки може да предприеме Мъск, за да набере средства. Същевременно Мъск и Tesla са изправени пред серия от дела, водени от инвеститори, както и от проучване на Комисията по ценните книжа и борсите в САЩ относно фактическата точност на туитовете на Мъск, според които финансирането на сделката за обратното изкупуване е „обезпечено“. Tesla имаше 2,78 млрд. долара в брой в края на второто тримесечие, след рекордна загуба от 718 млн. долара. В началото на август, преди плана за обратното изкупуване да бъде оповестен, Tesla потвърди прогнозата си, че ще генерира печалба през третото и четвъртото тримесечие, а Мъск допълни, че компанията няма да има нужда от повече средства. Едно от най-големите предизвикателства пред Tesla обаче остава увеличаването на производството на най-новия автомобил Model 3, който е ключов за изпълняването на целите на фирмата за рентабилността.", "date": "2018.08.27", "title": "Инвеститорите дават своята присъда за решението на Мъск"}
{"url": "http://www.classa.bg/%D1%81%D0%B2%D1%8F%D1%82/item/386242-%D0%BC%D0%B0%D0%BA%D1%80%D0%BE%D0%BD-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F-%D0%B8%D0%B4%D0%B5%D0%B8%D1%82%D0%B5-%D1%81%D0%B8-%D0%B7%D0%B0-%D0%BF%D0%BE-%D0%B8%D0%BD%D1%82%D0%B5%D0%B3%D1%80%D0%B8%D1%80%D0%B0%D0%BD%D0%B0-%D0%B5%D0%B2%D1%80%D0%BE%D0%BF%D0%B0", "text": "Единен бюджет в Еврозоната, обща отбранителна политика, данъци за технологичните гиганти и обща политика за мигрантите, предлага президентът на Франция   Френският президент Еманюел Макрон ще произнесе реч на годишната конференция на посланиците в Париж. Очаква се на нея за пореден път да представи част от знаковите си проекти, чиято крайна цел е по-интегрирана Европа. Те са: единен бюджет в Еврозоната, обща отбранителна политика, данъци за технологичните гиганти и обща политика за мигрантите. Идеите му обаче ще го противопоставят на мнозина от европейските съюзници на Франция, напомнят анализатори, особено в светлината на случая с кораба \"Дичоти\". Десетки мигранти, които бяха спасени на плавателния съд не бяха допускани да слязат на суша в Италия близо седмица. И в Берлин е планирана годишна конференция на германските посланици, на която ще говори външният министър Хайко Маас. Очаква се той да представи нова стратегия за отношенията със САЩ.", "date": "2018.08.27", "title": "Макрон представя идеите си за по-интегрирана Европа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386243-%D1%82%D1%80%D0%B0%D1%83%D1%80-%D0%B8-%D0%BF%D0%BE%D1%81%D0%BB%D0%B5-%D0%BF%D0%B0%D0%BA%E2%80%A6-%D0%BD%D0%B0%D0%BD%D0%BE%D0%B2%D0%BE", "text": "Некадърност, крадливост и мизерия…  Шефът на Института по безопасност на движението казва, че от две седмици водят кореспонденция с Министерството на транспорта и предупреждават, че отсечката, където днес са загинали 15 души е много опасна!Оказва се, че тази отсечка е била ремонтирана съвсем наскоро за… 33 милиона лева!  И след ремонта състоянието й било… ненормално…  Значи некадърност и крадене, нали?  И безотговорност, и безхаберие…  Кметът на Божурище отговаря на въпрос на журналистка дали автобусите на фирмата са нови.  – Всички знаете, че малките фирми в България нямат нови автобуси. Но те са… годни…  Стар автобус. Регистриран още през 2001 г. На колко ли години е?  Бедност, мизерия…  Да, бомбите избухват една след друга.  Това го написах преди ден…  От траур на траур…  Това пък го написах преди години.  Но на никого не му пука!  Българинът иска да чете все за… положителното…  Той не обича критикари като мен.  Е, да, ама…  Аз и през тази ваканция в България видях, че е моята родина се живее предимно на… магия! Колко лоши пътища, колко шофьори без книжки, колко купени книжки, колко хванати дрогирани шофьори… Какви стари коли и автобуси видях! Колко, колко, колко…  Кой ще има смелостта и доблестта да каже, че България отдавна е гробището на Европа на стари коли и на… невинни жертви по пътищата…  Бог да прости поредните невинни жертви на „стабилната“ ни държава!  Сега пак ще има траур.  И после пак… наново…", "date": "2018.08.27", "title": "Траур и после пак… наново"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/386233-%D0%BA%D0%B0%D0%BA%D0%B2%D0%B8-%D1%81%D0%B0-%D1%88%D0%B0%D0%BD%D1%81%D0%BE%D0%B2%D0%B5%D1%82%D0%B5-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D0%B1%D0%B8%D1%82%D0%BA%D0%BE%D0%B9%D0%BD%D0%B0-%D0%B4%D0%B0-%D1%81%D0%B5-%D1%81%D1%80%D0%B8%D0%BD%D0%B5-%D0%B4%D0%BE-%D0%BD%D1%83%D0%BB%D0%B0", "text": "Биткойнът привлече вниманието на инвеститорите по цял свят през миналата 2017 г., след като цената на криптовалутата се изстреля от под 1000 долара в началото на годината до близо 20 хил. долара през декември. Виртуалната валута постави на масата потенциала на блокчейн технологията и започна да тормози въображението на икономисти, политици и визионери. Въпреки това, настоящата година се оказа период на болезнена корекция. Цената на биткойна се смъкна рязко през последните 8 месеца, като към момента на подготвяне на материала се търгува срещу 6727 $, по данни на CoinMarketCap. Инвеститорите, които притежават биткойни от дълго време, остават на печалба, тъй като през 2013 г. криптовалутата струваше под 100 долара. Високата волатилност на виртуалните валути поставя въпроса дали целият пазар може да се срине и всички дигитални активи да изгубят напълно стойността си. Тази тема изглежда занимава и икономистите от Yale University, цитирани от Profit.bg. Така, според двама от тях, шанкът биткойнът да изгуби напълно стойността си възлиза на „гигантските\" 0.4%. \"Настоящата предполагаема вероятност за катастрофа на ежедневна база възлиза на около 0.4% за биткойна, 0.6% за рипъл и 0.3% за етериум\", посочва доклад на професора по икономика от Yale University Алех Тсивински и кандидат доцента Юкун Лиу, предава CNBC. Двамата учени са проучили данните за движението на цената на биткойн в периода 2011-2018 г., както и на XRP на Ripple и етер на Етериум, които се появиха съответно през 2012 и 2015 г. На база на това, Тсивински и Лиу изчисляват каква е вероятността цената на горепосочените криптовалути да се срине до 0 за един ден. Процентите са изведени като неутрални вероятности относно риска, подобно на финансовите изчисления, използвани при определяне на очакваните стойности при активите. Двамата учени са направили тези изчисления и за някои фиатни валути. Така излиза, че шансът еврото да се срине до нулева стойност за ден възлиза на 0.009%. Според проучването, шансовете за срив на австралийския и канадския долар са по-ниски, отколкото при еврото – съответно 0.003% и 0.005%, предава YaleNews. „От една страна, изглежда малък, но от друга, продължава да бъде доста по-голям спрямо вероятността (традиционните валути) да изгубят стойността си. Така, че чашата може да бъде или наполовина пълна или наполовина празна\", казва професорът от Йейлския университет. Криптовалутите нямат граници. Привържениците на технологията изглежда нямат никакъв проблем с поемането на този риск, тъй като повечето от тях вярват, че криптовалутите са бъдещето на разплащанията. Близнаците Уинкълвос (които се прочуха след спора си с Марк Закърбърг за правата над идеята за Facebook), инвестирали 11 млн. долара в биткойн през 2013 г., смятат, че някой ден биткойнът ще заеме мястото на златото, като активи за съхранение на стойност. Това означава, че някой ден биткойн пазарът може да достигне стойност от трилиони долари, смята Камерън Уинкълвос. „Смятаме, че биткойнът подрива златото. Смятаме, че е по-доброто злато, ако човек гледа в посока съхраняване на парите си. И какво прави златото злато? Неговият недостиг. Биткойнът реално има фиксирано обращение, което е по-добро нещо от рядкостта на златото... прави го по-мобилен, заменяем, по-траен\", казва той по-рано през тази година. „Вижте пазара на злато днес, става дума за пазар на стойност 7 трилиона долара\", добавя Уинкълвос.", "date": "2018.08.27", "title": "Какви са шансовете цената на биткойна да се срине до нула?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/386235-%D0%B5%D1%80%D0%B4%D0%BE%D0%B3%D0%B0%D0%BD-%D0%BE%D0%B1%D0%B5%D1%89%D0%B0-%D0%BC%D0%B8%D1%80-%D0%BD%D0%B0-%D0%B8%D1%80%D0%B0%D0%BA-%D0%B8-%D1%81%D0%B8%D1%80%D0%B8%D1%8F", "text": "Турският президент Реджеп Тайип Ердоган обеща днес да осигури мир и сигурност в Ирак и райони в Сирия, които не са под контрола на Турция, предаде Ройтерс. Той добави, че терористичните организации в региона ще бъдат елиминирани. Ердоган, който говори в югоизточния турски окръг Муш, посочи, че атаките срещу Турция са подобни на някогашни опити за нахлуване в Анадола. Не забравяйте, че Анадолът е стена и ако тази стена се срути, повече няма да има Близък изток, Африка, Централна Азия, Балкани или Кавказ, посочи турският президент.", "date": "2018.08.27", "title": "Ердоган обеща мир на Ирак и Сирия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/386236-%D0%BC%D0%B5%D1%80%D0%BA%D0%B5%D0%BB-%D0%BF%D1%80%D0%BE%D1%82%D0%B8%D0%B2-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D1%8F%D0%B2%D0%B0%D0%BD%D0%B5-%D0%BD%D0%B0-%D0%B2%D0%BE%D0%B5%D0%BD%D0%BD%D0%B0%D1%82%D0%B0-%D1%81%D0%BB%D1%83%D0%B6%D0%B1%D0%B0", "text": "Германският канцлер Ангела Меркел се обяви против идеята да бъде възстановена задължитената националната военна служба в Германия, предложена от членове на нейната партия Християндемократически съюз, предаде ДПА,. „Не искам да бъде възстановена националната военна служба\", каза Меркел в интервю пред телевизия А Ер Де. Задължитената военната служба бе отменена в Германия преди седем години. Група представители на ХДС начело с генералния секретар Анегрет Крамп-Каренбауер се обяви за възстановяване на военната служба под някаква форма за навършилите пълнолетие младежи. Но несъгласните с предложението в ХДС и баварския й съюзник – Християнсоциалния съюз, изтъкват, че това ще изисква допълнителни разходи, които ще трябва да бъдат взети от бюджета за отбрана, необходим за модернизиране на армията. Министърката на отбраната Урсула фон дер Лайен, която е член на ХДС, също се обяви против предложението. Наборната военна служба беше отменена в Германия през 2011 г., след като правителството реши, че армията ще бъде професионална, отбелязва ДПА.", "date": "2018.08.27", "title": "Меркел против възстановяване на военната служба"}
{"url": "http://www.classa.bg/%D1%82%D0%B5%D1%85%D0%BD%D0%BE/item/386237-%D1%84%D1%80%D0%B0%D0%BD%D1%86%D0%B8%D1%8F-%D0%BD%D0%B0%D1%81%D1%80%D0%BE%D1%87%D0%B8-%D0%BA%D1%80%D0%B0%D1%8F-%D0%BD%D0%B0-%D1%81%D1%82%D0%B0%D1%86%D0%B8%D0%BE%D0%BD%D0%B0%D1%80%D0%BD%D0%B8%D1%8F-%D1%82%D0%B5%D0%BB%D0%B5%D1%84%D0%BE%D0%BD", "text": "Френският телекомуникационен оператор Оранж (Orange) – бившият Франс телеком (France Telecom) – ще престане да предлага абонаменти за стационарни телефони от 15 ноември 2018 година, 139 години след създаването на първата телефонна мрежа в Париж, съобщава в електронното си издание в. „Паризиен\". Така след няколко години ще бъде необходима специална кутия, за да могат да се правят обаждания от фикс телефон – домашен или в компаниите. Прекъсването на комутаторната телефонна мрежа обаче няма да се извърши изведнъж през есента, а ще се прави постепенно, в разстояние на няколко години. Първият етап предвижда след три месеца новите клиенти на Оранж или тези, които сменят адреса си, вече да не могат да ползват класическа фиксирана телефонна линия, като ще им бъде предложена услуга с „бокс\" (кутия). Едва през 2023 година операторът ще започне постепенно да прекъсва телефонна мрежа в отделни общини. „Ще има улеснени процедури за възрастните хора\", увери пресслужбата на Оранж. С повсеместната поява на смартфоните, французите все по-масово се отказват от стационарните телефони. От 2012 година до днес употребата им е намаляла наполовина. Компаниите също ще трябва да обърнат страницата на стационарните телефони и факсовете. В момента 70 процента от тях ползват такива. Така че инвестициите за професионалистите ще бъдат съществени, а може да настъпи и недостиг на ново оборудване, ако всички едновременно започнат да преминават към новата система. Предимство ще имат големите компании, които поръчват по-големи инсталации, за сметка на малките и средни предприятия (МСП)", "date": "2018.08.27", "title": "Франция насрочи края на стационарния телефон"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386238-%D1%82%D1%80%D0%B8-%D1%81%D0%B0-%D0%BE%D1%81%D0%BD%D0%BE%D0%B2%D0%BD%D0%B8%D1%82%D0%B5-%D0%B2%D0%B5%D1%80%D1%81%D0%B8%D0%B8-%D0%B7%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0-%D0%BA%D1%80%D0%B0%D0%B9-%D1%81%D0%B2%D0%BE%D0%B3%D0%B5", "text": "Три са основните версии, по които се работи, докато се изясняват причините за катастрофата край град Своге от 25 август. По случая работи Националната следствена служба. Прокуратурата е наредила техническа експертиза за състоянието на пътя. Той е бил ремонтиран преди две години за сумата от 23 млн. евро, но е дал дефекти. Агенция \"Пътна инфраструктура\" няколко пъти е приканвала изпълнителя да ремонтира участъка, но без успех. Изпълнителят на ремонта е \"Трейс Груп Холд\", който обаче категорично отрича неизправната настилка да е причина за катастрофата. Според Николай Михайлов, шеф на надзорния съвет на фирмата, техническите спецификации са одобрени от АПИ, а освен това пътят е от втори клас и не е предвиден да носи максимално натоварване. Дружеството е предало обекта в края на 2016-а и според Михайлов след това поддръжката му не е негова отговорност. Същевременно днес започва и паралелно, независимо разследване на причините за инцидента край Своге. То ще бъде проведено от Института за пътна безопасност.  Според техни експерти видимо има проблеми със структурата на пътната настилка, както и с начина на монтиране на предпазната мантинела. От ИПБ вече са извършили оглед на състоянието на пътя в началото на август, която показва проблеми в състоянието на пътната настилка и мантинелите край пътя. Втората версия, която се проверява, е техническата изправност на автобуса. Рейсът е с изтекъл в началото на август технически преглед, който е задължителен два пъти годишно за по-старите автобуси. Прокуратурата ще изиска цялата документация от изпълнителите по ремонтите на рейса - договори, предавателни протоколи, доставка на материали и други. Шофьорът от своя страна споделя, че за момент е изгубил контрол над превозното средство. Не е ясно дали действията на 53-годишния Григор Григоров, който е и съсобственик на фирмата \"Мобилус-5\", са довели до фаталната катастрофа. На пътя има знак за ограничение на скоростта от 40 км/ ч, докато според тахографа на автобуса шофьорът е карал с 50 км/ ч. Водачът е с дългогодишен стаж зад волана, но има съставени и няколко акта и фишове за превишена скорост. Григоров не е бил глобяван за шофиране в нетрезво състояние, пробите му за алкохол след инцидента са отрицателни. Припомняме,  При катастрофата загинаха 16 души, други 21 са пострадали. Част от тях продължават да са в тежко състояние и на командно дишане. Днес е обявен ден на национален траур в памет на жертвите на пътното произшествие. В памет на загиналите всички национални флагове на държавните институции ще бъдат свалени наполовина.", "date": "2018.08.27", "title": "Три са основните версии за катастрофата край Своге"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386239-%D0%BC%D0%B0%D0%BD%D1%82%D0%B8%D0%BD%D0%B5%D0%BB%D0%B0%D1%82%D0%B0-%D0%BD%D0%B0-%D0%BF%D1%8A%D1%82%D1%8F-%D0%BA%D1%80%D0%B0%D0%B9-%D1%81%D0%B2%D0%BE%D0%B3%D0%B5-%D0%B1%D0%B8%D0%BB%D0%B0-%D0%BD%D0%B0%D0%B9-%D0%BD%D0%B8%D1%81%D1%8A%D0%BA-%D0%BA%D0%BB%D0%B0%D1%81-%D0%B8-%D1%81%D0%BB%D0%BE%D0%B6%D0%B5%D0%BD%D0%B0-%D0%BD%D0%B5-%D0%BD%D0%B0-%D0%BC%D1%8F%D1%81%D1%82%D0%BE", "text": "Мантинелата в Своге е трябвало да бъде поне H2, категорични експерти в бранша Мантинелата на пътя-убиец край Своге е била декоративна, възможно най-евтината и сложена не на място. Това разкриха пред Фрог нюз експерти в бранша. Те са категорични, че след като АПИ е била предупредена за множеството катастрофи, е трябвало да даде друго техническо задание, с което мантинелата да се подмени с ”тривълнеста”, каквато се слага в подобни участъци.   Каква точно мантинела ще се сложи в даден участък зависи от три фактора- проектанта, възложителя и изпълнителя на пътя. Тя обаче  трябва да е съобразена с европейския стандарт, който страната ни  уж е приела да спазва още през 2010 година.     В случая въпросната мантинела е можела да спре само кола и то  движеща се с не повече от 80 км. ч, защото е от най-нисък клас.  Оказва се, че с нея  има и още един съществен проблем, за който на този етап разследващите упорито мълчат. Основното правило е пътното заграждение да се слага на 50 см. от края на габаритите. В случая в Своге се вижда, че тя е поставена зад пешеходната пътека, което увеличава това разстояние почти метър. „Така вместо мантинелата да подпре автобуса, тя му дава възможност да я помете“, обясни инженер в бранша. Той е категоричен, че дори среден клас мантинела би подпряла автобуса. Оказва се, че две фирми печелят основно обществените поръчки за поставяне на мантинели. Едната е близка до Делян Пеевски, а другата до депутат на ГЕРБ.  Скандалното е, че последната поръчка наскоро е спечелена на цена поне двойно по-висока от реалната, твърди източникът ни.  ", "date": "2018.08.27", "title": "Мантинелата на пътя край Своге била най-нисък клас и сложена не на място"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386240-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BE%D1%81%D1%82%D0%B0%D0%B2%D0%B0-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%B2-%D0%B5%D1%81-%D1%81-%D0%BD%D0%B0%D0%B9-%D0%B5%D0%B2%D1%82%D0%B8%D0%BD%D0%B8-%D0%BF%D0%BE%D1%82%D1%80%D0%B5%D0%B1%D0%B8%D1%82%D0%B5%D0%BB%D1%81%D0%BA%D0%B8-%D1%81%D1%82%D0%BE%D0%BA%D0%B8-%D0%B8-%D1%83%D1%81%D0%BB%D1%83%D0%B3%D0%B8", "text": "България продължава да е страната с най-евтини стоки и услуги за потребителите в Европейския съюз, сочат данни на Евростат за 2017 г. Равнището на цените у нас е 44% под средното за ЕС. Две групи правят изключение от това правило – храните и безалкохолните напитки, където \"лидер\" е Румъния, и комуникационните услуги. При тях най-ниски са цените в Полша. Най-ниски са цените у нас обаче на дрехи, обувки, мебели, транспорт, почивка, образование. Храната е най-евтина в Румъния, където цените са 62,2% от средноевропейските, следва Полша с 65% и България е на трето място със 73,1%.     При комуникационната техника България е на пето място, като цените тук са на 65,4% от средното за ЕС ниво. Страната е изпреварена от Румъния, Полша, Литва и Естония. Потребителската техника е най-скъпа в Гърция – 154% от средното. Най-скъпо е пътуването в Исландия, като същото важи и за алкохол, цигари, дрехи, обувки, мебели, почивка, ресторанти и хотели. Това я прави най-скъпата държава в Европа със 171,6% от средното ниво, пише \"24 часа\". Тя е следвана от Швейцария със 165,6%. На трето място се нарежда Норвегия. Тъй като обаче и трите страни не са част от Европейския съюз, като най-скъпа членка на ЕС е определена Дания със 141,2% от средното за ЕС ниво, следвана от Люксембург. Сред най-евтините държави освен България се класират Румъния (48,4%) и Полша (53,2%).", "date": "2018.08.27", "title": "България остава страната в ЕС с най-евтини потребителски стоки и услуги"}
{"url": "http://www.classa.bg/%D1%81%D0%B2%D1%8F%D1%82/item/386230-%D1%88%D0%B8%D0%B2%D0%B0%D1%87%D0%B8-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D1%81%D1%8A%D1%88%D0%B8%D0%B2%D0%B0%D1%82-%D0%BD%D0%BE%D0%B2%D0%B8%D1%8F-%D1%81%D0%B8-%D0%B6%D0%B8%D0%B2%D0%BE%D1%82-%D0%B2-%D0%B8%D1%82%D0%B0%D0%BB%D0%B8%D1%8F", "text": "Американка, която прави костюми и живее в Рим, създаде шивашки кооператив, а в него шивачите са мигранти, предаде Асошиейтед прес. Това е пример за инициативите, които започнаха да се появяват в Италия и които целят да помогнат на новопристигналите да се адаптират и да изкарват прехраната си, докато чакат решение по молбите си за убежище. 35-годишната Лидия Уид казва, че се е вдъхновила да открие \"Шивашкия кооператив\", докато била доброволец в център за бежанци, където срещнала много хора, работили като шивачи в родината си. Силно я е мотивирало желанието да развенчае некоректните възгледи за бежанците в Европа, като помага на квалифицираните бежанци да си намерят работа и да влязат в диалог с местните жители. Преди да се премести в Рим, Уит е работила десетилетие като костюмограф за балета на Ню Йорк и бродуейски продукции. В \"Шивашкия кооператив\" в момента има пет мигранти, предимно от Западна Африка, които правят дрехи по поръчка на клиенти. Те използват главно цветни платове и създават дрехи според изискванията на клиентите си. Цените са между 45 и 120 евро (51-137 долара). Подобни шивашки инициативи за мигранти се появиха през последните години, като например във Флоренция Crune Lab или марката за дрехи Waxmore, която миналата година започна кампания за финансирането на обучителен курс за четирима търсещи убежище шивачи. Лидия Уид иска да покаже, че мигрантите пристигат в Европа \"с дарби и таланти, които са готови да използват\".", "date": "2018.08.27", "title": "Шивачи мигранти \"съшиват\" новия си живот в Италия"}
{"url": "http://www.classa.bg/%D1%81%D0%B2%D1%8F%D1%82/item/386231-%D1%8E%D0%BB%D0%B8-2018-%D0%B3-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8-%D0%BF%D1%80%D0%B5%D0%B3%D0%BB%D0%B5%D0%B4-%D1%81-%D0%BF%D1%80%D0%BE%D1%84-%D1%80%D0%B8%D1%87%D0%B0%D1%80%D0%B4-%D1%83%D0%BB%D1%84-%E2%80%93-%D0%B2%D1%82%D0%BE%D1%80%D0%B0-%D1%87%D0%B0%D1%81%D1%82-%D0%B2%D0%B8%D0%B4%D0%B5%D0%BE-%E2%80%93-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D1%81%D1%83%D0%B1%D1%82%D0%B8%D1%82%D1%80%D0%B8", "text": "Във втората част от юлския Икономически преглед с Ричард Улф ще видите:   1. Какви методи използва бизнесът, за да заплашва политици, които се опитват да вдигнат минималната заплата.  2. Възможно ли е да се предвиди следващата финансова криза. Какви са рисковете от общата прекомерна задлъжнялост в САЩ и света.  3. Пореден удар върху синдикатите в САЩ. Какви изводи могат да се направят от него. \r\n      ", "date": "2018.08.27", "title": "Юли 2018 г. | Икономически преглед с проф. Ричард Улф – втора част (ВИДЕО – БЪЛГАРСКИ СУБТИТРИ)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386232-%D0%BE%D1%82%D1%80%D0%BE%D0%B2%D0%BD%D0%B8-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D1%87%D0%B5%D1%80%D0%B2%D0%B5%D0%BD%D0%B8-%D1%8F%D0%B1%D1%8A%D0%BB%D0%BA%D0%B8-%D0%B7%D0%B0%D0%BB%D1%8F%D1%85%D0%B0-%D0%BC%D0%B0%D0%B3%D0%B0%D0%B7%D0%B8%D0%BD%D0%B8%D1%82%D0%B5", "text": "Лидл България изтегля от пазара количествата от продукт червени ябълки, в които е засечен вреден за здравето пестицид. Запитване на \"Труд\" установи, че опасния плод е с български произход. Това означава, че най-вероятно такива ябълки има и в други търговски обекти на страната. \"Тъй като не може да се изключи риск за здравето на потребителите, не се препоръчва консумацията на продукта от тези партиди\", се казва в съобщения до клиентите, които са на всички каси на Лидл. \"Ние сме единствената верига, която прави най-голям брой изследвания за пестицидни остатъци и при най-малки отклонения стоката се връща на производителя и най-често тя не стига до щандовете за продажба\", това заяви Елица Георгиева, ръководител \"Корпоративни комуникации\" на Лидл. Компанията обявява, че резултат от тестване на продукта е показал завишени стойности на пестицидния остатък хлорпирифос. Червените ябълки са били предлагани в опаковка от 2 кг. От Лидл незабавно са извадили стоката от продажба. Продуктите са били по щандовете от 15 до 20 август. А до 4 септември клиентите могат да връщат опасните ябълки и дори без касова бележка да им възстановяват сумата от покупката.", "date": "2018.08.27", "title": "Отровни български червени ябълки заляха магазините"}
{"url": "http://www.classa.bg/%D1%81%D0%B2%D1%8F%D1%82/item/386223-%D0%B7%D0%B0%D0%BF%D0%B0%D0%B4%D1%8A%D1%82-%D0%BD%D0%B5-%D0%B7%D0%BD%D0%B0%D0%B5-%D0%BA%D0%B0%D0%BA%D0%B2%D0%BE-%D0%B4%D0%B0-%D0%BF%D1%80%D0%B0%D0%B2%D0%B8-%D1%81-%D1%80%D1%83%D1%81%D0%B8%D1%8F", "text": "Отношенията между Запада и Русия днес повече от всякога са неясни и объркани. От една страна, ги има Обединеното кралство и САЩ, които призовават да се засилят санкциите срещу Москва, а от друга - Германия, за която е настъпил благоприятен момент по въпроса за сътрудничеството с Русия. Както пише CNN, политиката на Меркел трябва да бъде приветствана, но единствено в случай, ако не навреди на другите геополитически играчи. На пръв поглед сигналите, които Западът в последно време дава на Русия, са повече от всякога неясни и объркани. Както пише CNN, британският външен министър Джереми Хънт призова за по-строги санкции срещу Русия на фона на нови доказателства за намесата на Кремъл в британската и американската политика. Президентът Тръмп променя позицията си по отношение на Русия рязко и непредсказуемо, поради което е практически невъзможно да се долови стратегия. Допълнително объркване в цялостната картина се прави от приятелите на Владимир Путин в Европа, повечето от които живеят в редиците на крайната десница, включително и в дясното правителство на Австрия. Авторът обаче продължава да обръща внимание на срещата на Владимир Путин с Ангела Меркел, тъй като тенденцията за бъдещи отношения с Русия не се определя от САЩ, Великобритания или страните от Централна Европа, а от стабилността, съгласуваността, търговски интереси и географско положение на Германия. „  отбелязва авторът на материала Той смята, че Меркел използва същата тактика, като Западна Германия, която е в разгара на Студената война поддържа бизнес отношения със страните от социалистическия лагер. Тогава западногерманците успяха да избегнат взаимните обвинения и дрънкането на оръжия между Москва и Вашингтон и да достигнат практически споразумения със социалистическите страни от Източна Европа - например, за статута на Западен Берлин, международните граници, отношенията между ГДР и ФРГ и дори за контрола над въоръженията. И това сходство хвърля светлина както върху перспективите, така и върху опасностите от все по-еднозначния подход на Меркел към Русия. От една страна, такова прагматично, принципно разбиране с Москва определено си заслужава, тъй като Европа, както и САЩ, се нуждаят от сътрудничество с Русия в много критични области. От друга страна, самата Германия е в опасност. Изпълнявайки собствените си икономически интереси, Германия напредва по въпроса за строежа на спорния газопровод „Северен поток-2“. Проектът предизвиква раздразнение в страните от Източна и Централна Европа, които чувстват, че са били предадени. Те се страхуват, че тръбопроводът ще увеличи зависимостта на Европа от Русия, ще постави под заплаха собствените им покупки на енергоносители и ще ги лиши от милиони неосъществени транзитни такси, които Русия им плаща сега. „За Германия и Русия е настъпил благоприятен момент за по-тясно сътрудничество, така че те ще са по-склонни да правят компромиси. Това трябва да бъде приветствано, при условие че такава политика не се осъществява в ущърб на международните норми и на уязвимите страни, уловени между по-големите регионални държави“, заключава авторът.", "date": "2018.08.27", "title": "Западът не знае какво да прави с Русия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386224-%D0%B3%D1%8A%D1%80%D1%86%D0%B8%D1%8F-%D0%B1%D1%8A%D0%BB%D0%B3%D0%B0%D1%80%D0%B8%D1%8F-10-0", "text": "1. Ципрас смачка администрацията. Борисов я разду до небесата.  2. Ципрас унищожи фалшивите социални помощи. Борисов ги превърна в държавна политика. 3. Ципрас премахна безумните придобивки на чиновниците. Борисов им създаде нови.   4. Ципрас продаде скъпо Северна Македония на Скопие. Борисов подари на Скопие история с основания за териториални претенции.   5. Гърция тепърва ще печели от Северна Македония. България тепърва ще губи от нея.   6. Гърците разбират, че могат да живеят добре, ако произвеждат. Българите разбират, че могат да живеят добре, ако крадат.  7. Там магазините преливат от гръцки стоки. У нас и солта е внос.   8. Там се привличат инвеститори, които съблюдават националните интереси. У нас се привличат тези, които изкупуват националните интереси.  9. Там не се виждат катаджии, но се вижда, че има държава. У нас не е така.  10. Там децата на българки говорят на майките си на гръцки. У нас - майките на българчета говорят на децата си на английски.", "date": "2018.08.27", "title": "Гърция - България - 10:0"}
{"url": "http://www.classa.bg/%D1%81%D0%B2%D1%8F%D1%82/item/386225-%E2%80%9E%D0%BE%D1%86%D0%B5%D0%BB%D1%8F%D0%B2%D0%B0%D0%BD%D0%B5%E2%80%9C-%E2%80%9E%D0%B2%D1%82%D0%BE%D1%80%D0%B0-%D1%84%D1%80%D0%B0%D0%BD%D1%86%D0%B8%D1%8F%E2%80%9C-27-%D0%B3%D0%BE%D0%B4%D0%B8%D0%BD%D0%B8-%D0%BF%D0%BE-%D0%BA%D1%8A%D1%81%D0%BD%D0%BE", "text": "В навечерието на отделянето на Украинската съветска република киевската върхушка обеща на населението да превърне страната във „Втора Франция”, но след разпада на СССР, държавата само губи икономическите си условия. Разсипването на промишлеността, а след това целенасоченото унищожаване на останките ѝ под външно управление, в крайна сметка превръщат някога развития промишлен и аграрен център в аналог на мизерна африканска колония. Днес управниците на съвременна Украйна по случай 27-годишнината от независимостта демонстрират радост, но буквално няма от какво да се радват. Напразно се усмихват и западните гости на провеждания в Киев парад, нали техният план по унищожаването на държавата с цел дестабилизиране на Русия като цяло не успява. Москва бързо замести загубения украински сегмент, чрез който Западът искаше да неутрализира някои сфери на руската промишленост и на първо място военно-промишлен комплекс.     За Киев независимостта се превръща в катастрофа, а последните четири години окончателно доубиха това, което още можеше да се спаси. При това не може да не се отбележи, че все пак майданната власт успя да изпълни едно обещание – населението на Украйна наистина се опитва „да живее по нов начин” в условията на постоянен ръст на цените, тарифите и кризата на пазара на труда, за което най-добре подхожда думата „оцеляване”. Каква стана Украйна вместо обещаната на населението „Втора Франция”, или, както обещаваха по-късно „Втора Полша?”. Бедност, депопулация, дългове, външно управление, отсъствие на перспективи – например така могат да се охарактеризират резултатите от 27 години независимост на Украйна и наистина тук няма за какво да се изпитва радост. Остава единствено това да се обясни на киевския елит, греещ с усмивка на Площада на независимостта.", "date": "2018.08.27", "title": "„Оцеляване“: „Втора Франция“ 27 години по-късно"}
{"url": "http://www.classa.bg/%D1%81%D0%B2%D1%8F%D1%82/item/386226-cbs-%D1%86%D0%B5%D0%BB%D1%82%D0%B0-%D0%BD%D0%B0-%E2%80%9E%D0%B4%D0%B5%D0%BB%D0%B8%D0%BA%D0%B0%D1%82%D0%BD%D0%B8%D1%8F-%D1%82%D0%B0%D0%BD%D1%86%E2%80%9C-%D0%BD%D0%B0-%D0%B1%D0%BE%D0%BB%D1%82%D1%8A%D0%BD-%D0%B5-%D0%B4%D0%B0-%D1%83%D0%B1%D0%B5%D0%B4%D0%B8-%D0%BA%D0%B8%D0%B5%D0%B2,-%D1%87%D0%B5-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D0%B5-%D0%BD%D0%B0-%D0%BD%D0%B5%D0%B3%D0%BE%D0%B2%D0%B0-%D1%81%D1%82%D1%80%D0%B0%D0%BD%D0%B0", "text": "Политиката на Джон Болтън по отношение на Русия и Украйна поразително се отличава от политиката на Доналд Тръмп смята наблюдателят на CBS News Уилис Спаркс. Според него, съветникът по национална сигурност на Белия дом се опитва да предаде сигнал на украинските власти: каквато и да е позицията на американския президент, мнозина във Вашингтон поддържат Киев и се отнасят с подозрение към действията на Москва. Вие споменахте Джон Болтън, съветник на президента на САЩ по националната сигурност. В момента той се намира в Украйна. И той заяви нещо много интересно. Според него санкциите срещу Русия, вероятно ще останат в сила, докато тя не промени своето поведение. Това е значителен момент. Дайте малко да поговорим за това. УИЛИС СПАРКС, наблюдател на  CBS News: Как се случи това? УИЛИС СПАРКС:  Колко често ни се налага да чуваме не от президента, а от неговите привърженици: не слушайте това, което той говори, погледнете това, което прави. Санкциите и цялата редица други мерки, които администрацията използва, за да даде отпор на Русия. Не само администрацията, но и конгресът. Уилис Спаркс: ", "date": "2018.08.27", "title": "CBS: Целта на „деликатния танц“ на Болтън е да убеди Киев, че Вашингтон е на негова страна"}
{"url": "http://www.classa.bg/%D1%81%D0%B2%D1%8F%D1%82/item/386227-fox-news-%D1%81%D0%B0%D1%89-%D0%B8-%D1%80%D1%83%D1%81%D0%B8%D1%8F-%D0%BF%D0%BE%D0%B4%D0%BA%D1%80%D0%B5%D0%BF%D0%B8%D1%85%D0%B0-%E2%80%9E%D0%B1%D0%B5%D0%B7%D0%B4%D1%83%D1%88%D0%BD%D0%B8%D1%82%D0%B5-%D1%80%D0%BE%D0%B1%D0%BE%D1%82%D0%B8-%D1%83%D0%B1%D0%B8%D0%B9%D1%86%D0%B8%E2%80%9C", "text": "Експертите от цял свят призовават за забрана на напълно автономните оръжейни системи, съобщава Fox News. Според експертите такива „роботи убийци“, лишени от човешки емоции, са в състояние да разгърнат пълномащабна разрушителна война. В същото време, против въвеждането на забраната са Русия, САЩ и редица други страни. Поради това, че Русия и Китай се опитват да станат лидери в областта на въоръженията, снабдени с изкуствен интелект, се множат призивите за забрана на   способни според експертите, да започнат   съобщава Fox News. Както се твърди в скорошен съвместен доклад на организацията Human Rights Watch и Международния център по правата на човека на Юридическия факултет на Харвард, подобни   противоречат на Декларацията на Мартенс – положение, съгласно което новите военни технологии трябва да се подчиняват на   в случай, че отношенията им още не са разработени от нормите на международното право. Както съобщава изданието, за забраната на напълно автономните системи за въоръжение призоваха специалисти от 26 страни, включително и директорът на корпорацията „Тесла” Илон Мъск и съоснователя на „Епъл” Стийв Возняк. Както заяви в интервю пред вестник The Guardian старшият специалист по въпросите на въоръжението на Human Rights Watch и координатор на   Бони Докърти, разрешението за използване на такова оръжие „  Според нея „  Според експерта тези опасение, споделяни от много правителства, заслужават незабавен отговор. Както предава интернет-страницата на канала, лидерите на 70 страни ще се съберат на 27 август в Женева за обсъждане на предизвикателствата, възникващи по вина на напълно автономните системи на въоръжение.   споделя мнение специалистът по роботехника Ноел Шарки, предупреждавайки за опасността от   още през 2007 г. Макар и напълно автономни системи на въоръжение и досега да не съществуват, експертите смятат, че тяхната широка употреба е въпрос на няколко години, отбелязва Fox News. Освен това, както се съобщава в доклада, още днес 12 страни водят разработки или вече използват 381 вида частично автономни системи за въоръжение. Според съобщението, против въвеждането на забраната за използване на роботизираното оръжие са Русия и редица други страни, сред които САЩ, които имат намерение да блокират всякакви по-нататъшни преговори по тази тема. При това, съгласно изследванията, към 2020 г. световните разходи за производство на напълно автономни системи за въоръжение ще достигнат до 188 милиарда долара срещу 91,5 милиарда през 2016 г.", "date": "2018.08.27", "title": "Fox News: САЩ и Русия подкрепиха „бездушните роботи убийци“"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386228-5-%D0%BB%D1%8E%D0%B1%D0%BE%D0%BF%D0%B8%D1%82%D0%BD%D0%B8-%D1%84%D0%B0%D0%BA%D1%82%D0%B0-%D0%B7%D0%B0-%D0%BC%D1%8A%D0%B6%D0%BA%D0%B8%D1%8F-%D0%BE%D1%80%D0%B3%D0%B0%D0%B7%D1%8A%D0%BC", "text": "За да разберете по-добре мъжа в леглото, просто трябва да сте запознати с особеностите на мъжкия оргазъм, които се различават значително от този при жените. Събрахме 5 интересни факта за това как точно се достига кулминацията на възбудата при нашите интимни партньори.   Жените смятат бързата еякулация за егоизъм от страна на своя партньор. Това обаче може да е психологически, а не физиологичен проблем. Твърде прибързаната еякулация, разбира се, е възможна в резултат на продължително въздържане от секс, но също така се случва и в резултат на дискомфорт на ниво чувства.   С правилния избор на поза е свързано достигането на оргазъм не само при жените, но и при мъжете. Само че при противоположния пол важен фактор е и визуалната картина, която му помага да получи максимално удоволствие. Да гледа партньорката си, която изглежда съблазнително в различните пози, които е заела, също има голяма роля. Така че, следва да се замислите трябва ли да изключвате светлините, преди да се отдадете на интимни ласки.  До пълноценен оргазъм достигат онези мъже, които преди акта не са се нахвърляли лакомо на храната. Доказано е, че обилното хранене преди половия контакт, особено приема на няколко вида блюда, може да намали притока на кръв към половите органи, което от своя страна оказва влияние върху ерекцията. Мъжкият организъм ще бъде зает с преработване на приетата храната и няма да има сили за възбуда.      По време на оргазъм способността на мъжа да мисли практически е блокирана. Затова и разговорите по време на секс не са особено добра идея. Виж, стоновете и различните интимни фрази, с които да постигнете още по-голяма възбуда, са друго нещо.  За мъжете е много сложно да получат няколко оргазма подред, дори приятният интимен процес да продължи по-дълго време. Организмът им се нуждае от почивка за презареждане на батериите.  Тук всичко зависи от физиологичните особености на партньора ви. На някои мъже са им необходими само 15-20 минути, за да влязат отново във форма, на други - около час, а на по-възрастните мъже може да им е необходим цял ден.", "date": "2018.08.27", "title": "5 любопитни факта за мъжкия оргазъм"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386229-4-%D0%B4%D0%BDe%D0%B2%D0%BDa%D1%82a-pa%D0%B1o%D1%82%D0%BDa-ce%D0%B4%D0%BC%D0%B8%D1%86a-e-%D0%B2%D1%81%D0%B5-%D0%BF%D0%BE-%D0%B1%D0%BB%D0%B8%D0%B7%D0%BE,-%D0%B7a-%C4%B8o%D0%B8-%D0%BFpo%D1%84ec%D0%B8%D0%B8-e-%D0%BDa%D0%B9-%D0%BFo%D0%B4xo%D0%B4%D1%8F%D1%89a-%D1%82%D1%8F", "text": "Kaĸвo щe ĸaжeтe дa paбoтитe нe пo пeт, a пo 4 дни в ceдмицaтa? Bepoятнo ĸъм нacтoящия мoмeнт тoвa ви ce cтpyвa нeвъзмoжнo, нo вeчe мнoгo paбoтoдaтeли oбмиcлят дa cъĸpaтят бpoя нa paбoтнитe дни c цeл дa пpивлeĸaт пoвeчe cлyжитeли и дa cтимyлиpaт пpoдyĸтивнocттa нa пepcoнaлa cи. Изcлeдвaнe нa oнлaйн плaтфopмaтa зa нaмиpaнe нa paбoтa FlехЈоbѕ пoĸaзвa, чe имa peдицa ceĸтopи, в ĸoитo пpeминaвaнeтo ĸъм 4-днeвнa paбoтнa ceдмицa e дocтa дoбpa идeя. Eĸcпepтитe ca aнaлизиpaли oбяви зa тъpceнe нa cлyжитeли нa нaд 50 000 aмepиĸaнcĸи ĸoмпaнии, зa дa paзбepaт ĸъдe нaглacитe ĸъм пoдoбнa пpoмянa ca нaй-пoлoжитeлни. Te ca пoдбpaли тoп 10 нa cфepитe и дeйнocтитe, пpи ĸoитo имa нaй-гoлямa възмoжнocт тoвa дa ce cлyчи.    Koи ca тe?     Tъpгoвия и пpoдaжби;  Инфopмaциoнни тexнoлoгии;  Meдицинcĸи гpижи; Oбcлyжвaнe нa ĸлиeнти;  Oбpaзoвaниe;  Πpoджeĸт мeниджмънт;  Aдминиcтpaция;  Cчeтoвoдcтвo и финaнcи;  Mapĸeтинг;  Πoдбop нa ĸaдpи.    Tpябвa дa oтбeлeжим oбaчe, чe тaзи идeя нe e нeщo нoвo нa нeбocĸлoнa. Bcъщнocт идeятa зa 4-чacoвaтa paбoтнa ceдмицa ce пoявявa пpeз 70-тe гoдини нa минaлия вeĸ, ĸaтo нeйнaтa идeя oтнoвo e cъĸpaщaвaнe нa paзxoдитe и гapaнтиpaнeтo нa пo-дoбpa пpoдyĸтивнocт. A ĸaтo дoĸaзaтeлcтвo зa нeйния eфeĸт мoжe дa ce дaдe oпитът нa Beлиĸoбpитaния oт 1974 гoдинa. Toгaвa cтpaнaтa въвeждa 3-днeвнa paбoтнa ceдмицa зapaди нeдocтиг в дocтaвĸитe нa eлeĸтpичecтвo. Peзyлтaтът e 5% pъcт в пpoдyĸтивнocттa.", "date": "2018.08.27", "title": "4-днeвнaтa paбoтнa ceдмицa e все по-близо, зa ĸoи пpoфecии e нaй-пoдxoдящa тя?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386221-%D0%B1%D0%BE%D1%80%D0%B8%D1%81%D0%BE%D0%B2-%D0%BE%D0%BF%D0%B8%D1%82%D0%B0-%D0%B4%D0%B0-%D0%BF%D0%BE%D1%82%D1%83%D0%BB%D0%B8-%D0%B7%D0%B0%D1%81%D1%82%D1%80%D0%BE%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%E2%80%9E%D1%81%D0%B8%D0%BB%D0%B8%D1%81%D1%82%D0%B0%D1%80%E2%80%9C", "text": "Лидерът на ГЕРБ и гербаджиите в Царево влязоха в задочен спор за бъдещето на плажа Истински вътрешнопартиен цирк разиграха управляващите от ГЕРБ в опит да заметат скандално решение, прокарано от гербаджийския кмет на Царево Георги Лапчев за застрояване на плажа „Силистар“. След като скандална докладна от градоначалника придоби популярност и възмути местните и еколозите, премиерът в „качеството си на партиен лидер“ разпореди на Лапчев да „задържи реализацията на плана за строежи“.  До опита Борисов да замаже скандала се стигна, след като в петък мнозинството на Общинския съвет в Царево, доминирано изцяло от ГЕРБ, одобри предложението на Лапчев да се изработи план за изграждането на двуетажни вили върху над 22 дка близо до „Силистар“. Плажът пък е в Природен парк „Странджа“, който е част от европейската екомрежа 2000. Сайтът „Биволъ“ публикува и извадки от скандалното предложение и инвестиционните намерения на фирма, мераклийка за ваканционно селище. От Коалицията „За да остане природа в България“ предупредиха, че цялата схема за застрояване на терена, върху който е имало свинарници на бившо ТКЗС, е опит да се прокара прецедент, от който впоследствие да се възползват и други собственици на имоти и така „Силистар“ да бъде напълно застроен.  Природозащитниците призоваха екоминистъра Нено Димов и главния прокурор Сотир Цацаров да предприемат необходимото за спазване на българското и европейското законодателство и да обжалват решението на Общинския съвет. Реакция от страна на Министерството на околната среда и водите обаче все още няма.  Пресцентърът на ГЕРБ съобщи, че Борисов е разпоредил на Лапчев да задържи изпълнението на решението на Общински съвет в Царево по казуса „Силистар“. „Това ще е така до пълното убеждаване на обществеността в правотата на това решение на Общинския съвет в Царево“, пише в съобщението. В събота Борисов коментира, че по думите на кмета скандалът бил „за един път, за който се карат и се бият непрекъснато“. „Обадих се на Тома Белев, със Зелените аз имам, мисля, добра комуникация и никога не сме се лъгали с тях. Питах го, специално за този път, той каза: „Ние за пътя сме „за“, но за имоти около него – категорично „против“. Обадих се на кмета и му казах: „Като премиер не мога да ти разпоредя, но като партиен лидер забранявам този път да го правите, докато със Зелените не се уточните точно за какво става въпрос, но да получите и одобрението на обществеността“, опита Борисов да замаже скандалната си намеса в решенията на местната власт. На журналистическо напомняне, че решението е на Общинският съвет, Борисов каза: Тогава областният управител ще го спре. Там вече съм в силата си“. Припомняме, че при разпределението на властовите квоти, Бургско остана за НФСБ. За областен управител бе излъчен бившият седесар Вълчо Чолаков. Той обаче е доказал верността си към ГЕРБ и е заемал поста и във втория кабинет на Борисов. Кметът на Царево обаче твърди, че в общината не е постъпвал инвестиционен проект за строеж на вили. По думите му това било фалшива новина и дори нямало намерение за строеж. Той оправда предложението си за изработване на ПУП за направата на до два жилищни етажа върху защитената територия до плажа „с нуждата да се защити пътят към „Силистар“, който минавал през частен имот от 22 декара. Така, ако някой евентуално поискал да строи там, „да е сигурно, че ще го прави около пътя“. Лапчев обвини опозицията, че „отдавна се опитва да създаде конфликт, а реално проблем няма“. Фалшива новина било и това, че теренът попада в ПП „Странджа“. Според „Биволъ“ обаче има предложение за застрояване от собственика на терена „Ню Билдинг Естейтс“ ЕООД. Имотът е бил придобит на 30 юли от ОББ срещу 435 172 лв., или близо 10 евро на кв.м. Въпросният терен не е на първа линия, но ако проектът мине, това ще създаде прецедент, от който могат да се възползват и други собственици на имоти. За да започне строеж там, е необходимо и становище на Министерството на околната среда и водите, както и наредба на Министерството на регионалното развитие и благоустройството да не се одобряват подробни устройствени планове преди приемането на Общ устройствен план (ОУП) на община Царево. Съгласно последния предложен вариант на плана от 2018 г. в района на Силистар не се предвижда никакво вилно строителство. ", "date": "2018.08.27", "title": "Борисов опита да потули застрояването на „Силистар“"}
{"url": "http://www.classa.bg/%D1%81%D0%B2%D1%8F%D1%82/item/386222-%D0%B4%D0%B5%D0%B9%D1%81%D1%82%D0%B2%D0%B8%D1%8F%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%D0%B8-%D0%BF%D1%80%D0%B5%D0%B4%D1%81%D1%82%D0%BE%D1%8F%D1%89%D0%B8%D1%82%D0%B5-%D0%BC%D0%B5%D0%B6%D0%B4%D0%B8%D0%BD%D0%BD%D0%B8-%D0%B8%D0%B7%D0%B1%D0%BE%D1%80%D0%B8-%D0%B2-%D1%81%D0%B0%D1%89", "text": "През април американският президент Доналд Тръмп започна да атакува ОПЕК със съобщения в Twitter, ядосан заради високите цени на петрола. През юни той притисна Саудитска Арабия да повиши производството си на петрол. Трудно е да се каже колко ефективно е било това – петролът е по-скъп от времето преди Тръмп да започне да негодува. Цени на бензина в САШ се стабилизираха около 3 долара за галон, скачайки с почти 70 цента от 2017 г. досега. Все още се говори, че Тръмп може да опре до стратегическите петролни резерви. Истината е, че нито той, нито ОПЕК могат напълно да контролират пазара, който беше притиснат от заплахите на Тръмп да „бутилира“ иранския петрол. Политически важно е за президента на САЩ да бъде видян, че прави нещо, каквото и да било, за цените на горивата. За да разберем защо, просто трябва да разгледаме поредицата от съобщения, събрани от колумнистите на Bloomberg Лиъм Денинг и Илейн Хешоуинг, показващи колко болезнено може да бъде покачването на тези цени за поддръжниците на Тръмп.  Ето един пример: Авторите разбиват цените на петрола и доходите на всичките 60 района, които ще участват в междинните избори през ноември. Посланието към Тръмп и републиканците е ясно: „Който и да седи в Овалния кабинет бива обвиняван за високите цени на петрола, въпреки че реално има малък контрол над тях. Но тъй като той опитва да съгласува своите външнополитически цели с междинните избори, лесно може да разберем защо Тръмп все пак ще се опита да повлияе на тези цени“, пишат авторите. Трудно е да се приеме, че президент би говорил за спад в цената на горивата. Още по-трудно е той да се заеме с един добре функциониращ Фед, който се предполага, че е политически независим, поставяйки икономиката в момент на сътресение. От доста време насам тези границите биваха спазени от лидерите на САЩ. Тръмп обаче ги прекрачи по време на интервю пред CNBC, а по-късно и пред Ройтерс, оплаквайки се от повишаването на лихвените проценти от избрания от Тръмп гуверньор на Фед Джером Пауъл. Това напомни за скорошното „заграбване“ на властта върху Турската централна банка от президента Реджеп Тайип Ердоган, което, заедно с конфликта със САЩ по-късно, накара турската лира да се срине. Американският долар отчете спад в цената си след коментарите на Тръмп, но се възстанови, след като Белият дом ги отхвърли. Съдейки по лихвените проценти, Брайън Чапата, друг колумнист на Bloomberg, заяви, че „поне засега, пазарите залагат, че централната банка няма да се разклати“ от атаките на Тръмп. А Дан Мос, икономически анализатор към Bloomberg, припомня на Тръмп, че Пауъл държи икономическото наследство в свои ръце - една от причините, поради която президентите се научиха да стоят встрани от дейността на централните банкери. Негативните ефекти на Тръмп от срещата с Владимир Путин в Хелзинки разтърсиха силно Вашингтон. Малко след нея администрацията на американския президент заяви, че Тръмп не е съгласен с това, което по-рано бе определил като „невероятно предложение“ от руския си колега - да разпитват взаимно гражданите си. Това предложение не е било просто базирано на някаква прищявка, а на истински закон. Леонид Бершидски пише, че законът дава право на Путин да поиска подобна налудничава размяна, но също така дава право и на Тръмп да му откаже. Някои хора определят действията на Тръмп по време на срещата в Хелзинки като „измяна“. Редица автори на Bloomberg, и не само, обсъждат случилото се там: Дали е било честно? Дали изобщо е било законосъобразно? Дали ще нанесе политически щети на хората, обвързани с тази среща?", "date": "2018.08.27", "title": "Действията на Тръмп и предстоящите междинни избори в САЩ"}
{"url": "http://www.classa.bg/%D1%81%D0%B2%D1%8F%D1%82/item/386214-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%82%D0%B5-%D0%BC%D0%B5%D0%B4%D0%B8%D0%B8-%D1%85%D0%B2%D0%B0%D0%BB%D1%8F%D1%82-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8%D1%82%D0%B5-%D1%81%D0%B8-%D0%B7%D0%B0-%D0%BF%D1%80%D0%B8%D1%85%D0%B2%D0%B0%D1%89%D0%B0%D0%BD%D0%B5-%D0%BD%D0%B0-%D1%80%D1%83%D1%81%D0%BA%D0%B8-%D1%81%D0%B0%D0%BC%D0%BE%D0%BB%D0%B5%D1%82%D0%B8-%D0%B4%D0%BE-%D1%80%D1%83%D1%81%D0%BA%D0%B0%D1%82%D0%B0-%D0%B3%D1%80%D0%B0%D0%BD%D0%B8%D1%86%D0%B0", "text": "Би Би Си и други британски медии съобщиха, че изтребители Eurofighter Typhoon на Кралските военновъздушни сили (RAF) на Великобритания, са прихванали руски военен самолет над Черно море за втори път в една седмица. Британските самолети излетяли от база в Румъния, след като \"руски морски патрулен самолет Be-12 бил наблюдаван на югозапад от Крим, отправяйки към въздушното пространство на НАТО\", каза Би Би Си.   Чарлз Шубридж, бивш служещ от Британската армия, детектив от Скотланд Ярд и офицер за борба с тероризма, каза в профила си в Twitter, че Би Би Си е пропуснала да спомене някои важни подробности: Руският самолет в действителност е бил в международно въздушно пространство и Черно море наистина е граница на Русия, отстояща на повече от 2000 километра от Обединеното кралство,.   \"Нов сигнал за Русия на началната страница на Би Би Си: Англия прихванала руски самолети над Черно море. Обърнете обаче внимание на това как никъде в тази статия на Би Би Си не научаваме, че руският самолет си е в международното въздушно пространство , или че Черно море всъщност е граница на Русия, а всичко това се случва на 2000 километра от Обединеното кралство \", пише Шубридж.   Иронията (руски самолет, на собствената си граница, на хиляди километри от Великобритания, е бил видян над неутрални води, насочвайки се - както се предполага - към въздушното пространство на НАТО) не остана незабелязано от интернет потребителите.   \"Много се смях: \"RAF засича самолет, който е в собственото си въздушно пространство\" би било по-точното заглавие\", написа в Twitter един потребител.   \"Със сигурност трябва да е обратното - британски изтребител, засечен близо до руската граница\", заяви друг интернавт.", "date": "2018.08.27", "title": "Британските медии хвалят изтребителите си (за прихващане на руски самолети до руската граница)"}
{"url": "http://www.classa.bg/%D1%81%D0%B2%D1%8F%D1%82/item/386216-%D1%87%D1%83%D0%B6%D0%B4%D0%B5%D1%81%D1%82%D1%80%D0%B0%D0%BD%D0%BD%D0%B8-%D0%B2%D0%BE%D0%B5%D0%BD%D0%BD%D0%B8,-%D0%BC%D0%B0%D1%80%D1%88%D0%B8%D1%80%D1%83%D0%B2%D0%B0%D1%89%D0%B8-%D0%BF%D0%BE-%D1%80%D0%B0%D0%B7%D0%BF%D1%80%D0%BE%D0%B4%D0%B0%D0%B4%D0%B5%D0%BD%D0%B0-%D1%81%D1%82%D1%80%D0%B0%D0%BD%D0%B0-%E2%80%93-%D1%82%D0%B0%D0%BA%D0%B0-%D0%B8%D0%B7%D0%B3%D0%BB%D0%B5%D0%B6%D0%B4%D0%B0-%D0%B4%D0%B5%D0%BD%D1%8F%D1%82-%D0%BD%D0%B0-%E2%80%9E%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82%D1%82%D0%B0%E2%80%9C-%D0%BD%D0%B0-%D1%83%D0%BA%D1%80%D0%B0%D0%B9%D0%BD%D0%B0", "text": "Военни формирования от САЩ, Великобритания, Канада, страните от Прибалтика и много други тържествено преминаха днес по главния площад на Киев, където се състоя парадът по случая Деня на независимост на Украйна. По принцип с това можем и да приключим – за каква „независимост” може да става дума, когато по улиците ти маршируват чуждестранни военни? Нещо не се връзва – става смешно! Но, въпреки това, след като украинците смятат този Ден за празник, нека видим докъде ги доведе тази псевдонезависимост.     Като отправна точка на нашето изследване нека вземем 2014 г. – тоест самото време, когато в Украйна в резултат от поредния Майдан се сменя властта и страната „става напълно независима от руско влияние. Именно тази идея става основа на настоящата политика на Киев. И така само за четири години БВП на страната пада почти двойно, сега този показател съставя 90 милиарда долара срещу 184,3 милиарда през 2013 г. Мнозина анализатори дори обявиха фалит през 2019 г. Настоящите власти успяха на практика напълно да разсипят социалната политика – някак си те решиха, че самотните майки не се нуждаят от помощ и им отрязаха помощите до минимум, безплатната храна в училищата е също излишно перо на разходите за киевските власти, които я отмениха напълно, ликвидаторите на чернобилската авария – защо са им социални отстъпки? Отменяй! Да не говорим вече за ръста на цените на режийните – по последни данни, само за плащане на сметките за комуналните услуги редовният украинец харчи повече от трета от семейните доходи. Наскоро главата на украинското правителство обяви поредното повишаване на цените на газта за населението! Това вече го разбирам – грижа за населението! Затова пък Киев напълно се е избавил от „руското влияние”. На тях самите не им ли е смешно? Цялата политика на Киев сега се диктува от Запада чрез МВФ. Повишаването на цените на комуналните услуги и орязването на социалните придобивки – всичко това е продиктувано от фонда в замяна на нови кредити. Киев вече започна да разпродава държавно имущество на западните компании, а нататък те ще станат още повече! Едно от исканията на МВФ е свалянето на мораториума върху продажбата на украинска земя на чуждестранни компании. Трябва да се разказва какво ще стане, когато това се случи? Украйна просто ще премине под чукчето! Разпродаваща се страна, по която маршируват чуждестранни военни – тоест това ли е „независимостта”, чийто ден се празнува днес в Украйна? Според мен няма поводи за празник.", "date": "2018.08.27", "title": "Чуждестранни военни, маршируващи по разпродадена страна – така изглежда денят на „независимостта“ на Украйна"}
{"url": "http://www.classa.bg/%D1%81%D0%B2%D1%8F%D1%82/item/386215-%D1%82%D1%80%D1%8A%D0%BC%D0%BF-%D0%BA%D0%B0%D0%B7%D0%B0,-%D1%87%D0%B5-%D0%B5-%E2%80%9E%D0%BD%D0%B0%D0%BF%D1%8A%D0%BB%D0%BD%D0%BE-%D0%B8%D0%B7%D0%BC%D0%BE%D1%80%D0%B5%D0%BD-%D0%BE%D1%82-%D0%BA%D0%B8%D1%82%D0%B0%D0%B9-%D0%B8-%D0%B2%D1%8F%D1%80%D0%B2%D0%B0,-%D1%87%D0%B5-%D0%BF%D0%B5%D0%BA%D0%B8%D0%BD-%D1%81%D0%B5-%D1%81%D1%82%D1%80%D0%B5%D0%BC%D0%B8-%D0%B4%D0%B0-%D0%B3%D0%BE-%D0%BD%D0%B0%D0%BA%D0%B0%D0%B6%D0%B5-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8", "text": "Президентът на САЩ, Доналд Тръмп, е \"напълно изтощен\" от Китай и вярва, че Пекин се стреми да \"го накаже политически\", разкриват няколко длъжностни лица и експерти за The Washington Post.   Тръмп свърза отмяната на посещението на държавния секретар на САЩ Майк Помпео в Северна Корея, с отношението на Китай, който според него \"не помага на процеса на ядрено разоръжаване\", заради търговския спор между двете страни.   Той добави, че Помпео \"се надява в близко бъдеще да отиде в Северна Корея, най-вероятно, когато се разреши търговският спор с Китай\".   \"На най-ниско ниво, това е основна борба за влияние със Северна Корея и Китай\", казва Евън Медейрос, бивш директор за Азия в Съвета за национална сигурност в администрацията на Обама.   \"Проблемът е, че Пекин и Пхенян са наясно с тази игра и вероятно го виждат повече като признак на неудовлетвореност и уязвимост\", добавя анализаторът.   От друга страна, според източниците на The Washington Post, президентът е казал на неговите съветници, че Пекин се опитва да го накаже политически преди междинните избори в САЩ. По-конкретно, той цитира митата, които Пекин наложи върху селскостопанските продукти, произведени именно в щатите, които гласуваха за Тръмп на изборите през 2016 г.   Президентът дори казал в един момент, че е \"напълно изморен\" от Китай, разкри старши служител на администрацията. Според него, Тръмп също се оплаква на съветниците си, че предишните американски президенти не са направили достатъчно за китайските бизнес практики, а той иска да направи история и да ги промени.   Според анализатори, стратегията на Тръмп изглежда цели да се използва заплахата от търговска война, за да се убеди китайския президент, Си Дзинпин, да използва влиянието си над Ким Чен-ун и да спечели важни отстъпки за Вашингтон.   Въпреки това, експертите разкриват, че Пекин, макар и разтревожен от нарастващата враждебност на Вашингтон, е използвал тактиката на Тръмп в Северна Корея за своя собствена полза и за подобряване на отношенията си с Пхенян.   \"Китай е постигнал голяма част от това, което той иска в променящото се състояние на Корейския полуостров\", каза специализиран анализатор от Центъра за стратегически и международни изследвания. \"А какво постигна Тръмп? Сделка в Сингапур ... без времева линия, без пътна карта и наистина без определение за това какво означава ядрено разоръжаване\".", "date": "2018.08.27", "title": "Тръмп каза, че е „напълно изморен от Китай и вярва, че Пекин се стреми да го накаже политически\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386234-%D0%BF%D1%80%D0%B8%D0%B7%D0%BD%D0%B0%D1%85%D0%B0-%D0%B7%D0%B0-%D0%B4%D0%B5%D1%84%D0%B5%D0%BA%D1%82%D0%B8-%D0%BD%D0%B0-%D0%BF%D1%8A%D1%82%D1%8F-%D0%BA%D1%80%D0%B0%D0%B9-%D1%81%D0%B2%D0%BE%D0%B3%D0%B5", "text": "Чести инциденти заради дефекти на настилката, включително лошо сцепление на асфалта, е имало на пътя, на който вчера катастрофира автобус и загинаха 16 души, а други 5 са ​​в критично състояние. Пет пъти институциите са искали от фирмата, ремонтирала участъка през 2016 г., да го поправи, но това така и не се е случило, стана ясно след заседание в Министерския съвет на междуведомствената група, създадена във връзка с трагичния инцидент. Министърът на регионалното развитие и строителството Николай Нанков обясни, че през 2011 г. въпросният участък е определен за рехабилитация, която е финансирана чрез заем от Световната банка. Пътят е въведен в експлоатация през декември 2016 г., като приемателната комисия го е приела \"без забележки\". Фирмата - изпълнител е \"Трейс Своге\". След това обаче пътна полиция на няколко пъти е сигнализирала за увеличения брой катастрофи в този участък. До 27 юли т.г., в рамките на гаранционния срок пътната агенция пет пъти е искала от фирмата-изпълнител да бъдат отстранени дефекти по пътя. Една от констатациите е била за лошо сцепление на асфалта. Резултат от исканията обаче не е имало и фирмата не е поправила участъка, се разбра от думите на главния прокурор Сотир Цацаров. Пред БНР председателят на Надзорния съвет на \"Трейс груп холд\" чиято е фирмата-изпълнител, отрече строителството на пътя да е основният виновник. Проф. Николай Михайлов напомни, че цялата техническа спецификация за обекта е одобрена от пътната агенция, вкл. вида на асфалта. Той уточни, че става дума за път втори клас, който не е предвиден да носи максимално натоварване. Михайлов обясни, че участъкът е ремонтиран основно в периода 2013-2014 г., а след предаването му в края на 2016 г. той не се поддържа от дъщерната фирма на \"Трейс\". Според главният прокурор Сотир Цацаров проверката на прокуратурата за причините за катастрофата е в три направления. Проверят се действията на шофьора Григор Григоров, който е и един от двамата съсобственици на фирмата превозвач \"Мобилус - 5\" ООД. Той е с 27-годишен професионален стаж като шофьор. Досега експертиза е установила, че при ограничение на скоростта от 40 км автобусът се е движел с 53 в км час. Проверява се и дали е имало отклоняване на вниманието му по време на шофиране. Проверка на МВР е установила, че Григоров има два издадени акта - за неизползване на колан и за неправилно паркиране, както и седем фиша. Сред наказанията му няма такова за употреба на алкохол, при катастрофата вчера също не е имало алкохол или наркотици в кръвта му. Проверява се и фирмата превозвач. Тя не е уведомила автомобилната администрация за конкретния превоз. По закони и за случайните превози трябва да се съобщава за мястото и часовете на тръгване и пристигане, маршрута и т.н. Освен това конкретният автобус не е преминал задължителния втори за годината технически преглед, което е трябвало да се случи на 5 август. Третото направление на прокурорската проверка ще бъде за състоянието на пътя, настилката, начина на полагането ѝ, изпълнението на договора за рехабилитация и причините за катастрофите в района. По думите на главния прокурор една от констатациите на полицията за увеличения брой катастрофи в участъка е била, че шофьорите губят контрол над превозното средство и навлизат в насрещното движение.", "date": "2018.08.27", "title": "Признаха за дефекти на пътя край Своге"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386217-%D0%B4%D0%B5%D0%BD-%D0%BD%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B5%D0%BD-%D1%82%D1%80%D0%B0%D1%83%D1%80-%D0%B2-%D0%BF%D0%B0%D0%BC%D0%B5%D1%82-%D0%BD%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8%D1%82%D0%B5-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0-%D0%BA%D1%80%D0%B0%D0%B9-%D1%81%D0%B2%D0%BE%D0%B3%D0%B5", "text": "Шестима от пострадалите остават в тежко състояние С решение на Министерски съвет днес е ден на национален траур заради жертвите от тежката катастрофа край Своге на 25 август. В памет на загиналите националните флагове на всички държавни институции ще бъдат свалени наполовина. При трагичния инцидент загинаха 16 души, а 21 бяха ранени. Повечето от жертвите са от село Световрачене, сред тях е 13-годишно момче. Шестима от пострадалите остават в тежко състояние. Вчера Прокуратурата обяви, че ще разследва автобусната катастрофа в 3 направления - действията на шофьора, задълженията на транспортната фирма и състоянието на пътя.    ", "date": "2018.08.27", "title": "Ден на национален траур в памет на загиналите при катастрофата край Своге"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/386218-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B0%D0%B9-%D0%B5%D0%B2%D1%82%D0%B8%D0%BD%D0%BE,-%D1%86%D0%B5%D0%BD%D0%B8%D1%82%D0%B5-%D1%81%D0%B0-44-%D0%BE%D1%82-%D1%81%D1%80%D0%B5%D0%B4%D0%BD%D0%B8%D1%82%D0%B5-%D0%B7%D0%B0-%D0%B5%D1%81", "text": "България продължава да е най-евтината страна според данните на Евростат за 2017 г., публикувани преди ден. Равнището на цените у нас е 44% от средното за ЕС. Две групи правят изключение от това правило - храната и безалкохолните напитки и потребителската електроника. Най-ниски са цените у нас на дрехи, обувки, мебели, транспорт, почивка, образование. Храната е най-евтина в Румъния, където цената е 62,2% от средноевропейската, следва Полша с 65% и България е на трето място със 73,1%. Най-скъпо е в Швейцария - 167,7% над средното за Европа, следват Норвегия и Исландия. При комуникационната техника България е на пето място по евтиния с 65,4%, изпреварена от Румъния, Полша, Литва и Естония. Потребителската техника е най-скъпа в Гърция - 154% над среднога. Най-скъпо е пътуването в Исландия, както и алкохол, цигари, дрехи, обувки, мебели, почивка, ресторанти и хотели. Това я прави най-скъпата държава в Европа със 171,6% над средното ниво. Тя е следвана от Швейцария със 165,6%. На трето място се нарежда Норвегия. Тъй като обаче и двете страни не са част от Европейския съюз, като най-скъпа членка на ЕС е определена Дания със 141,2%, следвана от Люксембург. Сред най-евтините държави освен България се класират Румъния (48,4%) и Полша (53,2%).", "date": "2018.08.27", "title": "В България най-евтино, цените са 44% от средните за ЕС"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386219-%D0%B8%D0%B7%D1%82%D0%B8%D1%87%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D0%B0%D0%B7%D1%83%D1%82-%D0%BA%D1%80%D0%B0%D0%B9-%D1%81%D0%BE%D0%B7%D0%BE%D0%BF%D0%BE%D0%BB-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0", "text": "Изтичането на мазут от потъналия край Созопол кораб продължава, макар и в малки количества. Според любители водолази, които днес направиха оглед, гориво има не само в резервоарите, но и в други части от плавателния съд.   Водолазите от Сдружение „Приятели на морето” първи забелязват разлива в потъналия кораб. Според тях причината мазутът да излезе на повърхността е по-високата температура на водата. „Преди три седмици имаше голям щорм – долу на 33 метра беше 9 градуса. Тогава нямаше теч на мазут. Седмица след това открихме, че тече от всички шевове”, пояснява Пламен Тодоров от сдружението. Днес групата влезе за нов обход на кораба – теч все още има, но не толкова интензивен. Загражденията, поставени от Морската администрация ги няма. Водолазите установяват, че гориво има и във вътрешността на кораба. Спектрален анализ може да установи дали мазутът по плажовете е от „Мопанг”, но до сега такъв не е направен. Кабинетът е заделил 2,5 млн. лв. за справяне с проблема. Дългосрочните прогнози показват, че от средата на седмицата морето ще е благоприятно за операцията по източването на мазут.", "date": "2018.08.27", "title": "Изтичането на мазут край Созопол продължава"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386220-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8%D1%80%D0%B0%D0%BB%D0%B8%D1%8F%D1%82-%D0%B0%D0%B2%D1%82%D0%BE%D0%B1%D1%83%D1%81-%D0%B5-%D0%B7%D0%B0%D1%81%D1%82%D1%80%D0%B0%D1%85%D0%BE%D0%B2%D0%B0%D0%BD-%D0%B2-%D0%B7%D0%B4-%E2%80%9E%D0%BE%D0%BB%D0%B8%D0%BC%D0%BF%D0%B8%D0%BA%E2%80%9D", "text": "Катастрофиралият край Своге автобус е застрахован в ЗД „Олимпик”. От застрахователното дружество увериха, че ще бъдат обезщетени пострадалите хора, независимо че превозното средство не е минало технически преглед.   Когато стана катастрофата, ние отидохме на място. Бяхме в лечебните заведение, за да предложим помощта си за закупуване на импланти или други необходими консумативи, обясниха от дружеството пред bTV. По отношение на одита на ЗД „Олимпик” от застрахователната компания заявиха, че одитът се прави „на тема зелена карта”. „Има спорове в някои държави за ПТП, които са съмнителни. Казано директно правят се опити за измами”, обясниха от  ЗД „Олимпик”.", "date": "2018.08.27", "title": "Катастрофиралият автобус е застрахован в ЗД „Олимпик”"}
{"url": "http://www.classa.bg/%D1%81%D0%B2%D1%8F%D1%82/item/386212-%D0%B4%D1%80%D1%83%D0%B3%D0%B0%D1%82%D0%B0-%D1%81%D1%82%D0%B5%D0%BD%D0%B0-%D0%BD%D0%B0-%D0%BC%D0%B5%D0%BA%D1%81%D0%B8%D0%BA%D0%BE-%D0%BF%D0%BE%D1%80%D0%B0%D0%B7%D0%B8%D1%82%D0%B5%D0%BB%D0%B5%D0%BD-%D0%BA%D0%BE%D0%BD%D1%82%D1%80%D0%B0%D1%81%D1%82-%D0%BC%D0%B5%D0%B6%D0%B4%D1%83-%D0%B1%D0%BE%D0%B3%D0%B0%D1%82%D0%B8%D1%82%D0%B5-%D0%B8-%D0%B1%D0%B5%D0%B4%D0%BD%D0%B8%D1%82%D0%B5-%D0%BA%D0%B2%D0%B0%D1%80%D1%82%D0%B0%D0%BB%D0%B8", "text": "Мексико е една от страните с най-голямо социално неравенство в Латинска Америка. 10% от мексиканските семейства са натрупали две трети от националното богатство, а 1% от тези семейства, държи повече от една трета от него, според Икономическата комисия за Латинска Америка и Карибите (ECLAC).   Отвъд статистиката обаче има кадри, които говорят сами за себе си и отразяват мащаба на проблема на ацтеките.   Снимки на американския фотограф Джони Милър, заснети с безпилотен самолет в рамките на проекта \"Сцени на неравенството\", улавят икономическите и социални контрасти, които разделят бедни и богати в страната. В снимките, реализирани в няколко града на страната, особено в Мексико Сити, можем да видим как луксозните жилища са на практика \"стена до стена\" с далеч по-скромните къщи.   С тези удивителни снимки на незначителни квартали, които съществуват съвместно с луксозните жилища, фотографът се надява да обърне внимание на проблема с масовото неравенство, така че да се предизвикат промени, които да обърнат положението.", "date": "2018.08.27", "title": "Другата \"стена\" на Мексико: поразителен контраст между богатите и бедните квартали"}
{"url": "http://www.classa.bg/%D1%81%D0%B2%D1%8F%D1%82/item/386208-%D0%BF%D0%BE%D0%BB%D0%B8%D1%82%D0%B8%D0%BA%D1%8A%D1%82,-%D0%BA%D0%BE%D0%B3%D0%BE%D1%82%D0%BE-%D1%83%D0%B2%D0%B0%D0%B6%D0%B0%D0%B2%D0%B0%D1%85%D0%B0-%D0%B2%D1%81%D0%B8%D1%87%D0%BA%D0%B8", "text": "Смъртта на американския сенатор Джон Маккейн предизвика вълна от опечалени коментари в САЩ. Над 20 години от живота си той беше посветил на страната си - първо като военен, а след това и като политик, борещ се за това, което смята за правилно, без да спазва задължително партийната линия, ако това би влязло в конфликт със собствените му позиции. В епоха, доминирана от крайните политици - и в дясно, и в ляво, в САЩ неговото име звучи все още като символ за политиката на дясното и на традициите, които не изпадат в радикализъм. Затова и сега след смъртта му множество медии го определят като достойния човек в американския политически живот.  Още от времето в армията изпъква нежеланието му да използва статута си - сина на адмирал във флота - за да получи ранно освобождаване от служба, а Маккейн става пример за безкористност и жертвоготовност, които малцина могат да си представят. По-малко от десетилетие, след като името му се появява в новините като спасения и освободен военнопленник, смел американски пилот и герой от войната, той вече е в политиката. През 1986 г. наследява пенсиониралия се сенатор от Аризона Бари Голдуотър и така започва славният му път в американския политически живот. Бързият му възход там обаче се забавя в началото на 90-те, когато името му се появява в скандала \"Кийтинг 5\" Той и четирима други сенатори биват обвинени в упражняване на влияние в полза на богатия бизнесмен и донор на Републиканската партия Чарлз Кийтинг. Етичният комитет на Сената в крайна сметка решава, че Маккейн \"е имал грешна преценка за намесата си от името на Кийтинг в отношенията му с регулаторите\", но също така се добавя, че и младият сенатор не е предприел никакви неправомерни действия добави, че действията, които предприе\" не са били неправомерни, \"макар и да могат да се определят като груба небрежност\". Бавно, но сигурно, той започва да си изгражда достатъчно силен образ в национален мащаб заради този скандал. И именно скандалът повлиява на този образ. След като е се докосва почти до тънката линия между парите и политиката, Маккейн се преражда като ангажиран реформатор, а основен приоритет в политиката му е мащабна реформа в предизборните кампании и тяхното финансиране. Въпреки това Маккейн до голяма степен бива пренебрегван като основен играч в президентската надпревара през 2000 г., когато обяви кандидатурата си през септември 1999 г. Тогава губернаторът на Тексас Джордж Буш бе смятан за сигурен избор на републиканската партия, а Маккейн не беше възприеман дори като минимална заплаха срещу кандидат от потомствено политическо семейство като Буш, което вече има един президент зад гърба си. И все пак той се бори със зъби и нокти за победата. И това си проличава особено много на първичните избори в Ню Хемпшир. Маккейн прави кампания като от филмите - вълнуваща, възторжена и толкова освободена от табута, защото кандидатът знае, че няма какво да губи. Той държи дълги речи, с часове говори с репортери и с местните в различните градове, които посещава, по всевъзможни теми. А когато Маккейн смазва Буш с 18% преднина в Ню Хемпшир, той изглежда и звучи на всяка крачка като убиец на гиганти, като човекът, който е победил \"избрания\" водач на републиканците. Реалността обаче се връща с пълна сила в Южна Каролина - първични избори, които все още се смятат за едни от най-тежките и груби, провеждани някога в историята на републиканците, и която човек може да опише просто като \"всичи срещу Маккейн\". В крайна сметка бунтовният му опит да се изправи срещу Буш е спрян и в щата той губи от бъдещия президент. Веднага след изборите в Южна Каролина сенаторът обявява оттеглянето си от изборите. Известно време след това ще се усеща дълбокото му огорчение спрямо Буш и цялата партия, която се обединява срещу него. Все пак той успява да извлече своите дивиденти дори от тази загуба. Сериозната национална популярност, която придобива в тези избори, той успява да приложи за прокарването на цялостна реформа относно финансирането на предизборни кампании - нещо, срещу което са почти всички членове на партията му. До 2004 г. Маккейн вече е преглътнал огорчението си към Буш и активно се занимава с преизбирането му срещу тогавашния кандидат на демократите Джон Кери - ход, с който спечели редица републиканци, които дотогава се оплакваха от неясната лоялност на сенатора. А когато настроенията за война и в Ирак през 2003 г. поставят под въпрос дали страната да влезе там, или не, именно Маккейн е един от гласните поддръжници на военните действия срещу Садам Хюсеин. Но това, както и останалите неща в кариерата на сенатора, следват преди всичко собствените му мнения и съвест. Така през 2007 г., когато отново обяви кандидатурата си за Белия дом, продължава да спазва тази си политика. Затова и кампанията му към онзи момент изглежда почти обречена заради подкрепата му за цялостна реформа в законодателството за имигрантите - тема, която неговата партия не чувства особено близка. Повечето политици към този момент биха се отказали. Не и Маккейн. Той се връща в Ню Хемпшир - мястото, което го издига на предните избори, в които участва и оттам започва наново кампанията, която ще го прати в голямата надпревара за Белия дом. Там обаче се оказа изправен пред всички възможни лоши знаци за него - напрежението в обществото спрямо републиканеца Джордж Буш, разклатената икономика в самото начало на голямата финансова криза, както и фактът, че се изправя срещу един Барак Обама, чиито послания успяват да спечелят голяма част от обществото. Загубата на изборите отрязва шансовете на Маккейн да стигне въобще до президентски пост, но той не се оттегля от политиката.  През следващите години той циментира ролята си на ястреб по въпросите на външната политика, жесток защитник на военните и армията, и човек, който понякога (и с радост) ще бръкне с прът в колелото на собствената си партия, за да посочи нередностите там. Особено на фона на политическата кариера на Доналд Тръмп, Маккейн беше човекът сред републиканците, който не се страхуваше да отправи критики и към президента, и към ръководството на партията, което клонеше все повече към крайности. В крайна сметка Джон Маккейн е политик, който с възгледите си и с политиката си печели множество критики, но и уважението на политиците и от двете партии. А сега за него медиите в САЩ пишат като за един от последните достойни политици на Америка.", "date": "2018.08.27", "title": "Политикът, когото уважаваха всички"}
{"url": "http://www.classa.bg/%D1%81%D0%B2%D1%8F%D1%82/item/386207-%D0%B7%D0%B0%D1%89%D0%BE-%D1%81%D0%B5-%D0%B4%D0%B2%D0%B8%D0%B6%D0%B0%D1%82-%D0%BD%D1%8F%D0%BA%D0%BE%D0%B8-%D1%81%D1%83%D0%BF%D0%B5%D1%80-%D0%BC%D0%B0%D1%81%D0%B8%D0%B2%D0%BD%D0%B8-%D1%87%D0%B5%D1%80%D0%BD%D0%B8-%D0%B4%D1%83%D0%BF%D0%BA%D0%B8", "text": "Двама учени от университета в Ла Лагуна в Тенерифе, установили, че промяната в позицията на свръхмасивна черна дупка в ядрото на галактика М87 не е в резултат на изместване на ядрото, а се дължи на промяна на центъра на излъчване на светлина, според проучването им, публикувано във вестника на Кралското астрономическо дружество (MNRAS).   Авторката на изследването, Елена Навас представи доказателства, че масивната черна дупка е в положение на равновесие и преместванията, наблюдавани преди това, са били предизвикани от промяната на фотоцентъра (център на излъчената светлина), което се дължи на експлозиите, които идват от потока материя, изстрелван от черната дупка със скорост близка до тази на светлината, съобщава Phys.org.   За да извършат това изследване, специалистите анализирали голям брой изображения с висока разделителна способност на галактиката M87, направени по различно време за период от 20 години.   Според анализа на изображенията, най-големите случаи на преместване на свръхмасивната черна дупка съответстват на силен взрив, случил се там между 2003 и 2007 г. След това, наблюденията показват, че преместванията са изкуствено предизвикани от промяната на потока в галактиката.   Според изследователката, след този взрив \"фотоцентърът и ядрото се връщат в същото положение, така че може да се заключи, че ядрото и черната дупка са винаги на едно и също място, което съвпада с минималния потенциал в центъра на галактиката. \"", "date": "2018.08.27", "title": "Защо се движат някои супер масивни черни дупки?"}
{"url": "http://www.classa.bg/%D1%81%D0%B2%D1%8F%D1%82/item/386209-%D0%BD%D0%B0%D0%BC%D0%B5%D1%80%D0%B8%D1%85%D0%B0-%D0%BC%D1%8A%D1%80%D1%82%D0%B2%D0%B0-%D0%B0%D0%BA%D1%83%D0%BB%D0%B0-%D1%81-%D1%87%D0%B5%D1%80%D0%B2%D0%B5%D0%BD%D0%BE-%D1%82%D1%8F%D0%BB%D0%BE", "text": "Органите по защита на околната среда в Масачузетс (САЩ), миналия четвъртък получили съобщения за мъртва бяла акула, с имаше голяма част от тялото й оцветена в ярко червено. Откритието е направено на брега на село Труро.   Мъжкият екземпляр е почти три метра дълъг. Освен това, специалистите извършили аутопсия и са намерили в стомаха на акулата три оловни тежести, а и досега не са успели да обяснят необичайното оцветяване на акулата.   Причините за смъртта също все още не са установени", "date": "2018.08.27", "title": "Намериха мъртва акула с червено тяло"}
{"url": "http://www.classa.bg/%D1%81%D0%B2%D1%8F%D1%82/item/386210-%D1%81%D0%B0%D1%89-%D0%BD%D0%B5-%D0%BE%D0%B1%D1%8F%D1%81%D0%BD%D0%B8%D1%85%D0%B0-%D1%83%D0%B1%D0%B5%D0%B4%D0%B8%D1%82%D0%B5%D0%BB%D0%BD%D0%BE-%D0%BC%D1%8A%D0%BB%D1%87%D0%B0%D0%BD%D0%B8%D0%B5%D1%82%D0%BE-%D0%BD%D0%B0-%D1%88%D0%BF%D0%B8%D0%BE%D0%BD%D0%B8%D1%82%D0%B5-%D0%B8%D0%BC-%D0%B2-%D0%BC%D0%BE%D1%81%D0%BA%D0%B2%D0%B0", "text": "От 2016 г. Вашингтон получава от своите източници в Москва все по-малко секретни данни за плановете на руските власти. Според американската преса, агентите просто са престанали да влизат във връзка с ЦРУ. Затова САЩ не знаят какви са намеренията на Москва в навечерието на изборите за конгрес. Доколко информацията за мълчанието на шпионите съответства на действителността и има ли причини за него? Вашингтон в течение на последните две години не получава важни секретни данни за действията и плановете на Кремъл. Както пише The New York Times, ключовите тайни източници  на ЦРУ са престанали да влизат във връзка. Източниците на изданието твърдят, че заради това САЩ не са в курс с намерението на Русия и на нейния президент Владимир Путин в навечерието на междинните избори за Конгрес. Тези избори имат ключово значение за президента Доналд Тръмп, който трябва да запази контрола си над парламента, за което трябва да победят представителите на Републиканската партия. Според вестника „близки до ръководството на Русия“ източници, по-рано са предавали сведения за приписваната на Москва намеса в американските президентски избори от 2016 г. Причините за настоящето мълчание не се назовават, но във Вашингтон не вярват, че източниците са били ликвидирани или разобличение. Отсъствието на данни се свързва с „по-агресивното контраразузнаване“ на Москва, в резултат на което информаторите са се затаили и се опитват да не се издадат. „В Москва сега, вероятно, има доста малко наши хора и те се намират под вероятно наблюдение“, съобщи пред изданието бившият агент на ЦРУ Джон Сафер. Не е изключено, че американската агентура е била покосена от изгонването на няколкото сътрудници на американското разузнаване, работещи в дипломатическите представителства на САЩ. През март Вашингтон изгони 48 руски дипломати и 12 сътрудници на мисията на Русия при ООН. В отговор на това 58 американски дипломати бяха обявени в Москва за персона нон грата. Изгонването на руските дипломати се случи в отговор на отравянето във Великобритания на бившия сътрудник на ГРУ Сергей Скрипал. Лондон не е представил никакви допълнителни доказателства, че именно Русия участва в това отравяне. Освен това САЩ и Великобритания руски дипломати изгониха повече от десет страни от ЕС, Канада, Норвегия, Украйна и редица други държави. Ветеранът от външното разузнаване на КГБ на СССР Олег Нечипоренко отбеляза, че от писаното в американските медии трудно могат да се направят изводи, защото информацията съответства на истината. Под описанието на вестника може да попадне сътрудник не само на Кремъл, но и на общинските власти, дори и обичаен метач. Затова версиите за случилото се „могат да бъдат неограничени“. „Ако всички те едновременно са замлъкнали, може да се подозира, че те са работили под шапката на нашите специални служби“, заяви Нечипоренко пред „Взгляд“. Той се усъмни, че причината за мълчанието на американските шпиони се дължи на засилената активност на руското контраразузнаване. „Може да се помисли, че преди не сме пречили на ЦРУ да предава информация… Това е поредния балон – това, с което сега се занимават западните специални служби по наше отношение.  Тази информация събужда усмивка при мен“, призна Нечипоренко. Не без усмивка към проблемите на Вашингтон гледа и професорът по право на Висшата школа по икономика Александър Домрин. Той също нарече измислица информацията за по-агресивната работа на руското контраразузнаване. Мълчанието на американските агенти той смята признак, че те вече не се доверяват на спонсорите си. „Това е много смешна информация. От една страна, тя свидетелства, че роди руската пета колона престава да вярва на спонсорите си. От друга страна това напълно потвърждава, че участниците в нея се опасяват в собственото си съществуване, защото не виждат перспективи в сътрудничеството със западните специални служби“, заяви Домрин пред „Взгляд“. При това той е убеден, че колкото повече Русия и нейните опоненти знаят едни за други, толкова по-добре. В противен случай незнанието на ситуацията „създава по--големи рискове, отколкото разкритието на някаква секретна информация“. „Винаги съм се отнасял позитивно към всички американски изследвания по отношение на Русия. Изучавайте ни, изследвайте ни, за да настроите по-добре своята външна политика по отношение на Русия. Изучавайте ни като пеперуди, като кафяви мечки, само не се опитвайте да правите от нас овце“, призова Домрин. Той допълни, че именно затова се отнася негативно към изследването на псевдоучения Майкъл Макфол, с който се познава лично „ и който вместо да се опитва да ни изследва, се опита по всякакъв начин да ни очерни“.", "date": "2018.08.27", "title": "САЩ не обясниха убедително мълчанието на шпионите им в Москва"}
{"url": "http://www.classa.bg/%D1%81%D0%B2%D1%8F%D1%82/item/386211-%D0%BF%D0%B5%D1%80%D1%83-%D0%B7%D0%B0%D0%BF%D0%BE%D1%87%D0%BD%D0%B0-%D0%B4%D0%B0-%D0%B8%D0%B7%D0%B8%D1%81%D0%BA%D0%B2%D0%B0-%D0%BF%D0%B0%D1%81%D0%BF%D0%BE%D1%80%D1%82%D0%B8-%D0%BE%D1%82-%D0%B2%D0%B5%D0%BD%D0%B5%D1%86%D1%83%D0%B5%D0%BB%D1%86%D0%B8%D1%82%D0%B5", "text": "От полунощ на 25 август, имиграционните власти на Перу са започнали да изискват паспорт, като предпоставка за всички венецуелци, които искат да влязат тази страна.   Мярката бе взета заради миграционния поток на венецуелски граждани, които пристигат на границата с Перу, главно от Еквадор. Министърът на вътрешните работи на Перу, Мауро Медина Гимараес, обясни, че мярката има за цел да даде \"фокус към сигурност, която гарантира организирана, информирана и безопасна имиграция\".   Националният началник на имиграцията, Едуардо Севиля Ечевария, заяви тази седмица, че е регистрирано влизането на над 300 000 венецуелци между януари и август тази година, както и че техният брой на перуанска територия достига вече около 400 200.   Това прави Перу втора страна - домакин на имигранти от Венецуела, според Ел Комерсио.   Еквадор, междувременно, е изискал представянето на паспорт за влизане в страната за венецуелците от 18 август, но мярката е била спряна на 24 август със заповед на Министерство на правосъдието.", "date": "2018.08.27", "title": "Перу започна да изисква паспорти от венецуелците"}
{"url": "http://www.classa.bg/%D1%81%D0%B2%D1%8F%D1%82/item/386213-%D1%82%D1%80%D1%8A%D0%BC%D0%BF-%D0%BD%D0%B0%D0%BC%D0%B5%D0%BA%D0%BD%D0%B0,-%D1%87%D0%B5-%D0%B5-%D0%BD%D1%83%D0%B6%D0%BD%D0%BE-%D1%85%D0%B8%D0%BB%D0%B0%D1%80%D0%B8-%D0%BA%D0%BB%D0%B8%D0%BD%D1%82%D1%8A%D0%BD-%D0%B4%D0%B0-%D0%BF%D0%BE%D0%BB%D0%B5%D0%B6%D0%B8-%D0%B2-%D0%B7%D0%B0%D1%82%D0%B2%D0%BE%D1%80%D0%B0", "text": "Президентът на Съединените Щати Доналд Тръмп намекна, че неговата бивша съперница на изборите Хилари Клинтън заслужава затвор за извършените престъпления. Така той коментира присъдата, издадена на бившата сътрудничка на компания Pluribus International Реалити Ли Уиинър, съобщава life.ru „Бившата подизпълнителка на АНБ ще проведе 63 месеца в затвора заради „секретна информация. Боже мож, това е дреболия в сравнение с това, което направи Хилари Клинтън! Колко несправедливо, Джеф. Двойни стандарти”, написа Тръмп на своята страница в „Туитър”. Реалити Ли Уийнър се обвинява в разгласяването на секретен доклад на Агенцията за национална сигурност. Pluribus International е компания, която изпълнява договори за Пентагона и за специалните служби.", "date": "2018.08.27", "title": "Тръмп намекна, че е нужно Хилари Клинтън да полежи в затвора"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386204-%D0%B2%D1%81%D0%B5-%D0%BF%D0%B0%D0%BA-%E2%80%93-%D0%BF%D0%BE%D0%BC%D0%B0%D0%B3%D0%B0", "text": "Живеем в странни времена, в които за да влезе човек в болница, трябва да си намери пътека, кой знае защо наречена клинична, за да помогне на полицията, трябва да си хвърли спестяванията през балкона, а за да отиде на мач – да си купи от битака войнишка каска.  Така е, ще ни рекат скептиците – като пасете трева, пада ви се! Трева не пасем със сигурност – но виж, падне ли ни палма – не є прощаваме! „Изяли сме 12 хил. тона палми вместо сирене” – води прилежна статистика „СТАНДАРТ”. Трудно се намира палма по нашенско, по морето ги държат в качета и ги изнасят само за лятото, но ние, българите, сме живи дяволи – под дърво и камък палма ще си намерим, за да я опасем! Мнимите полицаи, за които стана дума в началото, очевидно си пасат припечеленото през годината някъде по моретата, отдавна не сме чели за бохчичка със столевки, оставена зад кофата за боклук, но природата не търпи празнини – и „Мними жрици обират мъже по курортите” – предупреждава „МОНИТОР”. Докато мераклията опитва да обара девойката, тя набързо го пребарва и изчезва в тъмното. За мераклиите не ни е жал – търсили са си го, но виж, за тия, които търсят медицински сестри, направо ни се плаче – „Фалшиви медсестри церят болни по домовете” – това е следващата измама, изровена от изданието. Мушморок се сетил да направи сайт, в който всеки, дори да не знае къде точно се пъха термометърът, може да се регистрира като медицинска сестричка и да ходи по домовете да лекува. На някой да му се намира палма под ръка? Пред големите църковни празници вестниците заприличват на готварски издания – публикува се пълното меню на клира за празничната трапеза, препоръчва се коя ракийка е най-угодна Богу, а според „ТЕЛЕГРАФ” чудесата започват далеч преди празника – „Надуха паркингите пред манастирите” – твърди всекидневникът. Как се надува паркинг, къде му се пъха маркучът и какво се помпа в него, не става ясно, но резултатът е стряскащ – в надутия паркинг „мястото за колата е по-скъпо от двойка кебапчета”! Очевидно пред манастирите националната валута вече не важи – като си намери място човек, просто подава две кебапчета през прозореца на служителя и ако не стигнат – добавя и твърдо сварено яйце! Почти сполучливото начало за нашия футбол в евротурнирите така е отчаяло „ТРУД”, че за футбол в спортните страници се споменава само покрай странните професии на практикуващите го – „Челси”, например, си е сложил „Птицевъд на вратата”. Става дума за вратаря Арисабалага, купен за 80 милиона евро, който на младини си имал хоби – отглеждал кадънки.  Пък ние си мислехме, че свободни кокошки. Виж, „Лудогорец” е извадил по-малък късмет – доста кръвожаден рефер му се падна. „Касапин с пекарна свири на „Лудогорец” – четем в друг брой на трудовия вестник. Две в едно – хем си коли, хем и си ги пече! А в свободното от клане време свири мачове. Една книга от нашата младост започваше с мисълта, че „Не трябва непременно да сте луд, за да работите при нас, но все пак помага”. Очевидно идеята е прилепчива – според „МОНИТОР” военното министерство така е променило наредбата за годност за военна служба, че като хванат военен надрусан или подпийнал, го пращат на психиатър. Защо на психиатър, а не да си отспи в ареста, както беше добрата стара военна традиция, не става много ясно, ясно става само, че след посещението при доктора провинилия се го „Наказват дисциплинарно, ако получат заключение „психично здрав”. Е, сега вече и официално знаем къде задължително трябва непременно да си имате диагноза, за да работите успешно и напредвате в кариерата!", "date": "2018.08.27", "title": "Все пак – помага"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386205-%D0%B8%D0%B4%D0%B5%D0%B0%D0%BB%D0%BD%D0%B8%D1%8F-%D1%80%D0%B0%D0%B7%D0%BC%D0%B5%D1%80-%D0%BD%D0%B0-%D0%B6%D0%B5%D0%BD%D1%81%D0%BA%D0%B8%D1%82%D0%B5-%D0%B3%D1%8A%D1%80%D0%B4%D0%B8", "text": "Екип учени от Европа и САЩ, в резултат на дългогодишни проучвания е стигнал до сензационен извод. Оказа се, че съществува перфектен размер на женските гърди, независимо от различните вкусове на хората. Както пише порталът VistaNews, размерът на идеалния бюст специалисти са изчислили на базата на обширна анкета с пластични хирурзи и техните клиентки. По този начин около 40% от представителите на прекрасната половина на човечеството са се изказали за гърди трети размер и лекарите са ги  подкрепили.      На второ място по предпочитания сред жените е много по-сериозната по габарити \"четворка\". На трето място е \"единицата\", а на втори размер не му върви - той е на опашката на класацията. . Това изследване опровергава мита, че женската гърда трябва да се побира в длан. Това не отговаря на действителността. Пластичните хирурзи са потвърди, че най-често за тях за корекция на бюста идват точно собственички \"двойката\". Интересно е, че допитване сред мъже е повтарило резултатите от изследването за жените. Представителите на силния пол също предпочитат \"тройката\" или \"С\".  Мъжете признават, че точно такъв - не прекалено голям, но не и малък размер на гърдите, е модел на красота и естетика за тях.  Второто място в мъжката класация е \"четири\" - \"D\". В същото време мъжете признават, че биха предпочели \"ДД\". И само един от десет европейци харесва жени с малък размер на бюста.", "date": "2018.08.27", "title": "Идеалния размер на женските гърди"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386206-%D0%B1%D0%B8%D0%B2%D1%88%D0%B0%D1%82%D0%B0-%D0%BD%D0%B0-%D1%81%D0%BB%D0%B0%D0%B2%D0%B8-%D0%B5-%D0%BD%D0%B5%D1%83%D0%B7%D0%BD%D0%B0%D0%B2%D0%B0%D0%B5%D0%BC%D0%B0", "text": "Бившата изгора на Слави Трифонов – уволнената танцьорка в балет „Магаданс\" Мартина Огнянова, буквално не прилича на себе си. Четири години след раздялата й с най-богатия ерген и шоумен у нас, липсата на луксозния живот, който й осигуряваше Дългия, се е отразила пагубно върху визията й. От блясъка и суетата на кръшната балерина, днес няма и помен, пише в. „Уикенд\". Мартина видимо е погрозняла, напълняла е и се е състарила с 10 години. Покрай грижите за мъжа си Николай Колев-Коко, двете им деца и общия им бизнес, варненката нямала никакво време да обърне внимание на външния си вид. Логично, се е позанемарила доста. Докато беше гадже на Слави, Мартина бе в топ форма и предизвикваше завист със стройната си фигура. Лъскавият празен живот на държанка на един от най-богатите и влиятелни хора в България обаче никак не й липсвал. Днес Мартина се чувствала щастлива с боксьора Коко. Всеки път, когато познати и приятели зачекнели темата за връзката й с Трифонов, Мартина видимо се изнервяла и отрязвала любопитните въпроси с репликата: „Кой Слави?\". После добавяла, че го е изтрила от живота си и сякаш любовта им никога не се е случвала. Днес драстично напълнялата Мартина и Коко, заради когото варненката окичи с рога Слави, въртят успешен бизнес с био козметика от Мъртво море, на която са дистрибутори. Докато бе част от балет „Магаданс\" Мартина отделяше сериозно внимание на външния си вид. След като се задоми и роди две деца, Огнянова спря да се грижи за себе си както по времето, когато танцуваше на малкия екран. „Работих над 10 години в „Шоуто на Слави\" и бях в ефир всеки делничен ден, следователно трябваше да съм с тежък телевизионен грим всеки ден. Това е голямо изпитание за всяка кожа и изисква сериозно професионално отношение и ежедневни грижи. Моята кожа, обаче, се оказа изключително чувствителна и непонасяща никаква козметика. Имах възможността да изпробвам продукти за грижа за кожата от цял свят. Кожата ми имаше непоносимост към всички\", обяснява бившата балерина. След като лично се убедила в качествата на био козметиката от Мъртво море, тя сама се свързала с производителите и получила правата да продава продуктите им в страната. Така Мартина успешно съчетавала майчинството си с новите бизнес начинания. След като стана ясно, че варненката е заменила популярния водещ и милионер Трифонов с обикновено момче, мнозина не проумяваха с какво я е спечелил татуираният спортист. Освен с физиката и младостта си, Коко привлякъл Мартина най-вече с отношението си към нея. Двамата се запознали преди четири години, когато бившата балерина се записала на бокс. Колев започвнал да я тренира и още от първия ден между тях прехвръкнали любовни искри. Не след дълго нещата стигнали по-далеч, а измъчвана от гузна съвест, Мартина решила да зареже тренировките.      Коко обаче оставил трогателно послание за нея във фейсбук и успял да я разчувства. Така везната се наклонила завинаги в полза на боксьора. 36-годишният спортист я спечелил с благия си характер и романтична душа – нещо, което както е известно, е чуждо на Слави. Всички знаят за тежкия характер на гологлавия водещ, заради който с Мартина имали диви скандали.      „С времето човек разбира тънката разлика да държи ръка и да окове душа. И разбира, че да е в нечие легло, не означава любов. И започва да разбира, че целувките не са договори. Подаръците не са обещания. След време разбираш, че да бъдеш с някой, поради това, че ти предлага хубаво бъдеще, означава че рано или късно ще искаш да се върнеш към своето минало\", философства романтичният Коко. Няколко дни след романтичното му послание в интернет Мартина напуска Слави и избра да е с него. Любовта между танцьорката и учиндолеца пламнала още през 2008 г., близо 2 години след като тя е в екипа на шоуто. По това време балерината не изпъквала нито с красота, нито с някакви специални възможности сред останалите момичета от балета. Малко по малко Мартина станала тарторка в танцувалния състав, измествайки по-старите си колежки. Изведнъж започнала да води петзвезден начин на живот. Танцьорката запълвала свободното си време с дълги турове по моловете и почти нямало случай, в който да не се прибере с пълни торби у дома. Шест години Мартина чакала шоуменът да се ожени за нея. Макар че говорел за брак, нежеланието му да се обвърже сериозно, накрая отблъснало танцьорката и тя потърсила щастието другаде.", "date": "2018.08.27", "title": "Бившата на Слави е неузнаваема"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386201-%D0%BC%D0%BE%D1%80%D0%B0%D0%BB%D0%BD%D0%BE-%D0%BE%D1%81%D1%82%D0%B0%D1%80%D1%8F%D0%BB%D0%BE-%D0%BB%D0%B8-%D0%B5-%D0%B2%D0%B8%D1%88%D0%BE%D1%82%D0%BE", "text": "В последните дни всички са изненадани, втрещени, възмутени и потресени от факта, че в СУ има останали свободни места дори след последните класирания. Ха добър ден! За много специалности това се случва от доста време, при това не само във висшите учебни заведения, а и в т.нар. \"елитни\" гимназии след 7 клас. Чудно защо обаче чак сега това се повдига на въпрос.  Дали не е защото образованието ни е било неглижирано не само от властимащите, а и от нас самите? Дали защото след като завършим образованието си, спира да ни пука за него и бъдещите поколения? Така де - тези, на които им пука за образованието и искат промяна в него, все още са прекално млади и нямат думата по въпроса. А тези, които имат думата, не ги грее, защото вече са минали по този път и са нямали търпение това бреме да им се махне от главата. Свободните места не са същинският проблем, а само елемент и следствие от много по-мащабен такъв. Защото въпросът не е просто в нежеланието и/или неумението на завършилите гимназия да следват \"вишо\" (тук или изобщо), нито в който и да е отделен проблем на образованието - малки бюджети, твърде много университети (само аз още не съм отворил ВУЗ), неадекватни преподаватели, купуване на дипломи, имитиране на дейност и прочие. Проблемът е, че образователната система, поне в сегашния й вид, е морално остаряла, но никой не иска дори да повдига въпроса, защото е твърде дълъг и изморителен за обсъждане, а нямаме време за това, защото ни чака работа. Пък и малко ни мързи... Това е то – нямаме време за това, защото ни чака работа. Живеем в капитализъм и няма кой да те чака до 23 годинки (поне), че да завършиш и да разбереш, че голяма част от това, което 4 години си учил на пожълтялата хартия, вече не е актуално и не може да ти помогне в съвременната работна практика.  За частните работодатели пък просто е важно да вършиш работата, която изискват от теб. Ето затова дори като редовен студент работих непрекъснато, защото вече почти всеки частен (и не само) работодател разчита най-вече на опита и практиката. А те, уви, рядко се придобиват само с висене в университета, където практическото обучение често няма нищо общо с истинската практика. Всичко има нужда от своевременно обновяване, адаптация, поддръжка и надграждане, за да се запази релевантно с годините. Всяка година има нов iPhone и нов Samsung и вече не можем да си представим да боравим с тумбестите смартфончета отпреди 10 години, които по онова време ни се струваха като някакви почти магични произведения. Но никой вече няма нужда от тях, както никой няма нужда от книгата \"Трикове за новобранци с Windows XP\". Никой не си купува тетрис и тамагочи. Никой не си купува тумбести телевизори с 4:3 екран. Никой не върти шайба, за да набира номера. Никой не изпраща телеграми. Промяната е движещ фактор за всяко звено, освен, очевидно, за образованието. То си е същото от десетилетия, събира прах, овехтява и под похлупака му всичко тече по инерция под мотото \"Абе може да не върви добре, ама вие се радвайте, че изобщо върви\". Но защо сме на тоя хал? Дали защото в държави като Финландия са се заели сериозно с образователната система, още докато тук сме гниели под ботуша на комунизма? Там сега има безплатно образование, огромни учителски възнаграждения, индивидуален подход към учениците и реална практическа подготовка за живота. Тук задължително трябва да кажем какво е искал да каже авторът, а мнението на ученика трябва да съвпада 1:1 с мнението на учителя, за да има отлична оценка. И докато оценяването във Финландия е просто инструмент за лична проверка и мотивация, тук имаме малоумна система, според която успехът на класа трябва да е максимално висок, за да те стимулират финансово... Финландското висше образование предлага практическо обучение и е сред най-добрите в света, докато в нашето идва мрачен даскал по техническо чертане с вехта, дебела 80-арска вратовръзка и ти казва \"Вие не сте тук, за да ми мислите и да ми творите. Вие сте тук, за да натискате копчетата на машините.\" – стимулиращо, а? Тук, също така, излизаш от средното училище и не можеш да си попълниш данъчната декларация, не знаеш какво значат всички тия думи в договора ти, не можеш да си сформираш бюджет за месеца, не знаеш какво е финансова отговорност, нямаш индивидуалност, но и не умееш да работиш в екип, а правописът ти куца и няма кой да те върне към уроците за пълен и кратък член и да ти каже, че \"незнам\" са две думи. Но нямаме време да мислим за това – чака ни работа. Пък и малко ни мързи... В края на краищата е редно да се запитаме – защо не можем да издържим и 2 години с един смартфон, но можем да издържим десетилетия с една и съща, едва работеща, ръждясала, давеща се, миришеща на изгоряло, шумно дрънчаща, морално остаряла образователна система? Система, върху която се полагат само и единствено кръпки, за да се имитира дейност, като махането на \"О\"-то от СОУ-тата. Пък и защо точно \"О\"-то махнахте бе, пичове и дами от МОН? Защото с формата си твърде много ви напомня за огромната зейнала дупка в системата ли? Подсказвам - не е това начинът. Но защо пък аз да ви казвам кой е начинът? Може би и аз нямам време и че ме чака работа. Пък и малко ме мързи...", "date": "2018.08.27", "title": "Морално остаряло ли е \"вишото\"?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386202-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%B4%D0%BE%D0%BC%D0%B0%D0%BA%D0%B8%D0%BD-%D0%BD%D0%B0-%D0%B4%D0%B5%D1%81%D0%B5%D1%82%D0%B0%D1%82%D0%B0-%D0%BA%D0%BE%D0%BD%D1%84%D0%B5%D1%80%D0%B5%D0%BD%D1%86%D0%B8%D1%8F-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D1%81%D0%BA%D0%B8%D1%8F-%D1%84%D0%B8%D0%B7%D0%B8%D1%87%D0%B5%D1%81%D0%BA%D0%B8-%D1%81%D1%8A%D1%8E%D0%B7", "text": "От днес до 30 август България ще бъде домакин на Десетата конференция на Балканския физически съюз, която ще се състои в Интер експо център в София, съобщиха организаторите от Съюза на физиците в България /СФБ/, цитирани от БТА. Официалното откриване е на 27 август от 9.00 часа в зала \"Витоша\" със слово на председателя на Балканския физически съюз и на СФБ акад. Александър Петров. През 1991 г. е поставено началото на традицията да се организира Балканска конференция по физика на всеки три години, като страната домакин се избира на ротационен принцип. Форумът е създаден с цел насърчаване и подобряване на качеството на изследванията и за обмен на знания и информация, които да доведат до съвместни изследователски проекти и общи програми между балканските страни. Днес този научен форум е известен с името Международна конференция по обща физика и е отворен за учени от целия свят. В конференцията в София ще участват около 420 учени от страните от Балканския регион, Европа и Америка. Сред тях ще е президентът на Европейското физическо дружество /ЕФД/ проф. Рюдигер Фос, който ще изнесе лекция на тема \"50 години от ЕФД - 50 години в служба на европейската физическа общност\". В програмата на форума са включени 19 научни сесии, тематиките на които обхващат широка област от съвременната фундаментална и приложна физика. Ще бъдат изнесени също 42 доклада и ще бъдат представени 149 презентации и 233 постера по актуални проблеми. Те са свързани с научни изследвания и постижения, намиращи пряко приложение в индустрията, екологията, подобряването на качеството на живот, на обучението по физика и неговото финансиране, и на популяризирането на физическите науки в страните членки на Балканския физически съюз.", "date": "2018.08.27", "title": "България е домакин на Десетата конференция на Балканския физически съюз"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386203-%D0%BA%D0%BB%D0%B8%D0%B5%D0%BD%D1%82%D0%B8%D1%82%D0%B5-%D0%BD%D0%B0-%D1%84%D0%B0%D0%BB%D0%B8%D1%80%D0%B0%D0%BB%D0%B8%D1%8F-%D0%B7%D0%B0%D1%81%D1%82%D1%80%D0%B0%D1%85%D0%BE%D0%B2%D0%B0%D1%82%D0%B5%D0%BB-%D0%B1%D0%B8%D0%BB%D0%B8-%D0%B2%D0%B8%D0%BD%D0%BE%D0%B2%D0%BD%D0%B8-%D0%BD%D0%B0%D1%85%D0%B0%D0%BB%D1%81%D1%82%D0%B2%D0%BE-%D1%82%D0%BE%D0%B2%D0%B0-%D0%BD%D0%B5-%D0%B5-%D0%BF%D0%B0%D0%B7%D0%B0%D1%80-%D0%B7%D0%B0-%D0%BC%D0%B0%D1%80%D1%83%D0%BB%D0%B8", "text": "Фалира една застрахователна компания на българския пазар. По този повод много хора написаха ценни мисли и даже уважавани журналисти много тарикатски мазно подадоха топката на властта и обвиниха клиентите на компанията в алчност. Демек искали сте да минете тънко, затова сега пийте една студена вода и не се надявайте на компенсации и обезщетения. С подобна логика особено се откроява статията на журналиста Слави Ангелов в „24 часа“ със заглавие „Трябва ли да платим глупостта на „акционера“ в аферата „Олимпик?“. Авторът разказва английска поговорка и предполага какво е щяло да стане, ако измамените камилчета /клиенти си я бяха татуирали на рамото. Текст, достоен за съжаление, който намирисва най-малкото на пазарен фундаментализъм, да не кажа нещо по пиперливо. Сега, да си обясним за какво става въпрос. Регулацията е от държавата. Има три основни стълба. Първият е лицензионният режим за допускане до този пазар. За да работиш се иска разрешение/позволение. Дава го Комисията по финансов надзор. Вторият е постоянният надзор. Прави го пак тая комисия. И третият е независимостта на Комисията, гарантирана от Народното събрание. И за да не си преразказваме, цитираме: „В лицензионната си дейност комисията се ръководи от принципа на безпристрастност и прилагане на единен подход и критерии спрямо всички заявители. Комисията извършва проверка на документите, приложени към постъпилите заявления за издаване на разрешение или за изменение на вече издадено решение, с оглед на съответствието им с нормативните изисквания. Установява дали са представени всички изискуеми документи и информация и се проверява дали са спазени законовите ограничения към дадено лицензионно производство, като например:  – размер и структура на капитала;  – произход на средствата, с които са направени дяловите вноски;  – наличие (липса) на свързаност между физически и/или юридически лица в съответствие с нормативните разпоредби;  – изисквания към членовете на управителни и контролни органи и други специални изисквания.“  Край на цитата. Разбрахте ли сега? Застрахователният пазар не е пазар за марули, репички и магданоз и затова има сложни критерии за достъп до него. Втората особеност на застрахователния пазар е, че той е надзираван. Повтарям – както се наблюдава танц на голи момичета на пилон. И за да не си преразказваме пак ще цитираме: „Чрез общия и финансов надзор върху дейността на поднадзорните лица се следи спазването на законовите изисквания, финансовото състояние на дружествата и достоверността на предоставяната от тях информация.  Комисията осъществява надзорна дейност посредством дистанционен контрол и проверки на място върху дейността на лицензираните участници на пазара.  Целта на осъществяваната от КФН контролна дейност е предотвратяване и преустановяване на закононарушения с оглед осигуряване защита на интересите на инвеститорите, застрахованите и осигурените лица.“ Край на цитата. И третата особеност – „Комисията за финансов надзор е специализиран държавен орган, който обединява регулирането и надзора на различни сегменти на финансовата система – капиталовия, застрахователния, пазара на допълнителното пенсионно осигуряване и пазара на доброволното здравно осигуряване. КФН е създадена на 1 март 2003 г. със Закона за Комисията за финансов надзор. Тя е независима от изпълнителната власт институция и за своята дейност се отчита пред Народното събрание.“ Членовете на комисията се избират от Народното събрание. Защо, драги читателю, държавата е преценила, че този пазар има нужда от регулация за разлика от пазара на марули, копър и картофи? И защо тези високо-компетентни и предполагаемо добронамерени хора се избират от висшия законодателен орган, а не например от църковното настоятелство на Гигинския манастир или от Асоциацията на горублянските тенекеджии? Ами защото пазарът е огромен, засяга много хора, акумулира много пари и преди всичко – защото е сложна финансова материя, от която аз и вие не разбираме много и трябва да бъдем пазени от независими, компетентни и добронамерени експерти. И защото на пазара се продават услуги, които сме задължени да ползваме по закон. и ги дава на пазарни субекти. Затова ужким им е сложила законови пранги. Да ни пази. И защото от парите, които се въртят на този пазар зависи дали ще ви излекуват счупените крайници, гръбнак, глава и др. части след катастрофа или поне близките ви ще получат нещо, с което поне малко да запълнят вашата липса ако се пренесете на оня свят по вина на някой пиян или надрусан идиот. Затова държавата уж ни пази. Хайде сега да видим какво означават тези три особености на пазара на застраховки за простия клиент, който даже да не иска, е длъжен по закон да си направи застраховка. Ами не е сложно да се сетим – клиентът преценява, че за него няма риск. Държавата е позволила с лиценз, надзирава дейността и е назначила каймака на компетентните хора да вършат тая работа. Ако не вярвате прочетете по-горните цитати внимателно. Виновни ли сме, че търсим най-ниската цена? Само малоумник може да формулира подобно обвинение. Самото допускане, че това е вина на клиентите е скандално. Все едно като си купувате алкохол в магазина да си купувате само уиски по 60 лева литъра, щото от водката по 10 литъра ще се отровите или ще ослепеете. Това ли ви е логиката, драги анализатори? Нищо, че и уискито, и водката са от лицензирани производители и обектът се контролира от разни комисии и агенции за безопасност на каквото се сетите. Подобна логика да се прехвърля вината от компетентния и овластен орган към клиента насърчава партизанщината при назначаване на контролните органи, на калинки, недоверие и презрение към властта. Абе от кои партии са предложените надзорници, че не ми се рови из старите вестници? Кои партии са гласували за тях? Какво да се направи, за да има справедливост и държавата да си „умие“ лицето? Ако иска де. Щото идват избори и малко преди тях ще почнат едни копи/пейст публикации от подобни афери, които няма да са полезни за някои партийни мераци. Фактите – Застрахованите са платили и имат предоставена услуга до датата на официалния фалит – 17 август, 2018 г. След тази дата предплатената услуга не е доставена. Следователно трябва да се купи от друга компания. И разликата в парите за времето, през което услугата не е доставена трябва да се върне. При това компанията е декларирала, че няма да достави застрахователната услуга щото е фалирала. Официално! Платил си кило луканка, дават ти половината, ама не искат да ти върнат парите. Има ли нещо неясно до тука? Задачата всъщност може да се реши от учениците в трети или най-много в четвърти клас. По-лесна е от задачата с басейна. Може да се реши за една-две седмици на ръка. С компютри ще е по-бързо. Първо – разделяме сумата, която всеки е платил за едногодишната си застраховка „Гражданска отговорност“ на 365 дни. Полученото число е цената на застраховката за един ден. Второ – преброяваме дните от датата 17 август, 2018 г. до края на застрахователния срок. И трето – умножаваме цената за един ден по броя дни, които не са покрити от застраховката поради фалита. Получената сума изплащаме/връщаме на застрахованите и ги пращаме при друг застраховател. Ако сме платили 200 лева гражданска за една година, то цената за един ден е 55 стотинки. Ако ни остават до края 55 дена, то някой трябва да ни върне 30.25 лева и толкова. Отиваме при друг застраховател. Точка. Ами откъдето държавата иска, оттам да ги вземе – от бюджета на парламента, например, щото е избрал некадърни или злонамерени надзорници. От партийната субсидия, например, щото партиите са правили партийните листи и са вкарали депутатите, които са избрали надзора. Може да се вземе и кредит от банка. После да търсят парите от испанския дон педро, от кипърския узакис дзадзикис или от съответните длъжностни лица с хубави заплати от контролния орган. Ако сега това не се направи и приемем, че алчните клиенти са си виновни, тогава за чий… дявол ни е Комисия за защита на потребителите, СЕМ, Агенция по безопасност на храните, Комисия за защита от дискриминация, Агенция за защита на детето и още десетки контролни органи. Да се махат. Като се натровиш с развалени яйца на капанчето, да си ял в „Шератън“… Като пускат по телевизора секс и кървища за лека нощ деца, пуснете си радио… Като те ударят в кантара отивай при друг или се жалвай на оня дето клати гората. Да, сигурно има една просветена прослойка клиенти, които могат да се ориентират в застрахователния пазар. Подозирам, че сред тях има главни редактори, уважавани журналисти, грамотни финансисти и др. Но клиентите за задължителните застраховки от Горно Уйно, Угорелец, Пет кладенци и Торба лъжи не са задължително застрахователно грамотни. Или пък диригентките на някой певчески хор, например. Тези почтени хора се надяват държавата да ги опази от недобросъвестни, корумпирани или просто неграмотни застрахователи. Без значение коя партия е на власт или има мерак за власт. Сега надеждата им много изтъня или съвсем се изпари. Това ли искаме, господа адвокати на Комисията за финансов надзор?", "date": "2018.08.27", "title": "Клиентите на фалиралия застраховател били виновни? Нахалство! Това не е пазар за марули"}
{"url": "http://www.classa.bg/%D1%81%D0%B2%D1%8F%D1%82/item/386194-%D0%B7%D0%B0%D1%89%D0%BE-%D1%80%D1%83%D1%81%D0%B8%D1%8F-%D0%B2%D0%B5%D0%B4%D0%BD%D0%B0%D0%B3%D0%B0-%D0%B1%D0%B8-%D1%81%D0%BF%D0%B5%D1%87%D0%B5%D0%BB%D0%B8%D0%BB%D0%B0-%D0%B2%D0%BE%D0%B9%D0%BD%D0%B0%D1%82%D0%B0-%D1%81%D1%80%D0%B5%D1%89%D1%83-%D0%BD%D0%B0%D1%82%D0%BE", "text": "Американското издание The National Interest разгледа мненията на военните експерти, които коментираха възможността Москва да използва системи за ограничаване и блокиране на достъпа. Според специалистите, НАТО има възможност за отразяване на концепцията A2AD от страна на Русия в случай на противопоставяне на територията на Европа. Но алиансът и САЩ твърде често се осланят на самолетите, което е важно недоглеждане. Генералът в оставка от военновъздушните сили на САЩ Филип Бридлав отбеляза, че военните нямат достатъчно средства за да унищожат зоните на ограничаване и да блокират достъпа с необходимата скорост. Той подчерта, че НАТО твърде зависи от авиацията, която може да противостои на A2AD. Бридлав отбеляза, че Русия има компактни мрежи за ограничаване и пълно блокиране на достъпа и на армиите на САЩ и НАТО им е време да се научат да им противодействат на земята. Иначе, в случай че в Европа започне пряко противопоставяне, руската армия ще удържи връх над силите на алианса. Екс генералът премълча, трябва ли това оръжие на съответства на Договора за ракетите със среден и малък радиус на действие и да бъде аналог на руските установки „Искандер“, но той настоя на това, че страните от ЕС в състава на алианса трябва да изучат перспективите за повишаване на настъпателния потенциал. Бившата помощничка на министъра на отбраната на САЩ по проблемите на Русия, Украйна и Евразия Евелин Фаркас отбеляза, че Москва при това влага в своето въоръжение доста малки суми в сравнение със западните страни. Например, в течение на следващите 10 години военно промишления комплекс трябва да получи 700 милиарда долара, което е в пъти по-малко от сумите, които залагат в бюджета на САЩ. Но това не пречи на Русия да се откъсне напред. Фаркас отбелязва, че Москва много грамотно разпределя средствата и модернизира техниката в ключовите области, което помага да се осигури първенството. Според нея, това създава големи проблеми за НАТО. Старши научният сътрудник на Програмата по изучаване на въпросите на международната сигурност на Центъра за стратегически и международни изследвания Лиза Стъмп на свой ред отбеляза, че още сега Русия има предимство в редица области, а в други скоро ще го получи. Първо, става дума за създаване на зоните за ограничаване и блокиране на достъпа, второ, за използване на комбинираната война и трето, за електронното противопоставяне. Стъмп не е сигурна, че Русия би могла да даде отпор на САЩ и НАТО в мащабите на противопоставянето на цялото земно кълбо, тъй като алиансът и Пентагонът имат много голямо количество военни бази и по този начин получават предимство в скоростта на предислоциране. Но в мащабите на Европа, отбеляза специалистът, Москва има всички „козове“. Според запитаните от The National Interest експерти, армиите на САЩ и НАТО трябва да догонят Русия в онези сфери, където е получила предимство. В противен случай Москва ще продължи при по-малки разходи да получава по-качествена армия, способна да противопостави на НАТО маса иновационни решения.", "date": "2018.08.27", "title": "Защо Русия веднага би спечелила войната срещу НАТО"}
{"url": "http://www.classa.bg/%D1%81%D0%B2%D1%8F%D1%82/item/386195-le-figaro-%D0%B6%D0%B8%D0%B2%D0%BE%D1%82%D1%8A%D1%82-%D0%BD%D0%B5-%D1%81%D0%BF%D0%BE%D1%80%D0%B5%D0%B4-%D1%81%D1%80%D0%B5%D0%B4%D1%81%D1%82%D0%B2%D0%B0%D1%82%D0%B0-%D1%81%D0%B8-%D1%89%D0%B5-%D0%B4%D0%BE%D0%B2%D0%B5%D0%B4%D0%B5-%D1%84%D1%80%D0%B0%D0%BD%D1%86%D0%B8%D1%8F-%D0%B4%D0%BE-%C2%AB%D1%84%D1%80%D0%B5%D0%BA%D0%B7%D0%B8%D1%82%C2%BB", "text": "Ситуацията, когато страната се управлява от съюз от популисти с противоположни позиции, наблюдавана днес в Италия, не е изключено в близко бъдеще и във Франция, счита икономистът Филип Дезертин. Както пояснява експертът на страниците на Le Figaro, плачевното състояние на френските финанси може да има сериозни политически последици за страната и даже да заплашва Евросъюза с „фрекзит“. Както пише на страниците на Le Figaro икономистът и професор от Университета Сорбоната Филип Дезертин, Италия се управлява днес от „невероятния съюз“ на две политически сили от противоположен вид: „Лигата на Севера“ и “Движението на петте звезди“. Във Франция подобно би изглеждала управляваща коалиция на „Непокорена Франция“ и „Националния фронт“*, отбелязва авторът като добавя, че подобно развитие на събитията е доста вероятно. Емануел Макрон, според убеждението на експерта също   в сферата на икономиката, както и бившия премиер министър на Италия Матео Ренци. На първо място става дума за главната   на френските финанси – дефицита в бюджета и външотърговския баланс. Според икономиста Франция не само  , но и „  част от богатството си заради изгодата на  . Както отбелязва Дезертин ситуацията е била такава към момента на избирането на Макрон за президент и не е претърпяла съществени промени за годината на управлението му, въпреки  . предупреждава икономистът. Освен това, според убеждението на Дезертин, има всички основания да се опасяваме, че признаването на икономическия крах ще доведе до  , подобни на италианските. Както отбелязва експертът, държавния бюджет, одобрен от правителството за 2019 година отново „ . Разговорите за съкращаването на дефицита на бюджета   въведе в заблуждение: както пояснява икономистът, при благоприятната конюнктура, създала се в целия свят, този показател в зоната на еврото не трябва да надвишава 0,7%. Нещо повече, за разходи на държавата във БВП на Франция са отделени 56%, при средни показатели за еврозоната от 47%. В количествено изражение тази разлика от 9% в €200 млрд., подчертава авторът. Освен това   във външнотърговския баланс през 2017 година е €67 млрд. А държавният дълг, размерите на който в съседните страни последователно се съкращават година след година, беше равен на 97% от БВП. Икономистът нарича тези цифри  . При това, както отбелязва авторът, президентът на Франция вместо констатация на печалното състояние на нещата и предлагане план за реформиране на държавните разходи, предпочита да говори за силните страни на икономиката и да придава на гражданите увереност и повод за гордост. Но   се приближава, когато Франция трябва решително да влезе в бой с  , подкопаващи икономиката на страната в течение на половин век. Или слабостта на нейната икономика ще има  , предупреждава Дезертин. Той призовава Германия и другите европейски партньори   за избягване на  , след който ще бъде трудно да си представим съществуването на Европейския съюз. .", "date": "2018.08.27", "title": "Le Figaro: Животът не според средствата си ще доведе Франция до «фрекзит»"}
{"url": "http://www.classa.bg/%D1%81%D0%B2%D1%8F%D1%82/item/386196-euronews-%D0%B2-%D0%BE%D1%82%D0%B3%D0%BE%D0%B2%D0%BE%D1%80-%D0%BD%D0%B0-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D1%80%D1%83%D1%81%D0%B8%D1%8F-%D1%89%D0%B5-%D1%81%D0%B5-%D0%BE%D1%82%D0%BA%D0%B0%D0%B6%D0%B5-%D0%BE%D1%82-%D1%80%D0%B0%D0%B7%D0%BF%D0%BB%D0%B0%D1%89%D0%B0%D0%BD%D0%B5-%D0%B2-%D0%B4%D0%BE%D0%BB%D0%B0%D1%80%D0%B8", "text": "Министерството на финансите потвърди, че постепенния преход във външнотърговските разплащания в национална валута се осъществява в Русия вече няколко години, предава Euronews. Според министъра на търговията Денис Мантуров, новите санкции на САЩ негативно ще се отразят върху доставките на руски стоки за трети страни, затова Москва е способна да се откаже от използване на долара при разплащания с тях. В отговор на новите санкции Москва е готова да се откаже при външнотърговските си плащания от долара. Това заяви министърът на промишлеността и търговията на Русия. Според него санкциите на първо място ще се отразят негативно на доставките на руски стоки за трети страни и в търговията с тях ще може да се мине на рубли или техните национални валути. ВЯЧЕСЛАВ ХОЛОДКОВ, експерт на РИСИ:  Идеята за преминаване към рублата поддържа и руското Министерство на финансите. Там отбелязват, че прехода при разплащанията в национална валута се осъществява вече фактически пет години. Новият пакет антируски санкции от страна на САЩ влезе в сила в сряда. В частност ограничения се налагат и върху енергийния и финансовия сектори, редица държавни предприятия и крупни бизнесмени, а също и върху руския национален суверенен дълг. Във Вашингтон новите санкции свързват с делото на двамата Скрипал. В Москва наричат обвиненията за използване на отровни вещества голословни и говорят за политико-икономически цели на антируските ограничения.", "date": "2018.08.27", "title": "Euronews: В отговор на санкциите Русия ще се откаже от разплащане в долари"}
{"url": "http://www.classa.bg/%D1%81%D0%B2%D1%8F%D1%82/item/386197-%D0%BF%D0%B0%D0%BF%D0%B0%D1%82%D0%B0-%D0%BF%D0%BE%D0%BC%D0%BE%D0%BB%D0%B8-%D0%B7%D0%B0-%D0%BF%D1%80%D0%BE%D1%88%D0%BA%D0%B0-%D0%B7%D0%B0-%D0%B2%D1%81%D0%B8%D1%87%D0%BA%D0%B8-%D0%B7%D0%BB%D0%BE%D1%83%D0%BF%D0%BE%D1%82%D1%80%D0%B5%D0%B1%D0%B8-%D0%B2-%D1%86%D1%8A%D1%80%D0%BA%D0%B2%D0%B0%D1%82%D0%B0", "text": " помоли днес за прошка за всички видове злоупотреби със служебно положение, извършени от членове на църквата и нейни институции, предаде ДПА.  Франциск заяви това по време на литургия пред 500 000 души, събрали се в парк в Дъблин. Той разказа пред тях, че се е срещнал вчера с осем жертви на сексуални посегателства, извършени от представители на църквата.  \"Молим за прошка за времето, изминало без да бъде показано състрадание към оцелелите\", каза той.  \"Молим за прошка за хората на ръководни позиции в църковната йерархия, които не са взели мерки срещу този вид злоупотреба\", заяви папата.", "date": "2018.08.27", "title": "Папата помоли за прошка за всички злоупотреби в църквата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386198-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D0%BF%D0%B8%D0%BC%D0%B5%D0%BD-%D0%B2%D0%B5%D0%BB%D0%B8%D0%BA%D0%B8", "text": "    Преподобни Пимен се родил в Египет около 340 г. Бил съвременник на Паисий Велики, Йоан Колов и Памво. Още от младини той отишъл да се подвизава в пустинята с двамата си братя. Искреността на Пименовото отричане от света била така безгранична, че той се отказал дори от свиждане с майка си, когато тя дошла да навести децата си в малкия манастир. Само по силното настояване на братята Пимен дошъл до вратата, зад която стояла майка му, и й казал: “Мамо, какво повече предпочиташ: да ни видиш тук на земята или там – във вечността? Ако великодушно понесеш временната раздяла с нас, то в бъдещия живот непременно ще ни видиш. Тъй много ние се надяваме на Божието човеколюбие!” “Щом непременно ще ви видя там – отговорил добрата и благочестива майка, - то не желая да ви видя тук.” И утешена с тая надежда, тя си заминала от пустинята, без да прави вече опити да види децата си и да ги отвлича от подвига на избрания от тях живот.     По-късно преподобни Пимен също така отказал да приеме и управителя на египетската област, който бил чул много за подвижничеството му и пожелал да го посети. Преподобният отказал да го приеме, понеже смятал, че ако висши светски лица, започнат да го посещават, то мнозина и от простия народ ще нарушават неговото усамотение и тогава той ще се подложи на опасност да изгуби смирението и да падне в гордост. Преподобни Пимен се славел със строгия си живот и имал много ученици, които наставлявал с голяма мъдрост. “Един брат, който живее заедно с други братя – казвал той, - трябва да бъде като каменен истукан: оскърбяван – да не се сърди, прославян – да не се превъзнася.” “Злобата никога не изгонва злоба, но ако някой ти стори зло, ти му направи добро, и твоето добро ще победи неговата злоба!” Преподобни Пимен починал около 450 година.", "date": "2018.08.27", "title": "Св. преподобни Пимен Велики"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386199-27-%D0%B0%D0%B2%D0%B3%D1%83%D1%81%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1798 г. - Обединени френски и ирландски сили разбиват английската армия и провъзгласяват Ирландия за република.     1813 г. - Наполеон разгромява обединените руско-австрийско-пруски войски в Битката при Дрезден.   1859 г. - В Пенсилвания (САЩ) е открит първият нефтен кладенец в света.   1883 г. - Вулканът Кракатау в Индонезия започва последната си фаза на изригване.   1895 г. - На Черни връх във Витоша започва основаването на Български туристически съюз под ръководството на писателя Алеко Константинов.     1896 г. - Англо-занзибарска война: Състои се най-кратката война в историята - едва 38 минути между Обединеното кралство и Занзибар.1908 г. - Основан е белгийският футболен клуб Андерлехт.   1911 г. - Основан е ПФК ЦСКА Москва под името ОЛЛС.   1916 г. - Първата световна война: Румъния обявява война на Австрия, а Италия обявява война на Германия.   1916 г. - Първата световна война: Българската армия осъществява втория етап на Леринската операция на Македонския фронт.   1928 г. - В Париж шестнадесет държави подписват пакта Бриан-Келог, който отхвърля войната, като способ за решаване на международни конфликти; окончателно пактът е подписан от 62 държави, но той не допринася с нищо за световния мир.     1939 г. - В Германия е осъществен първият в света полет на реактивен самолет.   1950 г. - Би Би Си осъществява първото телевизионно предаване на живо.   1955 г. - Излиза първият брой на книгата Световни рекорди на Гинес.   1959 г. - С решение на Политбюро на ЦК на БКП е закрит концлагера Белене.   1962 г. - НАСА изстрелва космическия апарат Маринър 2.   1977 г. - В експлоатация е пусната АЕЦ в Чернобил.     1979 г. - Бомба на ИРА убива Лорд Маунтбатън и още 3 души, докато са на почивка на яхта в Слайгоу, Ирландия; друга бомба в Северна Ирландия убива 18 британски войници.   1991 г. - Европейската общност признава независимостта на Балтийските страни: Литва, Латвия и Естония.   1991 г. - Молдова обявява независимостта си от СССР.   1999 г. - Руският космонавт Сергей Авдеев поставя световен рекорд по престой в Космоса - 742 дни, прекарани в космическата станция Мир.   2000 г. - Кулата Останкино в Москва се запалва, трима души загиват.   2003 г. - Марс е в най-близка позиция до Земята за последните 60 000 години, като минава приблизително на 55 758 006 километра от Земята.  ", "date": "2018.08.27", "title": "27 август, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386200-%D0%B3%D0%B4%D0%B1%D0%BE%D0%BF-%D0%B7%D0%B0%D0%B4%D1%8A%D1%80%D0%B6%D0%B0-%D1%82%D1%80%D0%B8%D0%BC%D0%B0,-%D1%80%D0%B0%D0%B7%D0%BF%D1%80%D0%BE%D1%81%D1%82%D1%80%D0%B0%D0%BD%D1%8F%D0%B2%D0%B0%D0%BB%D0%B8-%D1%84%D0%B0%D0%B9%D0%BB%D0%BE%D0%B2%D0%B5-%D1%81-%D0%B1%D1%80%D1%83%D1%82%D0%B0%D0%BB%D0%BD%D0%BE-%D0%BD%D0%B0%D1%81%D0%B8%D0%BB%D0%B8%D0%B5-%D0%BD%D0%B0%D0%B4-%D0%B4%D0%B5%D1%86%D0%B0", "text": "Единият от арестуваните е рецидивист, извършил изнасилване и блудства При спецоперация служители на ГДБОП задържаха трима мъже за онлайн сексуална експлоатация на деца. Реализацията е на отдел “Киберпрестъпност” на антимафиотите и колегите им от Плевен, Габрово и Велико Търново, проведена под ръководството на прокуратурата, съобщи пресцентърът на МВР. В рамките на проведеното разследване на 22 август е задържан 20-годишен мъж от село Черковица. Установено е, че използвайки програма, създадена за мобилни устройства, в група, включваща потребители от цял свят, той е споделял файлове, съдържащи брутални сцени на сексуално насилие над деца. За да обменят своите “колекции”, въпросните потребители използвали кратки текстови съобщения, включително така наречените “кодови думи”, и посочвали линкове в акаунтите си в Dropbox. Ден след първия арест, друг негов “колега по интереси” – 43-годишен жител на Севлиево, също попадна в полицейския арест в рамките на проведените оперативни действия, ръководени от РП-Севлиево. В хода на операцията е задържан и 39-годишен рецидивист, също от Севлиево. Мъжът е с множество криминастически регистрации – за изнасилване през 2005 г. и за извършени две блудства с малолетно през 2007 и 2008 г. Според събраните данни, използвайки ресурсите на социалната мрежа Фейсбук, той е установил целенасочени контакти с над 300 момичета на възраст 12 и 13 години, като ги склонявал в реално време да проследяват пред камера извратените му сексуални желания. С постановление на Софийската районна прокуратура на задържания е повдигнато обвинение по чл. 155 б от НК и му е наложена мярка за неотклонение “задържане под стража” до 72 часа.    ", "date": "2018.08.27", "title": "ГДБОП задържа трима, разпространявали файлове с брутално насилие над деца"}
{"url": "http://www.classa.bg/%D1%81%D0%B2%D1%8F%D1%82/item/386190-%D1%85%D0%B5%D1%80%D0%BC%D0%B0%D0%BD-%D0%B2%D0%B0%D0%BD-%D1%80%D0%BE%D0%BC%D0%BF%D0%BE%D0%B9-%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%BE%D1%82%D0%BE-%D0%BA%D1%80%D0%B0%D0%BB%D1%81%D1%82%D0%B2%D0%BE-%D1%89%D0%B5-%D1%81%D0%B5-%D1%80%D0%B0%D0%B7%D0%BF%D0%B0%D0%B4%D0%BD%D0%B5,-%D0%B0%D0%BA%D0%BE-%D0%BD%D1%8F%D0%BC%D0%B0-%D1%81%D0%B4%D0%B5%D0%BB%D0%BA%D0%B0-%D1%81-%D0%B5%D1%81", "text": "В интервю за британския „Обзървър“ бившият председател на Европейския съвет Херман ван Ромпой предупреждава, че без сделка с ЕС Обединеното кралство е изправено пред риск да се разпадне, тъй като ще увеличи натиска в Шотландия за независимост, съобщава БНР.Херман ван Ромпой заявява за британското издание, че според него сплашването с излизането от ЕС без сделка вероятно е нова „Операция страх“ на британското правителство в неговата тактика, но подчертава, че „този номер“ няма да мине пред ЕС и предупреждава, че сценарият без сделка ще даде нов импулс на искащите независимост на Шотландия. „Без сделка е не просто проблем за Лондон или за Брюксел, това е екзистенциална заплаха за Обединеното кралство“, отбелязва Херман ван Ромпой. Бившият председател на Европейския съвет дори посочва, че може да се стигне до ситуация, при която 27-те страни-членки на ЕС да станат по-обединени, а Обединеното кралство - по-разединено в резултат на Brexit. Според Херман ван Ромпой, приказките за сценарий без сделка са националистическа реторика, принадлежаща към друга ера. Първият министър на Шотландия Никола Стържън заяви през седмицата, че напускането без споразумение ще бъде „пълно бедствие“.", "date": "2018.08.27", "title": "Херман ван Ромпой: Обединеното кралство ще се разпадне, ако няма сделка с ЕС"}
{"url": "http://www.classa.bg/%D1%81%D0%B2%D1%8F%D1%82/item/386191-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D1%81%D0%B0%D1%89-%D0%B5-%D1%82%D1%8F%D1%81%D0%BD%D0%BE-%D0%BE%D0%B1%D0%B2%D1%8A%D1%80%D0%B7%D0%B0%D0%BD%D0%B0-%D1%81-%D0%BD%D0%B0%D0%BB%D0%B0%D0%B3%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D0%B8%D1%82%D0%B0", "text": "Американският президент Доналд Тръмп защити практиката да налага мита, за да принуждава други страни да преразгледат своите „нелоялни“ търговски сделки, като заяви, че „САЩ е изградена върху мита“, пише Джефри Барташ от Market Watch. В исторически план Доналд Тръпм се оказва прав. САЩ са били твърди протекционисти през по-голямата част от своята история преди Втората световна война. Един от първите закони, подписани от президента Джордж Вашингтон, е Законът за митата от 1789 г., който е бил предназначен да събере пари за новото федерално правителство, за да се намали дълга от войната за независимост и да се защити американската индустрия в своята най-ранна фаза от чуждестранната конкуренция.  Тогава, както и сега, някои индустрии търсят защита в лицето на Конгреса от огромното количество вносни стоки. Повечето от продуктите, влизащи в САЩ, са били подложени на 5-процентни мита, като в някои случаи митническите ставки достигали до 50% от стойността на стоката. Това е само единичен пример от множеството мита, които Конгресът е налагал през годините. Именно те генерират по-голямата част от приходите на американското правителство, докато САЩ не приемат данъка върху доходите през 1913 г. Митата винаги са били източник на противоречия. В ранните години на държавата, Северът е предпочитал да налага високи мита за защита на младите американски индустрии като производството на текстил от големите английски производители. Александър Хамилтън, първият финансов министър на САЩ, се е страхувал, че страната ще остане слаба ако не изгради собствени индустрии и не се превърне в независима икономика. С течение на времето аргументите в полза на протекционизма се обвързват тясно с републиканската партия. „Дайте ни защитни мита и ние ще ви направим най-великата нация в света“, заявява един млад политик на име Ейбрахам Линкълн през 1847 г. По-късно, вече като 16-ти президент на САЩ, Линкълн отхвърля свободната търговия и вдига стойността на митата по време на Гражданската война между южните и северните щати. Югът се противопоставя на Севера много преди войната, именно заради наложените мита, тъй като тези щати купуват голямо количество европейски стоки за своите домове и ферми. За тях налагането на мита означава прехвърляне на печалбата и богатството от юг на север. Разминаването между двете части на страната по отношение на митата се засилва с течение на времето. По времето на т.нар. „мерзка тарифа“ Конгресът налага 38-процентни мита върху 98% от целия чуждестранен внос. Постепенното ограничаване на митата започва през 1914 г., когато влиза в сила данъкът върху доходите, но съществена променя в това отношение няма до Голямата депресия през 30-те години на миналия век. Някои от митата допринасят за влошаването на американската икономика до началото на Втората световна война. Едва в средата на 30-те години администрацията на президента Франклин Рузвелт сменя кардинално курса на страната и започва сериозно редуциране на наложените мита. До 60-те години САЩ вече са се превърнали в най-силната икономика в света, а нейните компании доминират в глобален план. Дали тази система ще се разпадне? Дали другите страни играят „несправедливо“? Прав ли е Тръмп да прибегне до агресивно налагане на мита? Тези въпроси възродиха затихналите от доста време спорове около САЩ и ролята на митата. Тръмп може и да е прав, че тези мерки са допринесли за изграждането на страната в миналото, но остава да се види дали в днешно време подобни мерки биха имали подобен ефект.", "date": "2018.08.27", "title": "Историята на САЩ е тясно обвързана с налагането на мита"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386192-%D1%80%D0%B0%D0%B7%D0%BB%D0%B8%D0%BA%D0%B0%D1%82%D0%B0-%D0%BC%D0%B5%D0%B6%D0%B4%D1%83-%D1%82%D1%80%D0%B0%D0%B3%D0%B5%D0%B4%D0%B8%D0%B8%D1%82%D0%B5-%D0%BF%D0%BE-%D1%81%D0%B2%D0%B5%D1%82%D0%B0-%D0%B8-%D1%82%D1%80%D0%B0%D0%B3%D0%B5%D0%B4%D0%B8%D0%B8%D1%82%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Ужасни инциденти се случват в цял свят. В България обаче част от причините са мизерия и немарливост. Умната държава действа превантивно, а управниците й не използват трагични поводи,  за да се показват по телевизията.           16 загинали, сред тях едно дете. Десетки настанени в болница в критично състояние, четирима от тях остават на ръба на живота. Такава е трагичната равносметка след като жители на село Световрачане тръгват на еднодневна екскурзия, приключила с катастрофа на превозващия ги автобус край Своге. В събота вечерта вали дъжд. Преди да пропадне в дерето на река Искър, превозното средство удря три коли, след което се преобръща през мантинелата и пропада в дефилето. \"Това e единственото място край пътя, където няма дървета\", казва на извънреден брифинг за журналисти на мястото на инцидента вътрешният министър Валентин Радев. Още преди да са направени каквито и да било експертизи, в нощта на трагедията, отново властта обясни, че няма как причината да е в пътя, тъй като платното е било изрядно, а шосето е издадено от ремонт преди по-малко от две години. Няколко пъти всякакви отговорни фактори натъртват на силния дъжд, който е валял в същия момент. Повече информация обаче няма и не може да бъде дадена непосредствено след инцидента. По-малко от 24 часа по-късно обаче според информация, спомената между другото в обедната емисия на Нова телевизия, най-вероятната причина за катастрофата е аквапланинг. С други думи, да, дъждът е наводнил пътя. Ако тази версия се окаже вярна, то настилката не е така изрядна, както първоначално се твърдеше. А за това отговорност носи... държавата. Същият апарат, който в последните почти 10 години използва строителството на пътища за свой основен аргумент, че \"гради България\".   Коланите са задължителни... когато ги има   Междувременно зам-министър на транспорта не отговаря на въпроси дали автобусът е имал колани за пътниците. От неясните обяснения обаче става ясно, че едва ли тази предпазна марка е била спазена, тъй като возилото е на над 17 години. Любопитно обстоятелство е, че след катастрофата на магистрала \"Тракия\" преди месеци, в която отново имаше загинали, на дневен ред изскочи именно казусът със задължителните колани в междуградски автобуси. От дебатите около текстовете в Закона за движение по пътищата стана ясно, че возилата, произведени преди 2012 година, нямат подобни обезопасяващи средства, а за да им се сложат, трябва да бъдат задължени законово. Случи ли се това пък, законодателите се опасяваха, че добавянето няма да стане по правила, защото за да се промени \"конструкцията\" на автобуса, това трябва да бъде сторено от производителя. \"Фирмите, които имат толкова стари машини, няма да имат средствата да ги реновират при производителя, а ще купят колани за пет лева от битака и ще бъдат декторативни\", обясняваха тогава депутати от опозицията. Ето защо във всички изменения на Закона за движение по пътищата, както и в новите текстове, които са за обществено обсъждане, остана мярката, че коланите са задължителни, ... когато ги има. Никой не е застрахован от трагедии, но...   Трагедии се случват по цял свят. Но само в България основната причина за тях е мизерия и немарливост. Подобна оценка може да звучи пресилено - само ден след инцидента. Но е по-добре да се направи именно сега, защото както медиите, така и обществото у нас нямат навика да помнят и след първоначалната \"сензационност\" услужливо забравят собствените си репортажи и размисли. Ето защо е редно да се каже, че ако информацията на Нова телевизия се окаже достоверна и катастрофата е причинена от аквапланинг - т.е. локва, в която автобусът е поднесъл, отговорността на държавата е ясна. Ако пътниците наистина не са имали колани, което е почти сигурно, – превозвачът носи също огромна отговорност. А защо такива превозвачи съществуват, е въпрос отново към държавната администрация. Не на последно място и още нещо: да, подобни трагедии се случват в цял свят. Но в действията на властта в такива случаи някак проличава ангажираността на управниците към техните граждани. Минути след инцидента представител на правителството обясни на медиите, че само там, където се е случила катастрофата, нямало дървета – т.е. малшанс, което само по себе си е цинизъм. Същият цинизъм се видя и в действията на държавния глава Румен Радев, който пък без да има каквито и да е правомощия, \"навести\" пострадалите в Пирогов, за се покаже пред камерите и да заяви, че разговорял само с една жена, която била контактна. Да, никой не е застрахован от трагедии. Умните държави се стараят обаче да не стават съучастници в тях – новите им пътища не образуват водни пързалки; те разчитат на предпазни колани, а не на дървета, които да пазят пътниците в автобусите. Управниците им пък не ползват подобни ужасни инциденти, за да се покажат по телевизията ...", "date": "2018.08.27", "title": "Разликата между трагедиите по света и трагедиите в България"}
{"url": "http://www.classa.bg/%D1%81%D0%B2%D1%8F%D1%82/item/386193-%D0%BA%D0%B0%D0%BA-%D1%82%D1%83%D1%80%D0%B8%D0%B7%D0%BC%D1%8A%D1%82-%D1%83%D0%B1%D0%B8%D0%B2%D0%B0-%D0%BE%D0%BD%D0%BE%D0%B2%D0%B0,-%D0%BA%D0%BE%D0%B5%D1%82%D0%BE-%D0%BE%D0%B1%D0%B8%D1%87%D0%B0%D0%BC%D0%B5", "text": "Туристическият бранш всяка година бележи нови рекорди. И на година по света пътуват до над един милиард туристи. Хората и природата в \"горещите\" туристически места обаче стенат  под бремето на масовото нашествие.             Лятото е сезонът на отпуските. В много части на света пътуват безброй туристи. Едни са се отправили към Банкок, други към Средиземно море или пък пътуват с някой круизен кораб. По данни на германския автомобилен клуб ADAC, всеки трети германец пътува два пъти в годината в отпуск за най-малко пет дни. Всеки шести германски гражданин пътува още повече. Германците пътуват все повече и по-често. И в това отношение не са единствените. За големия ръст на туризма допринасят и повечето полети на нискотарифните авиокомпании, както и все повечето хора, които могат да си позволят почивки. В Индия и в Китай, например. През 1995 година в други страни са пътували 531 милиона души. А миналата година техният брой достигна до 1,3 милиарда.     Дали туристическа обиколка из Южна Америка, подводен спорт на Филипините или отпуска Ол инклузив в Турция, днес всичко е възможно - благодарение на нискотарифните авиокомпании. Професор Тим Фрайтаг от университета във Фрайбург твърди, че голяма роля в това отношение играе възможността хората да проследяват в инстаграм на живо пътешествията на своите приятели. \"Пътуванията са се превърнали в основна част от нашата човешка дейност. При някои туристи възниква впечетлението, че избират своите туристически дестинации по това, дали могат да постват снимки и видеоклипове от екскурзията си. И това е основното им занимание\", посочва той. Ефектът на туристификацията   Чуждестранните туристи посещават туристическите топ дестинации, където се увековечават в селфита, което отдавна ходи по нервите на местното население. Като във Венеция например, където на всеки час акостират круизни кораби. На жителите на Майорка отдавна им е дошло до гуша от претъпканите плажове, недостига на вода и вечно пияните чуждестранни туристи. През есента на 2017 година местните жители организираха най-голямата досега демонстрация срещу масовия туризъм. През последните години екскурзиите из градовете бележат бум. \"Вследствие на този вид туризъм в някои квартали жилищата не достигат и наемите скачат\", обяснява Тим Фрайтаг. Местните структури се променят. Дори магазините се нагаждат към нуждите на туристите. \"Т. нар. туристификация има същия ефект като облагородяването. Бедните жители биват изтласквани и жилищните квартали стават все по-хомогенни\", допълва Тим Фрайтаг. \"Туристът разрушава това, което търси, когато го намери\", писа в края на 1950-те години писателят Ханс Магнус Енценсбергер. Тим Фрайтаг потвърждава, че при наличието на масов туризъм културата може да се изроди, превръщайки се просто в декор. И все пак той прави известна уговорка: \"Сигурно част от автентичността на мястото се губи. Но това зависи все пак от гледната точка на наблюдателя. Докато един германец смята замъка Нойшванщайн за изкуствено създадена атракция, много чуждестранни туристи го възприемат като типично германско или типично баварско място, което е особено автентично\", казва Тим Фрайтаг.   Дворецът Нойшванщайн: изкуствена атракция или автентично баварско място   Не на последно място масовият туризъм нанася вреди на околната среда. Изследователят на туризма Юрген Шмуде твърди, че масовият туризъм е отговорен за около пет процента от изхвърляните в атмосферата вредни емисии и по този начин оказва влияние върху климатичните промени. \"Най-вече честите излитания и кацания на самолети допринасят за увеличаването на въглеродния двуокис. Обезщетенията, които като турист всеки пасажер може да направи, почти не се използват\", казва той. На място туристите нанасят и екологични вреди, например с изхвърляните боклуци, разхищението на вода, карането на ски или непредпазливото гмуркане. \"Туризмът с круизни кораби също е всичко друго, но не и устойчив\", казва Юрген Шмуде.   Мечтата за \"нежен\" туризъм   Остава въпросът какво може да се направи срещу последиците от масовия туризъм? Шмуде твърди, че няма обща рецепта, но политиците и туроператорите принципно трябва винаги да държат под око туристическите дестинации и да знаят къде е критичната граница на определена туристическа дестинация. Тогава трябва да се опитат да засилят туризма извън основния сезон или да ограничат броя на туристическите квартири. Как тогава ще изглежда бъдещето, след като полето за действия е толкова ограничено? През 2030 година броят на международните туристи ще стане двойно по-голям, отколкото е сега. \"Това може да се превърне в голям проблем, за който досега никой няма отговор. Вярно, че в бъдеще ще се прибавят и нови туристически дестинации, но те няма да могат да обхванат растящия брой туристи\", казва експертът. Въпреки тревожните прогнози, Тим Фрайтаг не гледа на туризма само откъм лошата му страна. Защото туристическият бранш е важен за развитието на определени региони и за културния обмен. Всеки турист може в рамките на възможностите си да пътува разумно. Неслучайно вече се говори за \"нежен\", или \"екологичен\" туризъм\". Какво ще кажете тогава за една екскурзия в планината Харц? И то извън сезона.", "date": "2018.08.27", "title": "Как туризмът убива онова, което обичаме"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386184-%D0%BA%D0%B0%D1%80%D0%B8-%D0%B1%D1%80%D0%B0%D0%B4%D1%88%D0%BE%D1%83-%D0%BF%D0%BE%D1%82%D1%80%D0%B5%D1%81%D0%B5-%D0%B2%D1%81%D0%B8%D1%87%D0%BA%D0%B8", "text": "Едва ли има жена, която да не знае коя е Сара Джесика Паркър. Е, ако случайно има такава, то ще ви помогнем – това е Кари Брадшоу. А за мъжете (ако още се преструват, че не знаят за коя актриса говорим) това е главната героиня от „Сексът и града”. Свикнали сме с екстравагантния моден стил на 53-годишната актриса, но тя отново успя да втрещи всички критици. Не заради друго, но преди дни тя навлече пижама и тръгна из улиците на Ню Йорк.      53-годишната актриса реши да заложи на летен тоалет в слънчево жълти нюанси от ефирни материи. Тя бе облечена в костюм, който обаче модните критици сравниха с пижама. Панталонът й бе шарено жълт, който си пасваше с блузата й в цветни щампи.      Но не само това – Кари Брадшоу заложи и на ярко розово, което е сред любимите й. в този цвят бяха обувките й и малката й кокетна чантичка.          Звездата имаше и златен пръстен, както и големи слънчеви очила, през който кокетно намигваше на фотографите, които я уловиха из улиците на Ню Йорк.  Важно е да уточним, че актрисата взе участие във фотосесията за италианската марка Intimissimi, с която тя си сътрудничи не за първи път. И този костюм е част от новата колекция на марката. Очевидно е, че стилът на „пижамата” продължава да е сред модните тенденции, които обаче все още не събират одобрението на модните критици.", "date": "2018.08.27", "title": "Кари Брадшоу потресе всички!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386185-%D1%81%D0%B5%D0%BA%D1%81%D0%B8-%D0%BC%D0%BE%D0%B4%D0%B5%D0%BB%D0%BA%D0%B0-%D0%BE%D1%82-%D0%B0%D0%B7%D0%B5%D1%80%D0%B1%D0%B0%D0%B9%D0%B4%D0%B6%D0%B0%D0%BD-%D0%BF%D1%80%D0%BE%D0%B4%D0%B0%D0%B2%D0%B0-%D0%B4%D0%B5%D0%B2%D1%81%D1%82%D0%B2%D0%B5%D0%BD%D0%BE%D1%81%D1%82%D1%82%D0%B0-%D1%81%D0%B8", "text": "Какво можете да направите, за да си спестите бъдещи финансови проблеми? Това е моделката Махбуб Мамедзайд, която реши да не си губи времето с работа и продаде девствеността си за поне... 100 хиляди долара. Тя е пуснала девствеността си за продажба в известният сайт за ескорт Cinderella Escorts, който стана популярен след като през 2016 година румънският модел Александра Кеърфри продаде девствеността си за 2,3 милиона евро на мистериозен бизнесмен от Хонконг. По това време Александра е била едва на 18 години.  \r\n   \r\n   Махбуба също е много млада и очевидно също много иска пари. В противен случай защо, по дяволите, ще публикувате реклама, придружена от този видеоклип: \"Здравейте, името ми е Мария (не всички чужденци биха могли да произнесат истинското й име). Аз съм на 23 години от Азербайджан. Модел съм и искам да продам девствеността си, за да купя къща за мен и за майка ми и да обиколя света\", обяснява тя във видеото си.  \r\n   \r\n   За тази крачка в живота си Махбуба не каза на никого, дори на близките си приятели. Но както знаете, интернет не е най-доброто място за тайни и истината не се е забавила.  \r\n   \r\n   Самата тя не отрекла нищо. И не свалила видеото, на което предлага девствеността си.  \r\n   \r\n   \r\n   Между другото, Махбуба е един от най-популярните модели на Азербайджан, живее и работи в Турция с агенция Brave Model Management.  \r\n   \r\n   Доколкото знаем, след приключването на сделката, Махбуба ще тръгне за Америка. След това тя иска да отвори подслон за бездомни животни в Азербайджан.  \r\n   \r\n   100-те хиляди долара са само началото. Наддаването за девствеността на красавицата може да достигне милиони...  \r\n   \r\n   Купувачът ще може да прекара нощта с Мария в някой от хотелите в Германия и дори да покани доктор, който да го удостовери, че Махбуба е девствена. \r\n    ", "date": "2018.08.27", "title": "Секси моделка от Азербайджан продава девствеността си"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386186-%D0%BD%D0%B8%D0%BA%D0%BE%D0%BB%D0%B5%D1%82%D0%B0-%D0%BE%D0%B1%D1%80%D0%B0-%D0%B2%D1%81%D0%B8%D1%87%D0%BA%D0%B8-%D0%BF%D0%BE%D0%B3%D0%BB%D0%B5%D0%B4%D0%B8-%D0%B8", "text": "Футболната половинка и бъдеща участничка във ВИП Брадър Николета Лозанова за пореден път привлече вниманието на феновете си в социалните мрежи, хвалейки се с нов модел бански. От няколко дни любимата на вратаря Николай Михайлов е на почивкa в Банско, където се наслаждава на СПА процедури.      Тя обра всички погледи при слизането си по стълбите с нов модел бански и след това се похвали. „Мис Плеймейт“ публикува снимка в социалната мрежа Инстаграм, а под нея коментарите не спират. Един от първите, който хареса снимката, е футболистът на Черно море Дани Кики.     ", "date": "2018.08.27", "title": "Николета обра всички погледи и..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386187-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-27-%D0%B0%D0%B2%D0%B3%D1%83%D1%81%D1%82", "text": "ОВЕН ( 21 март - 20 април ) Днес се препоръчва да се заемете с по-мащабни дела. Оставете малките и безперспективни проекти. В колектива се дръжте любезно с онези, които се опитват да ви помогнат. Важни разговори с началника, е по-добре да отложите за по-добри времена. А, в любовта, трябва да покажете алтруизъм, както и да станете истински рицари за избраника си. ТЕЛЕЦ ( 21 април - 21 май )  Трябва да бъдете по-уверени в себе си и да се откаже от страховете, които пречат на бъдещата ви работа. В любовта, не се опитвайте да кажете истината в очите на вашият избраник. Дори ако смятате себе си за гений. На здравето си, трябва да обърнете по-голямо внимание, така че да не се активират стари заболявания. БЛИЗНАЦИ ( 22 май - 21 Юни ) Демонстрирайте взискателност не само към себе си, но и към околните. Опитите на някой, да ви използва за собствените си цели няма да успеят. Но само, ако сами не се подадете. Вечерта, ще се наложи да се занимавате с подреждане на дома и дребни ремонти. В помощ, ще ви бъде, богатият опит.   РАК ( 22 юни - 23 юли ) Днес често ще се ядосвате и дразните на онези, които не отговарят на вашите очаквания. Опитайте се, по-спокойно да решавате финансовите въпроси, в противен случай ще останете без спестявания. Не е желателно в този ден да инвестирате пари и да сключвате договори. По-добре се задоволете с това, което имате. Особено в личния живот. ЛЪВ ( 24 юли - 23 август ) Успешно ще премине целия ден, особено сутринта. Ако смятате, че нещо или някой ви пречи да осъществите вашите планове, тогава покажете всичките си таланти и вложете малко хитрост. Любимият човек, ще ви направи сюрприз. Но това няма да е скъп подарък или ваучер за почивка, а нещо друго. Прекарайте вечерта в уютна и спокойна атмосфера. ДЕВА ( 24-ти август - 23 септември ) Препоръчително е, тези които имат собствен бизнес, да усилят комуникацията с партньорите си. Направете това до обяд, за да съхраните ентусиазма и увереността във вашите способности. Обрат в личния живот, ще се окаже неочакван, но приятен. Възможни са конфликти с приятели, въпреки че за тях, ще сте виновни сами. ВЕЗНИ( 24 септември - 23 октомври) Трябва да намерите общ език с лице, от което зависи вашата бъдеща кариера. Не се страхувайте, ако думите са повече, от реалните действия. Възможно е да има закъснения при получаването на пари, но това не е критично. Бизнесмените, ще трябва да се справят с минали проблеми, както и да търсят нови бизнес партньорства.   СКОРПИОН ( 24 октомври - 22 Ноември ) Днес, ще трябва да се справяте с един единствен проблем, който ще ви тежи през целия ден. Отношенията с любимия човек, са стигнали до задънена улица и вие сте притеснени. Опитайте се, да не настоявате на своите решения, дори ако сте принудени да го направите. В работата всичко ще е отлично, така че ще получите толкова, колкото очаквахте. От разходка вечерта, е по-добре да се откажете.   СТРЕЛЕЦ ( 23 Ноември - 21 Декември ) Днес, ще трябва да се държите в ръце, както и да намерите отговори на сложни ежедневни проблеми. Не се опитвайте да се противопоставяте на тези, които са по-възрастни и по-опитни. Включете интуицията си на пълна скорост, за да не допускате грешка с нови хора. Запознанство вечерта, може да прерасне в истинска любов. Чакайте изненада от някой, който е влюбен отдавна във вас. КОЗИРОГ (22 Декември - 20 януари ) Очаква ви труден ден, но доста обещаващ по отношение на работата. Възможни са неприятни изненади в колектива, ако се държите агресивно. Компромисът трябва да бъде по-важен за вас, отколкото всичко друго. В любовта, не трябва да се разстройвате, ако нещата не стават, така както сте ги замислили. Времето ще постави всичко на неговото място.  ВОДОЛЕЙ ( 21 януари -  19  февруари ) Днес, ще бъдете емоционално нестабилни, което може да доведе до стрес и сблъсъци с околните. Ако се чувствате не разположени, е по-добре да се откажете от дълго пътуване. Под въздействието на емоциите, не трябва да вземате решения, в противен случай разочарованията ще се окажат болезнени. С парите, бъдете по-икономични.   РИБИ ( 20 февруари - 20 март ) Очаква ви, един двусмислен ден, когато ще трябва да променяте плановете си по-няколко пъти. В работата, завършете задачите за който все не ви остава време. Денят е добър за учение, пазаруване и пътуване. В личния си живот трябва да станете по-здравомислещи, за да не се опарите. Усмирете темперамента си.", "date": "2018.08.27", "title": "Дневен хороскоп 27 август"}
{"url": "http://www.classa.bg/%D1%81%D0%B2%D1%8F%D1%82/item/386188-%D0%B8%D0%B7%D0%BF%D0%BE%D0%B2%D0%B5%D0%B4%D1%82%D0%B0-%D0%BD%D0%B0-%D1%81%D1%82%D1%8E%D0%B0%D1%80%D0%B4%D0%B5%D1%81%D0%B8%D1%82%D0%B5-%D0%BE%D1%82-%D1%81%D1%83%D0%BF%D0%B5%D1%80%D1%8F%D1%85%D1%82%D0%B8%D1%82%D0%B5", "text": "Когато настъпи лятото, заливите по бреговете на Далмация, Френската Ривиера и Амалфи се изпълват с луксозни суперяхти. Тези невероятни плавателни съдове се притежават и използват от знаменитости, кралски особи и бизнес-титани. Безупречното функциониране на тези огромни лодки зависи от многобройни отдадени служители. Сред най-усърдните са стюардесите. Те се самоопределят като  \"по-лъскава версия на икономки \", но са много повече от това . Те са и хора, забавляващи домакините, чистачи, майстори на коктейли, сервитьори и дори учители по йога. Една главна стюардеса - Джема Хълбърт, работи като такава вече седем години. Според Хълбърт стюардесите се грижат за гостите - всичко, което им е нужно, се прави, преди дори да са го поискали. Хълбърт е на 25 години, но вече е виждала някои доста странни искания на гости. Веднъж по нейни думи един от тях е искал да се къпе само във вана, пълна наполовина с гореща вода, която след това е била допълнена с половин бутилка вода Fiji и половин чаша бебешко олио. Джема подмята ехидно, че чистенето после от мрамора хич не е било толкова забавно. Има гостенка-наемателка, която купила винтидж чанта на Hermes в САЩ. Домакинът (човекът на борда, който се грижи за финансите) трябвало да организира частен самолет за пътуване до САЩ от Монако, за да се вземе чантата, и после да я донесе на яхтата, така че тя да я вземе със себе си на гала-вечеря на следващия ден. Челси Нилсен работи също като стюардеса на суперяхта и учител по йога на борда - нещо, което по нейни думи е и изтощително, и носещо голямо удовлетворение. Гостите са свикнали с лукс и за тях е нещо обичайно да имат денонощно обслужване и прислужници. Нилсен е на 33 години и рядко има почивни дни. За нея е естествено богатите да имат очаквания. Казва още, че винаги можеш да определиш кой произхожда от семейства, богати от поколения - те просто се държат с известно достойнство и класа, сравнени с такива, които току-що са придобили пари и малко са вирнали нос, и демонстрират определено високомерие и пренебрежително отношение. Не че ги съди, просто е интересно. \"Знаменитостите не са норма\" Нилсен е работила и на частни, и на чартърни наемани яхти - включително на награждаваната 95-метрова моторна яхта  , притежавана от милиардера Шахид Хан, собственик на  и футболния отбор \"Фулъм\". Сред гостите на нея през юли се твърди, че са били Бионсе и Джей Зи. Хората редовно питат кои знаменитости е срещала. Има късмета да е попадала на някои, но това не е нормата. Естествено, има знаменитости, които притежават яхти, но това не е така разпространено, както е сред богатите предприемачи, които са инвестирали умно и могат да си позволят да хвърлят пари в голямо корито на водата. \"Това може да е човек, който притежава конкретен бранд или продукт, който е набрал експлозивна популярност, или човек, който произвежда специализиран продукт за коли. Един от предишните ми шефове е внесъл концепцията на наградите за лоялни клиенти в страната си, така че всички магазини за хранителни стоки в неговата държава сега имат програми за възнаграждаване на лоялността\". Разпространена практика за стюардесите е да подписват споразумения за неразгласяване, за да се защити самоличността на гостите. Това е нещо, което според Нилсен се прави от уважение към личното им пространство. Преоткриване на гостите чрез йога Нилсен сравнява работното си време с това на лекарите. Общо взето са денонощно на разположение. Обикновено тя работи 13 часа на ден - с двучасова почивка през деня, и 9-часова почивка през нощта. Прави какво ли не - от поддръжка на лодката, сервиране на закуска, обяд и вечеря до забавляване на гостите чрез провеждане на курсове по йога. Яхтената индустрия е много материалистична и много луксозна и за нея могат да се кажат много хубави неща, но можете да изгубите сърцето и душата си и нещата, които наистина имат значение в живота. Тя се чувства привилегирована да помогне на хората да преоткриват тази част от себе си. Четки за зъби, клечки за зъби и клечки за уши Нилсен и Хълбърт, подобно на много други, документират живота си като стюардеси в Instagram. Въпреки че той изглежда лъскав, докато те прекарват годината в преследване на слънцето от Мексико до Карибите и Европа, понякога виждат само за миг света наоколо през отворите в бордовете на яхтата, докато чистят кабините на гостите с четки за зъби, клечки за зъби и клечки за уши. \"На моменти е безумно\", разказва Хълбърт. \"Когато влизаме във всяка кабина на гост ежедневно, отваряме всеки продукт, всеки грим, всеки продукт, или козметика за почистване на лицето и проверяваме капачката. Тя трябва да бъде почиствана така, че да изглежда сякаш току-що е дошла от магазина. Ако има фон дьо тен, всичко трябва да бъде избърсано до перфектна чистота\". Човек неизбежно става перфекционист и постоянно забелязва несъвършенствата. Когато бършат стъкла или огледала, изключват всичкото осветление и използват фенерчетата и светкавиците на телефоните, за да проверяват за каквито и да е размазвания, пръстови отпечатъци или следи от вода, които да са пропуснали - това е най-добрият възможен начин да постигнем почти максимално съвършенство. Винаги имат кърпи в джобовете си, с които избърсват всеки пръстов отпечатък. Ако гост докосне осветително тяло, отиват и избърсват ключа на лампата, ако влязат в кабината и седнат на леглото, оправят леглото, така че да изглежда сякаш никога не е било докосвано, и в секундата след като използва банята, си там и я почистваш. Атрактивни заплати без разходи Въпреки дългото работно време, това е бранш, който предлага атрактивно заплащане - заплатите на стюардесите варират от €2700 до над €9000 месечно, в зависимост от опита и размерите на яхтата, и това не включва бакшишите. Традиция е да се оставя бакшиш на екипажа поне 10% от цената на наемане на яхтата, който после се разделя между членовете на екипажа. Доколкото повечето чартърно наемани яхти струват между €300 000 и над €1 млн. на седмица (без разходите за гориво, вода или храна) - екипажът може да очаква да получи над €2000 допълнително под формата на бакшиши. Също така няма разходи - престоят на борда, храната и тоалетните принадлежности се покриват от работодателите. \"Преди да се усетиш, получаваш тройно повече от месечната си заплата след две седмици - в пари в брой на ръка\", споделя Нилсен. \"Помня първия път, когато ми се случи, как гледах плика с тези пари и дори не знаех какво да правя с тях. Доколкото бях американка и виждах евро за първи път, почти ми изглеждаха като пари от \"Монополи\". Не осъзнавах какво държа в ръцете си, дори не ми изглеждаха истински'.\" Да изглеждаш добре Нилсен си спомня как е чувала за друга яхта, чиито собственици са давали на стюардесите допълнителни пари за фризьор, защото са наредили всички да имат руси коси. \"Това беше първият път в живота ми, в който съм чувала за нещо такова\", казва тя. \"Даваха им допълнително по €100 месечно, за да са сигурни, че те ще отиват да си правят и поддържат косата\". Някои собственици, които са чувствителни към миризми, нареждат никой да не носи парфюми, разказва Нилсен, докато други държат на точно обратното. \"Един от шефовете ми работеше за компания за аромати, така си беше спечелил голямото състояние - с ароматизатори и пречистватели на въздуха - и обичаше хубавите аромати, така че всички ние носехме парфюми\", казва тя. Външният вид е много важен, споделят и Нилсен, и Хълбърт, и това на моменти е проблем. \"Много е трудно да си намериш работа, ако си имала проблеми с теглото\", разказва Нилсен. \"Това е работа с много физически труд и външният вид е важен. Ако имаш проблеми с това, е сериозно предизвикателство.\" Извън това, татуировките често са табу - дори и да не са видими. \"На някои яхти има само мъже, на някои яхти няма почти никакви цветнокожи служители, някои не наемат жена просто защото собственикът не харесва начина, по който изглежда снимката й на автобиографията при кандидатстване\", обяснява Нилсен. Като главна стюардеса, по думите на Хълбърт, тя е смятана за лицето на целия интериор. \"В крайна сметка правим каквото можем, за да остава доволен собственикът,\" допълва тя. Откриване на любов на борда Въпреки дългото работно време, и двете жени са открили любовта на борда, между чистенето и исканията на гостите. \"Видях го през отвора в борда на лодката, на съседна яхта, и най-накрая го срещнах\", разказва Хълбърт за човека, който сега е неин съпруг и с когото работят вече на една и съща яхта. Нилсен също е срещнала партньора си на борда. \"Изключително трудно е да поддържаш връзка с някой, който не разбира през какво преминаваш - аз мога да пиша съобщения по телефона само по определено време на деня, вероятно не мога изобщо да се обаждам, защото мобилната ми мрежа не работи насред океана, изпращам съобщение пет минути преди да си легна, и после трябва да отивам да си лягам\". \"Да имаш партньора си на борда, особено ако имате късмета да споделяте една кабина, е страхотна привилегия - прекрасно е да се прибереш и да се оплачете взаимно един на друг от проблемите, да се прегърнете и да си напомните един на друг, че всичко ще е наред\".", "date": "2018.08.27", "title": "Изповедта на стюардесите от суперяхтите"}
{"url": "http://www.classa.bg/%D1%81%D0%B2%D1%8F%D1%82/item/386189-%D1%89%D0%B5-%D1%81%D0%B5-%D0%BF%D1%80%D0%BE%D0%BF%D1%83%D0%BA%D0%B0-%D0%BB%D0%B8-%D1%81%D0%B2%D0%B5%D1%82%D0%BE%D0%B2%D0%BD%D0%B0%D1%82%D0%B0-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0-%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D1%8F", "text": "Налагането на мита от страна на администрацията на американския президент Доналд Тръмп разочарова съюзниците на САЩ, държавниците и бизнеса по целия свят. Но най-потърпевша от тези действия остава Световната търговска организация (СТО), смятат Ана Суонсън и Джак Илинг от CNBC. СТО е поставена в неудобна ситуация – да арбитрира спора между някои от най-силните си членове. В центъра на битката стои въпросът около твърдението на САЩ, че налагането на мита върху вноса на стомана и алуминий е необходима стъпка за запазването на националната сигурност. Дали е така или Доналд Тръмп иска просто да предпази местните производители от глобалната конкуренция е въпрос, който все още подлежи на интензивни дискусии.  Съюзници като Канада, Мексико и Европейския съюз (ЕС) оспориха тарифите на САЩ пред СТО, заявявайки, че добиваните и продаваните от тях метали не представляват заплаха за американската национална сигурност. Тези страни отвърнаха на удара, налагайки свои мита, което накара администрацията на Доналд Тръмп да подаде оплакване към СТО. Сега търговската група се намира в неприятно и сложно положение – да вземе решение, което може да доведе до нови проблеми, независимо от намеренията. „Това внася огромен стрес в системата“, смята Дженифър Хилман, професор в Правния център в Джорджтаун, като добавя: „Има хора, които биха казали, че САЩ почти са се оттеглили от СТО чрез обвързване с всички едностранни мита, които виждаме в момента“. Всяко решение на СТО може да доведе до отказ на членство в организацията, за чието установяване през 1995 г. САЩ изиграха основна роля. Решение срещу администрацията на Тръмп вероятно ще принуди САЩ да напуснат СТО. Ако търговската група подкрепи идеята на страната за защита на националната сигурност, това може да накърни авторитета на СТО и да подтикне други страни да започнат да цитират собствените си интереси в областта на националната сигурност, за да игнорират неудобните правила по теми като интелектуална собственост, екологични стандарти и субсидиите за земеделието. „Ако САЩ пренапише правилата на системата на СТО, за да може да действа с оправданието за защита на националната сигурност, много вероятно е всяка една друга страна по света да започне да действа по този начин“, каза Руфър Йъркса, президент на Националния съвет за чуждестранна търговия и бивш заместник-генерален директор на СТО.", "date": "2018.08.27", "title": "Ще се пропука ли Световната търговска организация?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386183-%D1%81%D0%B5%D0%BA%D1%81%D0%B0%D0%BF%D0%B8%D0%BB%D0%BD%D0%B0%D1%82%D0%B0-%D1%89%D0%B5%D1%80%D0%BA%D0%B0-%D0%BD%D0%B0-%D0%B0%D0%BB%D0%B5%D0%BA-%D0%B1%D0%BE%D0%BB%D0%B4%D1%83%D0%B8%D0%BD", "text": "Към броят на известните личности, които събраха смелост да си признаят, че страдат от анорексия, се присъедини и дъщерята на Алек Болдуин и Ким Бейсинджър Ирландия.      Преди дни в лични си Instagram профил 22-годишното момиче направи сърцераздирателна интимна изповед. В нея тя призна за страшните неща, през които е преминала.  Не само това, но и показа потресаващи снимки. Тя разказа за хранителните разстройства, с които се сблъска преди няколко години, както и как е минала борбата й с това коварно заболяване. „Веднага след ядене взимах хапчета, от които да повърна. Директно тичах към тоалетната. Понякога обаче нямах сили да стигна до там. Чувствах се изтощена”, така започва изповедта й. Според Ирландия нейното хранително разстройство започва поради критиките в социалните мрежи, с които се е сблъскала.     „Всеки път, когато някой ми казваше, че съм твърде висока или твърде дебела за работата си, изпадах в ужас”, споделя моделката.     „Отне ми много време да се заобичам. Цялата болка, която причинявах на себе си, не си струваше. Обичайте себе  си! Вие сте красиви! Насладете се на храната. Не робувайте на хората”, споделя дъщерята на Алек Болдуин и Ким Бейсинджър. Сега Ирландия живее в хармония със себе си. Тя жъне успех, след успех в кариерата си на моделка.          „Не се колебахте да се снимате голи, да се радвате на живота. Яжте. Но и тренирайте. Тренирайте и яжте здравословна храна, за да се грижите за ума и тялото си. Намерете здравословен баланс, който да е добър за вас! Животът е твърде кратък, за да правим глупости като анорексията”, категорична е Ирландия, която вече успешно е преборила коварното заболяване.      ", "date": "2018.08.27", "title": "Сексапилната щерка на Алек Болдуин"}
