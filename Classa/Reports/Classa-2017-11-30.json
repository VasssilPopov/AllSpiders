{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/375776-%D0%BF%D0%B8%D1%86%D0%B0%D1%82%D0%B0-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D1%82%D1%80%D0%B5%D1%82%D0%B8", "text": "  Помните ли пицата на Дянков, с която бившият финансов министър рекламираше бюджетите си? И която се оказа не само постна, но и прегоряла, заради което „изгоря” и самият майстор-пицар. Споменът за Дянков щеше съвсем да е залинял, ако не беше метафората му. Тя дотолкова се оказа непреходна, че и днешният вицепремиер Валери Симеонов се изкуши да прибегне до нея в представянето на Бюджет 2018 г.        Голям залък хапни, голяма дума не казвай. Метафората с пицата е доста коварна. Според кулинарни специалисти името на неаполитанския специалитет идва от „крачол” или „чорапче” (да не се окаже, че не било Калцоне, а Калцуне?).    От ГЕРБ също се подведоха по големите приказки, представяйки бюджета като първия социален такъв от много години насам, а тон зададе самият премиер с откритието, че „ние сме изключително социална държава”. Но след първоначалния разрез на „Калцонето”, направен от икономисти, синдикалисти и наблюдатели, управляващите смениха етикета „социален” с „реалистичен”. Реално погледнато, правителството има с какво да се похвали. Друг е въпросът, че завишаването на няколко числа в разходната част благодарение най-вече на увеличения БВП не означава промяна в провежданата политика, а още по-малко във философията й.      Незавидната социална ситуация в България влезе в полезрението на Комисията по заетост и социални въпроси на Европейския парламент, която проведе изнесено заседание в София. Преди това тук пристигна и лидерът на Европейската конфедерация на профсъюзите Лука Визентини, който нарече положението с доходите в България абсолютно нетърпимо и даде да се разберат две неща: че предстои натиск и на ниво европейски институции за вдигане на заплатите в Източна Европа, както и че не говори за това само от собствено име.    При това от правителство, подкрепяно от цели три националистически формации!   През следващата година се увеличават парите за здравеопазване (бюджетът на НЗОК нараства с 407 милиона лева, но реално са около 260 млн. повече, а останалите ще отидат за покриване на вече направени разходи) и за образование – почти 500 млн. над прогнозираните средства (тук според МФ са и около 13- 17 млн. за стартиращото от 2018 г. държавно финансиране на частни училища).    Не че ще решат кардинално проблема, но социалните работници често са с доходи, близки до тези на своите „клиенти”. По-голямата новина е, че с 10 лева се увеличава Гарантираният минимален доход (ГМД) – своеобразен индекс, от който зависи размерът на повечето социални помощи. ГМД не е променян от 2009 г. и въпреки увеличението от 65 на 75 лева остава далеч от линията на бедност, която за догодина е 321 лева.       От 340 на 380 лева се увеличава платеното майчинство през втората година, макар че и то не се изравнява с друг важен индекс, какъвто е минималната работна заплата.    С 3 лева повече ще са и детските надбавки за първо дете, но отпускането им все още зависи от доходите и остава изключително трудно. Необходими са доказателства, че всеки член от семейството не разполага с повече от 400 лева, а изискваната купчина документация спира дори отговарящи на критериите да кандидатстват за подпомагане. Друга новост е възможността на семейства с доход на член между 400 и 500 лв. да получават 80% от детските. С това горе-долу се изчерпва плънката в бюджетната пица за 2018 г. А сега за кората, или за обвивката, ако предпочитате:     Тук ще трябва да се съгласим с неолибералните икономисти – да наливаш пари в такива системи е, като да сипваш вода в пробита каца. Но да сте чули същите икономисти да вият като линейки срещу източването на здравната каса от нароилите се търговски дружества, наречени болници? Или срещу делегираните бюджети в образованието, които превърнаха директорските кабинети в счетоводни къщи и доопустошиха стотици селища в страната, лишавайки ги и от училища? Не. Те ще се обадят само ако случайно държавата реши да отпусне пет лева повече за социални програми. Засега, изглежда, няма такава „опасност”. Нито от ревизия на злополучни реформи, нито от обрат на социално-икономическата политика.   Въпреки увеличения обем на бюджета преразпределителната му функция като дял от Брутния вътрешен продукт продължава да намалява. През миналата година прогнозата за държавните приходи през 2018 г. беше за 37,9% от БВП – едни от най-ниските като дял в целия Евросъюз, сега вече проектът е за 36,2% при средна стойност за съюза 44,7%. Очевидно сме твърдо решени най-после да изпреварим поне с крачка неолибералните „тигри” в ЕС – прибалтийските страни и Румъния, с които досега си оспорвахме първото място.       С две думи: съмнително е, че повечето хора ще усетят растежа. Бюджетните средства за социални разходи (с включено основно перо – пенсии) леко се увеличават, но намаляват като дял от БВП. Това означава само едно – ръстът на икономиката не се отразява на разходите за социални грижи, те не са приоритет. Общите средства за социално подпомагане (без перото за пенсии) дори намаляват с 1,8%!    За тази година са 1 милиард и 4 милиона, за догодина са предвидени 982 милиона. Липсващите 22 милиона могат да означават, че или досега не са били разпределяни по предназначение поради изключително рестриктивните критерии за подпомагане, или някоя група тепърва ще изпищи… Лоши новини носи Бюджет 2018 г. за безработните, въпреки че според бизнес организациите такива в България почти няма. Намаляват се сроковете за изплащане на обезщетения при безработица, увеличава се изискваният осигурителен стаж за получаването им. Така например, ако в първите дни на 2017 г. сте останали без работа и сте имали 13-годишен трудов и осигурителен стаж, получавате обезщетение една година.    Безработните от 2018 г. ще го взимат само 10 месеца. При 7-годишен стаж сега имате право на 8 месеца обезщетения, от догодина се намаляват до 6. За да получавате минимално обезщетение, се изисква да сте работили 9 месеца от последните 12, занапред ще е 15 месеца от последните 18. Само от тази промяна бюджетът си спестява 63 милиона, общо от подобни затягания в критериите – 79 млн. лв. Нали уж безработни нямаше? Ако още се чудите дали плюсовете или минусите преобладават в бюджета, представете си, че основният финансов закон на държавата в следващата година е „сон шон жмо”. Или „без изменений”, както се казваше в бюлетина на Агенцията за проучване и поддържане на река Дунав, която наскоро едва не бе закрита заради… бюджетни съкращения.    Под напора на общественото мнение правителството се отказа от обявените рестрикции при изплащане на болнични, през годината обаче се очаква да бъдат обявени мерки за драстично орязване на инвалидни пенсии. Предлогът „борба със злоупотребите” не е нито нов, нито български, нито само европейски.   През 2013 г. след трайна обработка на общественото мнение и преекспониране на случаи на злоупотреби със социални помощи социологическо проучване във Великобритания установява, че близо една четвърт от анкетираните считат системата за подпомагане за облагодетелстваща измамниците. Доста по-слабо тиражиран доклад на британското Министерство на труда в същия период сочи, че едва 0,7% от получателите на помощи са излъгали институциите за действителното си състояние. Данните на правителството на Канада сочат почти същото – злоупотребилите са 0,6%. А академично изследване в Нова Зеландия за периода 2008-2011 г. стига до извода, че измамите със социални помощи струват на данъкоплатците по 5 долара на година, докато данъчните измами костват на всеки от тях по 1500 долара. У нас наскоро премиерът беше готов да прати полиция да проверява лекари дали не издават фалшиви болнични. Но подобни идеи, разбира се, не му минават през главата, когато водещи компании, включително петролни рафинерии, излизат във финансовите си отчети на загуба и не плащат данък печалба…   Като стана дума за данъци, никакви промени в политиката не се задават.  В същото време сме на първо място в Европа по дял на бюджетните приходи от косвени данъци, облагащи потреблението на продукти: 50,3% срещу 28% средноевропейско ниво. В резултат и от всичко това се изкачихме до върха и на класацията по неравенство в Евросъюза, в което управляващите явно не виждат проблем, камо ли да предлагат мерки за решаването му.   казва председателката на парламентарната бюджетна комисия Менда Стоянова, изпадайки в тежко противоречие със себе си. За да опонира на искания за въвеждане на необлагаем минимум върху първите 460 лева от доходите на всеки човек, както и за намалени ставки на ДДС за стоки от първа необходимост (под гражданска петиция с настояване за това се подписаха над 30 000 души), депутатката от ГЕРБ заяви, че философията на нейната партия е „от хората, които работят, да се изземва максимално ниско” и „държавата да не се прави на майчица, която преразпределя парите”. Защо тогава се отхвърлят дори искания в тази посока? Може би защото, скрита зад популярни мантри, истинската философия на управлението гласи не да изземва максимално ниско изобщо, а да изземва максимално ниско главно от тези, които имат най-много. Впрочем заобикалянето на дебатите с изтъркани клишета често води до конфузни ситуации.    Кой друг, ако не Менда Стоянова знае това? Съвсем наскоро депутатката от ГЕРБ може би първосигнално откликна на исканията на бизнеса за отпадане на класа за прослужено време към заплатите на работещите, наричайки го „отживелица”. Без да подозира, че това не съвпада с политиката на собственото й правителство. А само допреди две години опонираше на исканията за минимална заплата от 400 лева, което щяло да бъде твърде рязък скок и икономическа авантюра. От догодина МРЗ ще е 510 лева…     ", "date": "2017.11.30", "title": "Пицата на Борисов Трети"}
{"url": "http://www.classa.bg/%D1%81%D0%B2%D1%8F%D1%82/item/375777-%D0%BC%D1%8E%D1%81%D1%8E%D0%BB%D0%BC%D0%B0%D0%BD%D0%B8%D1%82%D0%B5-%D0%BC%D0%BE%D0%B6%D0%B5-%D0%B4%D0%B0-%D1%81%D1%82%D0%B8%D0%B3%D0%BD%D0%B0%D1%82-%D0%B4%D0%BE-14-%D0%BE%D1%82-%D0%BD%D0%B0%D1%81%D0%B5%D0%BB%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%D0%B4%D0%BE-2050-%D0%B3", "text": "   Това показва проучване на американския независим социологически център “Пю”.     През миналата година те са били 4,9 на сто от европейците.   Специалистите на центъра са направили прогнозата за 28-те страни-членки на Европейския съюз, плюс Норвегия и Швейцария, предава  .   От “Пю” са подготвили три вероятни сценария по отношение на мигрантския поток от мюсюлмани. Според първия – нулева имиграция – мюсюлманското население ще се увеличи до 7,4 процента. При втория сценарий /средна имиграция/ мюсюлманското малцинство ще достигне до 11,2 на сто от европейското население.   Третият сценарий се базира на силна имиграция и предвижда, че делът на хората с мюсюлманска религия ще достигне 14 процента от европейското население.   Това означава съотношение близо три пъти по-голямо от настоящото, но все пак “значително по-малко” от християните и неизповядващите никаква религия, взети заедно, отбелязва социологическият център.          ", "date": "2017.11.30", "title": "Мюсюлманите може да стигнат до 14% от населението на Европа до 2050 г."}
{"url": "http://www.classa.bg/%D1%81%D0%B2%D1%8F%D1%82/item/375778-%D0%BC%D0%B5%D0%B6%D0%B4%D1%83%D0%B3%D0%B0%D0%BB%D0%B0%D0%BA%D1%82%D0%B8%D1%87%D0%B5%D1%81%D0%BA%D0%B0-%D0%B4%D0%B8%D0%BF%D0%BB%D0%BE%D0%BC%D0%B0%D1%86%D0%B8%D1%8F-%D0%B8-mj-12-%D0%B2-%D0%BA%D1%83%D1%80%D1%81-%D0%BD%D0%B0-%D1%82%D1%83%D1%80%D1%81%D0%BA%D0%B8-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82", "text": " пише      казва водещият курса Ертан Колбаши, цитиран от турската агенция Доган.           В курса ще се изучават не само практически съвети за „галактическа дипломация“, но и конкретни случаи на състояли се вече контакти с извънземни, прикривани от властите по една или друга причина. Именно в следствие на такива контакти са направени технологични скокове, като микрочиповете, оптичните кабели, предаването на висококачествени образи на разстояние и др., заявява Колбаши.  Според него, информацията за подобни контакти с извънземни цивилизации е блокирана от група, известна с името  .   Колбаши е заместник-председател на Изследователския център „Сириус НЛО“ в Истанбул. MJ-12 е пък е фокус на конспиративни теории от години и също така е сюжетната основа на филма от 1997 Мъже в черно.   MJ-12 е съкращение за Majestic 12 – огромна, предполагаемо тайна организация, която президентът Хари Труман (както се твърди) е създал, за да се справя със случаи на извънземни контакти и да ги държи скрити от обществото, дори ако това означаваше убиване. Поне така твърдят привържениците на конспиративните теории.   Преди години журналист, изискал документи, в които се споменава тази група ( ), позовавайки се на Закона за свобода на информацията,    „През 1988 г. две служби на ФБР получават идентични версии на доклад, наречен „Операция Маджестик 12“, за които се говори, че са класифицирана информация. Това е брифинг от тайна група, пред новоизбрания президент Айзенхауер (два мандата  ). Тази група е трябвало да изследва катастрофирал извънземен летящ обект в пълна тайна.   ФБР и Службата за специални разследвания на Военновъздушните сили на САЩ обаче обявяват    Едно е ясно, курсът на Колбаши ще бъде вълнуващ и забавен…", "date": "2017.11.30", "title": "Междугалактическа дипломация и MJ-12 в курс на турски университет"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375779-%D1%80%D0%B0%D1%8F%D1%82-%D0%BD%D0%B5-%D1%81%D1%8A%D1%89%D0%B5%D1%81%D1%82%D0%B2%D1%83%D0%B2%D0%B0,-%D0%B0-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D1%87%D0%BE%D0%B2%D0%B5%D0%BA%D0%B0-%D0%B5-%D0%B7%D0%B0%D0%B2%D0%B8%D0%BD%D0%B0%D0%B3%D0%B8", "text": "Шон Kеръл, професор по космология и физика в Калифорнийския технологичен институт, обяснява, че за съществуването на задгробен живот,  съзнание трябва да бъде напълно отделено от физическото ни тяло. Всъщност, съзнанието не е нищо повече от атоми и електрони, събрани заедно, казва той. Физиката не оставя никакъв шанс за предположението, съзнанието да  продължи да съществува след физическата смърт.   Освен това теорията за квантовото поле (QFT) също не допуска  съществуването на някакви частици, които все още не са известни на науката.   Грубо казано, парадигмата QFT предполага съществуването на отделни полета за всеки вид частици: едно за фотони, друго  за електрони и т.н.   Ако имаше някакъв вид задгробен живот, квантовите изследвания щяха да открият някакви  специални частици. За съжаление в природата няма никакви специални частици.                 «КАТОЛИЧЕСКАТА ЦЪРКВА Е ДОСТАТЪЧНО ГОЛЯМА ЗА ХЕТЕРОСЕКСУАЛНИ И ЗА ХОМОСЕКСУАЛИСТИ, ЗА ПРИВЪРЖЕНИЦИТЕ НА АБОРТИТЕ…КОМУНИСТИТЕ СА ДОБРЕ ДОШЛИ И ТЕ ДАЖЕ ВЕЧЕ СЕ ПРИСЪЕДИНИХА КЪМ НАС» и накрая е завършил с:     Някои дори говорят открито за нейната нетолерантност или за необходимост от преоценката й…   Някои от вярванията, които съществуват в църквата, но противоречат на любящата природа на Бога, са вече отменени от папата, който наскоро беше определен за “Човек на годината” от сп.”TIME”.   В последните си откровения Папа Франциск заявява:   «Чрез смирение, търсенето на душата и съзерцанието на молитвата, ние придобихме ново разбиране за определени догми. Църквата вече не вярва в истинския Ад, където хората страдат. Тази постановка е несъвместима с безкрайната Божия любов. Бог не е съдия, а приятел и обичащ човечеството. Бог не иска да осъжда хората, а само да ги прегърне. Подобно на БАСНЯТА /fable/ за Адам и Ева, ние виждаме сега Ада като една литературна постановка. Проклятието е просто метафора на изолираната душа, която, както всички души, в крайна сметка ще бъде обединена с другите в една единна любов към Бога.»   В шокиращата си реч, която намери дълбок резонанс по целия свят, папа Франциск заяви още:   «ВСИЧКИ РЕЛИГИИ СА ВЕРНИ, защото са верни в сърцата на всички хора, които вярват в тях. Какъв друг вид истина съществува? В миналото църквата е била много тежка за онези, чиито деяния са били смятани за морално осъдителни или погрешни. Днес ние вече не сме съдии. Като един любящ баща, ние /аз/ не можем да осъждаме нашите деца. НАШАТА ЦЪРКВА Е ДОСТАТЪЧНО ГОЛЯМА ЗА ХЕТЕРОСЕКСУАЛНИ И ХОМОСЕКСУАЛИСТИ, ЗА ПРИВЪРЖЕНИЦИТЕ НА АБОРТИТЕ и за тези, които са привърженици на правото на личен избор!  Както консерваторите и либералите, така и комунистите са за нас добре дошли и те даже вече се присъединиха към нас. Ние всички обичаме и се покланяме на един и същи Бог…»   През последните шест месеца, кардинали, католически епископи и теолози провеждат нещо като консилиум във Ватикана, обсъждайки бъдещето на Църквата и предефинирайки отдавнашни католически доктрини и догми. Третият Ватикански съвет е най-големият и най-важен след предишния – Втори Ватикански съвет, състоял се през 1962 г.   Папа Франциск обяви още и че:   «Католицизмът сега е модерна и разумна религия, която претърпя ДЪЛБОКИ еволюционни промени. ДОЙДЕ ВРЕМЕ ДА СЕ ОТКАЖЕМ ОТ ВСЯКАКВА НЕТЪРПИМОСТ. Трябва да признаем, че религиозната истина се променя и променя. Истината не е абсолютна или гравирана в камък. Дори атеистите разпознават Божественото. Чрез актове на любов и милосърдие, атеистът разпознава Бога и по този начин изкупва душата си, като става същевременно и активен участник в изкуплението на цялото човечество».   Един абзац от речта на папата изпрати традиционалистите в пристъп на пълно объркване и недоумение:   «Бог се променя и се развива като нас; Бог живее в нас и в сърцата ни. Когато разпространяваме Любовта и Доброто в света, ние се докосваме до Неговата божественост и Го признаваме. “БИБЛИЯТА Е КРАСИВА СВЯТА КНИГА, НО КАКТО ВСИЧКИ ВЕЛИКИ И СТАРИ ТВОРБИ, НЯКОИ НЕЙНИ ПАСАЖИ НЕ СА ВЕЧЕ АКТУАЛНИ. Някои дори говорят открито за нейната нетолерантност или за необходимостта от преоценката й…  Време е вече да бъдат видени тези стихове като по-късни интерполации, противоречащи на посланието за Любовта и Истината, които се излъчват по друг начин чрез Писанието. В съответствие с новото Ни разбиране, ще започнем да ръкополагаме ЖЕНИ за кардинали, епископи и свещеници. В бъдеще се надявам и че ще имаме жена за Папа. Вратите, отворени за мъже, не може в никой случай да бъдат затръшвани пред жените!» Много кардинали обаче са против тези нови постановки, формулирани от Папата  ", "date": "2017.11.30", "title": "Раят не съществува, а смъртта на човека е завинаги!"}
{"url": "http://www.classa.bg/%D1%81%D0%B2%D1%8F%D1%82/item/375770-%D0%BA%D0%B8%D1%82%D0%B0%D0%B9,-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D1%81%D1%83%D0%BF%D0%B5%D1%80%D0%BA%D0%BE%D0%BC%D0%BF%D1%8E%D1%82%D1%8A%D1%80%D0%BD%D0%B0-%D1%81%D0%B8%D0%BB%D0%B0-%D0%B2-%D1%81%D0%B2%D0%B5%D1%82%D0%B0", "text": "Анализаторът Макс Кайзер се фокусира върху въпроса за суперкомпютрите, най-бързият от които е в суперкомпютърния център във Wuxi, Китай. \"Изчислителната мощност и скоростта на устройствата са определящите характеристики на суперсилата\", казва той. Специалистът смята, че инфраструктурата, оръжията и културната мощ не са толкова важни при определянето на суперсилата. \"Ключът е да имате най-бързите суперкомпютри в света, а понастоящем 202 от общо 500 в света, са в Китай.\" \"Фактът, че Китай е собственик на тези устройства поставя ясно страната в привилегирована позиция, когато става въпрос да се владее пазарът на криптовалутите, които се превръщат в основен икономически, финансов и валутен ключ на XXI век \", казва Макс. Най-бързият суперкомпютър в света, Tauhi Light, е в състояние да изпълнява 93,000 трилиона изчисления в секунда и е почти три пъти по-бърз от Tianhe-2, втори по ранг, също китайска собственост. Междувременно суперкомпютърът Титан на Американското министерство на енергетиката е едва на пето място, със 17 600 трилиона изчисления за секунда. Данните подчертават, че САЩ не само вървят назад в развитието на суперкомпютрите, но също \"и във всичко останало\": в продължителността на живота, в смъртността (включително детската смъртност) и т.н. \"Съединените щати не само харчат пари за военната си машина, но също консумират човешкия капитал, разполагайки хора по целия свят, в опит да запазят империята - един спектакъл, който в този момент е станал срамен\", казва той. Анализаторът разсъждава и върху стъпките, които трябва да бъдат предприети от САЩ, за да възстановят силата си. Той е убеден, че Северна Америка не само \"трябва да се възстанови работните места и да свали данъците, за да спрат фирмите да се изнасят в чужбина, но и да видоизмени своята икономика от гледна точка на производството\". \"Ако САЩ не успеят да съживят реалната икономика, те няма да могат да си финансират военната техника, която също показва признаци на изтощение и небрежност\", подчертава той.", "date": "2017.11.30", "title": "Китай, най-голямата суперкомпютърна сила в света"}
{"url": "http://www.classa.bg/%D1%81%D0%B2%D1%8F%D1%82/item/375771-%D1%82%D0%B0%D0%B9%D0%BD%D0%B8-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B7%D0%B0%D1%82%D0%B2%D0%BE%D1%80%D0%B8-%D0%B2-%D0%BE%D1%82%D0%BA%D1%80%D0%B8%D1%82%D0%BE-%D0%BC%D0%BE%D1%80%D0%B5", "text": "Правителството на Съединените щати издига борбата с наркотиците на друго ниво. За да постигне това създава тайни центрове за задържане в открито море на няколко кораба, разположени в Тихия океан. Целта е да се спре потокът от кокаин и други наркотици от Централна и Южна Америка, според доклад в The New York Times. Когато тези кораби заловят лодка с дрога, наркотрафикантите биват доведени на тези плавателни съдове, разпитвани и държани там, докато бреговата охрана направи необходимите стъпки и документи за прехвърлянето им в САЩ и предаването им на съд. Тази процедура обаче не се извършва за няколко часа или дни. Тя често може да продължи седмици или месеци. Говорители на Бреговата охрана твърдят, че може да правят това, защото наркотрафикантите не са официално под арест, докато не достигнат бреговете на САЩ. Но някои от най-тежките известни случаи се критикуват дори от служителите на този орган за морско наблюдение. Този нов режим вече се нарича \"плаващ Гуантанамо\", позовавайки се на затвора, създаден в морската база на Съединените щати в Куба, където са били закарани стотици задържани, обвинени в тероризъм, по процедури, опериращи извън Американската съдебна система. Има сведения, че серия от споразумения между САЩ и някои страни от Латинска Америка дават възможност на правителството на САЩ за извършване на тези операции, въз основа на прилагане на закона за морски наркотици. Въпросът за законността на практиките на САЩ и бреговата охрана не е бил повдигнат в международен контекст или в наказателните съдилища засега, съобщават източници. Защитници на задържаните твърдят, че условията са нечовешки и някои съдии са склонни да се съгласят. Въпреки това, те казват, че нищо не може да се направи. Правителството на Съединените щати издига борбата с наркотиците на друго ниво. За да постигне това създава тайни центрове за задържане в открито море на няколко кораба, разположени в Тихия океан. Целта е да се спре потокът от кокаин и други наркотици от Централна и Южна Америка, според доклад в The New York Times. Когато тези кораби заловят лодка с дрога, наркотрафикантите биват доведени на тези плавателни съдове, разпитвани и държани там, докато бреговата охрана направи необходимите стъпки и документи за прехвърлянето им в САЩ и предаването им на съд. Тази процедура обаче не се извършва за няколко часа или дни. Тя често може да продължи седмици или месеци. Говорители на Бреговата охрана твърдят, че може да правят това, защото наркотрафикантите не са официално под арест, докато не достигнат бреговете на САЩ. Но някои от най-тежките известни случаи се критикуват дори от служителите на този орган за морско наблюдение. Този нов режим вече се нарича \"плаващ Гуантанамо\", позовавайки се на затвора, създаден в морската база на Съединените щати в Куба, където са били закарани стотици задържани, обвинени в тероризъм, по процедури, опериращи извън Американската съдебна система. Има сведения, че серия от споразумения между САЩ и някои страни от Латинска Америка дават възможност на правителството на САЩ за извършване на тези операции, въз основа на прилагане на закона за морски наркотици. Въпросът за законността на практиките на САЩ и бреговата охрана не е бил повдигнат в международен контекст или в наказателните съдилища засега, съобщават източници. Защитници на задържаните твърдят, че условията са нечовешки и някои съдии са склонни да се съгласят. Въпреки това, те казват, че нищо не може да се направи.", "date": "2017.11.30", "title": "Тайни американски затвори в открито море"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375772-%D0%BD%D0%B0%D0%BC%D0%B0%D0%BB%D1%8F%D0%B2%D0%B0%D1%82-%D0%B2%D1%80%D0%B5%D0%B4%D0%BD%D0%B8%D1%82%D0%B5-%D0%B5%D0%BC%D0%B8%D1%81%D0%B8%D0%B8", "text": "Постигнахме намаляване на вредните емисии с близо 8 130 тона на година, което смятам, че са много добри показатели. Те са в унисон с основната цел на програмата - намаляване на вредните емисии на парниковите газове. Това каза министърът на енергетиката Теменужка Петкова, която на заключителна конференция в Централния военен клуб в столицата представи резултатите от изпълнението на първия програмен период на програма BG04 \"Енергийна ефективност и възобновяема енергия\". Според Теменужка Петкова консумацията и потреблението на енергия непрекъснато се увеличава. Затова трябва да се търсят най-рационални решения за използване и оползотворяване на енергията. По думите й положителен принос в това отношение дава именно изпълнението на програмата \"Енергийна ефективност и възобновяема енергия\". Тя информира, че над 50 бенефициенти са участвали в проекта, като над 26 млн. лева са били използвани за реализацията на проекти по първия програмен период. Според енергийния министър първият програмен период на програмата е бил много успешен. Теменужка Петкова информира, че следващият програмен период ще започне в началото на 2018 г. \"В рамките на тази програма ресурсът, който вече е осигурен, е значително по-голям и надхвърля близо два пъти този, който нашите партньори предоставиха по време на първия програмен период\", уточни Теменужка Петкова. По думите й сумата, за която ще може да се кандидатства, е малко над 64 млн. лева. Министърът на енергетиката увери, че в следващия програмен период на програмата ще могат да кандидатстват общини и областни администрации. По време на втория програмен период ще има възможност да бъдат подобрени параметрите за енергийна ефективност в детски градини, болници и училища. По време на първия програмен период по програма \"Енергийна ефективност и възобновяема енергия\" са финансирани проекти на обща стойност повече от 15 млн. евро, 85 на сто от които са безвъзмездна финансова помощ, а 15 на сто - национално съфинансиране. Изпълнените проекти съдействат за рационално използване на енергията и намаляване емисиите на парникови газове. Програма BG04 \"Енергийна ефективност и възобновяема енергия\" се финансира от Финансовия механизъм на Европейското икономическо пространство 2009-2014 въз основа на подписан меморандум за разбирателство между Република България и Кралство Норвегия, Исландия и Княжество Лихтенщайн. Тя обхваща две програмни области - \"Енергийна ефективност\" (Програмна област 5) и \"Възобновяема енергия\"(Програмна област 6) на Европейското икономическо пространство и е одобрена на 20 декември 2012 г.", "date": "2017.11.30", "title": "Намаляват вредните емисии"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/375773-%D0%BD%D0%BE%D0%B2%D0%B0-%D1%81%D1%82%D1%80%D0%B0%D1%82%D0%B5%D0%B3%D0%B8%D1%8F-%D0%BD%D0%B0-%D1%81%D0%B0%D1%89-%D0%B7%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5", "text": "Атлантическият съвет публикува на официалната си страница най-новият си доклад за новата американска стратегия за Балканите. Документът, който е озаглавен \"Балканите напред: Новата стратегия на САЩ в региона\" бе разпространен ден преди конференцията за Западните Балкани, която ще се проведе във Вашингтон. Във форума ще участват министрите на външните работи от региона. Атлантическият съвет смята, че в региона е постигнат значителен успех: Словения и Хърватия са част от ЕС и НАТО, а Черна гора и Албания са членове на Северноатлантическия пакт. \"Независимо от желанието на региона да бъде част от Западния свят и неговите институции, окончателният изход не би трявало да се смята за предварително решен. САЩ могат и трябва да имат ключова роля в тази насока. Те трябва да изпратят ясна, обща визия за региона. Те трябва да координират действията си с ЕС за възстановяването на ясната обща трансатлантическа цел на политическо ниво\", се казва в новата стратегия на САЩ за Балканите. В доклада са посочени няколко конкретни мерки, които САЩ трябва да предприемат за стабилизирането на региона: 1. Атлантическият съвет смята, че САЩ трябва да имат постоянно военно присъствие в Югоизточна Европа, за гарантирането на сигурност и да имат възможност за дългосрочно влияние върху събитията. Военната база \"Бондстийл\" (Косово, бел.ред.) е идеална за тази цел. Войниците там трябва да помагат при укрепването на способностите на местните власти в борбата срещу тероризма, чрез размяна на опит и да помагат при природни бедствия. По този начин САЩ ще изпратят ясен сигнал за предотвратяване на необмислените ревизии на сега съществуващите граници, които се стимулират от руския авантюризъм. 2. САЩ трябва да се опитат да постигнат историческо помирение със Сърбия. Белград може и трябва да бъде близък партньор и съюзник в региона. Това обаче може да стане, ако Белград започне да се разграничава от Русия. 3. САЩ трябва да възстановят репутацията си на истински посредник. Те трябва да положат допълнителни усилия и да подготвят Атина и Скопие в бъдеще да бъдат съюзници. САЩ трябва да обединят усилията с ЕС за подпомагане на преговорите между Белград и Прищина за тяхното по-бързо приключване. 4. Трябва да се обърне внимание на младите хора и на предприемачите от региона. Нито една от тези мерки няма смисъл, ако не се обърне внимание на дългосрочните икономически перспективи в региона за младите хора. Атлантическият съвет подчертава, че ЕС и в бъдеще ще остане основен играч на Западните Балкани - с много повече ресурси, възможности, човешки капитал и политическо внимание отколкото САЩ. \"САЩ трябва да запазят тежестта на авторитета си, който може да се използва за гарантиране на сигурността в региона с цел, никога повече тази част да бъде източник на сериозни проблеми или сблъсъци\", се казва в препоръките на Атлантическия съвет. \"Западните Балкани трябва да бъдат интегрирани в ЕС, когато става въпрос за транспорт и енергетика. Това е възможност за сътрудничество между САЩ и Европа. Във времена когато много хора не очакват Вашингтон и Брюксел да имат еднакви позиции, Балканите ни дават възможност за сътрудничество и успех\", каза пред \"Гласът на Америка\" заместник-председателят на Атлантическия съвет Деймън Уилсън. \"Ако не сме достатъчно ангажирани, ако демонстрираме нерешителност, тогава ще отворим пространство за влошаване на ситуацията. Подобно нещо видяхме в Македония след 2008 г., когато се провали опита за членството на тази страна в НАТО по време на срещата в Букурещ. Това доказва, че намаляването на американския ангажимент в региона може да доведе до по-голямо влошаване на определени отрицателни процеси и проблеми, включително и до това да се стигне до възможни кризи... Нашето послание е следното - ако игнорираме региона, ако не изпълним своята роля, може да бъдем свидетели на избухването на нова криза - например в отношенията Белград-Прищина, или нещо, което е по-вероятно в Босна, а видяхме какъв потенциал има за подобно нещо и в Македония\", подчертава Уилсън и пояснява: \"Мощна дипломатическа подкрепа за Белград и Прищина и очертаване на пътя за свързването на Атина и Скопие. Американската дипломация трябва, заедно с ЕС, да ръководи част от тези усилия и да не остава на заден план.\"", "date": "2017.11.30", "title": "Нова стратегия на САЩ за Балканите"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/375774-%D1%84%D0%B5%D0%B4-%D1%89%D0%B5-%D0%BF%D1%80%D0%BE%D0%B4%D1%8A%D0%BB%D0%B6%D0%B8-%D0%B4%D0%B0-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0-%D0%BB%D0%B8%D1%85%D0%B2%D0%B8%D1%82%D0%B5", "text": "Настоящият председател на Федералния резерв Джанет Йелън заяви в сряда, че централната банка на САЩ ще продължи с постепенното увеличаване на краткосрочните лихвени проценти, но в същото време не даде по-ясни сигнали какво възнамерява да направи централната банка на последното за годината заседание през декември. Въпреки това пазарните участници и анализаторите очакват Фед да повиши основната си федерална фондова лихва с нови 0,25% на заседанието на 12-ти и 13-ти декември до диапазона между 1,25% и 1,50%. В днешната си реч пред Съвместната икономическа комисия на Конгреса, Джанет Йелън отново даде предимно оптимистична оценка на поведението на икономиката през втората половина на тази година. Тя повтори и своето виждане, че неотдавнашният слаб растеж на потребителските цени \"вероятно отразяват временни фактори\" и че когато тези фактори избледнеят, тогава инфлацията ще се стабилизира около целевото ниво от 2 на сто. Подобно на последното си изказване преди седмица обаче, Йелън и днес показа несигурност относно тези свои очаквания. Възможно е и тази ниска инфлация да отразява нещо по-трайно, посочи тя пред американските конгресмени. Г-жа Йелън не обърна специално внимание в днешната си реч на законодателните предложения за намаляване на данъците, но насърчи Конгреса да обмисли законодателство, което би могло да повиши производителността на работната сила и да увеличи нормата на заетост, включително и политики, които да насърчават бизнес инвестициите. За да генерираме трайно увеличение на икономическия растеж, без да причиняваме твърде висока инфлация, ще трябва да се заемем с тези основни задачи, свързани със слаба производителност и по-бавният ръст на работната сила, отбеляза тя.", "date": "2017.11.30", "title": "ФЕД ще продължи да увеличава лихвите"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/375775-%D1%83%D1%81%D0%BA%D0%BE%D1%80%D1%8F%D0%B2%D0%B0%D0%BD%D0%B5-%D0%BD%D0%B0-%D0%B8%D0%BD%D1%84%D0%BB%D0%B0%D1%86%D0%B8%D1%8F%D1%82%D0%B0-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "Годишната потребителска инфлация в Германия се ускори през ноември малко по-силно от очакваното благодарение на нарастване на енергийните цени и тези на хранителните стоки, показват предварителни данни на немската статистика Destatis. Индексът на потребителските цени (CPI) на Германия се повиши през ноември с 0,3% спрямо октомври, докато осредните очаквания на финансовите пазари бяха за по-скромно повишение с 0,2 на сто. На годишна база растежът на инфлацията във водещата европейска икономика се ускори до 1,8% от 1,6% и над осреднена прогноза за повишение с 1,7 на сто. По този начин годишната инфлация в Германия се върна към нивата от август и септември. Основна причина за по-високата инфлация през ноември е рязкото ускоряване на растежа на енергийните цени на домакинствата до 3,7% от едва 1,2% през октомври, както и на цените в сферата на услугите, които се повишиха с 1,5% след растеж с 1,2% месец по-рано. Цените на хранителните стоки пък се увеличиха с 3,2% след повишение с 4,3% през октомври. В същото време и растежът на хармонизираната потребителска инфлация в Германия (индекс HICP според общите европейски стандарти) се ускори по-рязко през ноември до 1,8% на годишна база от едва 1,5% месец по-рано при очаквания на финансовите пазари за нарастване на хармонизираната инфлация с 1,7 на сто. На месечна база индексът HICP се повиши през ноември с 0,3% след понижение с 0,1% през октомври и прогноза за повишение с 0,2 на сто. Днешните по-високи от очакваното предварителни данни за инфлацията в Германия през ноември не представляват прекалена изненада, след като по-рано в сряда бяха публикувани по-силни данни за потребителските цени в отделните водещи немски региони. Евростат ще представи в четвъртък (30-ти ноември) предварителните си данни за ноемврийската инфлация в цялата еврозона, като средните прогнози на финансовите пазари са за повишаване на потребителски цени с 1,6% на годишна база след техен растеж с едва 1,4% през октомври.", "date": "2017.11.30", "title": "Ускоряване на инфлацията в Германия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/375764-%D0%B7%D0%B0-%D0%BF%D1%80%D0%B5%D0%B4%D0%BA%D0%BE%D0%BB%D0%B5%D0%B4%D0%BD%D0%B8%D1%82%D0%B5-%D0%B5%D0%BC%D0%BE%D1%86%D0%B8%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0", "text": "В края на всяка година, едни от най-важните теми за размисъл са свързани със свободата и политическата култура. Теми, чието обсъждане в гражданското общество става все по-болезнено и дори драматично. Според философията и правилата на ЕС, в който имаме щастието да живеем, тези жизненоважни ценности могат да бъдат развивани и гарантирани единствено от доброто държавно управление.   Отговорът на фундаменталния за всички ни въпрос, дали се насърчава или ограничава свободата, би трябвало да бъде основният критерий за оценка на правителствената политика, а не „възторжените“ медийни дитирамби за единодушното преизбиране на премиера за лидер на ГЕРБ и неговите пъстроцветни намерения за ревизия на прехода. Преход, в който благодарение на СДС и НДСВ, вече повече от 10 години сме неразделна част от „свободния свят“.   Крайно време е управляващите да разберат, че без живот според принципите и правилата на правовата държава, които не допускат произволни и безконтролни действия нито на държавните и общинските институции, нито на съдебните органи и бизнеса, свободата просто не би била възможна.   Ако има депутати, министри, държавни служители, съдии, прокурори или кметове и общински съветници, както и представители на бизнеса и финансовите институции, които си позволяват по своя преценка други правила на публично поведение извън тези на законовия ред, това би представлявало огромен риск за свободата. А точно на това ставаме свидетели в България през последните години.   Не за първи път цитирам максимата на Имануел Кант: „Човек е свободен, ако той не трябва да се подчинява на никого, освен на закона.“ Но дори и когато гражданите се подчиняват коректно и отговорно на приетите закони, свободата им продължава да бъде застрашена, тъй като законодателната дейност в България, както и прилагането на законите на практика, често са свързани с институционални противоречия и клиентелистки партийнополитически и икономически зависимости, и интереси.   И така стигаме до политическата култура – друг наболял проблем на българската демокрация! Въпреки че повече от 10 години сме членове на НАТО и ЕС, състоянието на политическата ни култура е повече от плачевно. А точно днес, когато сме на прага на първото си ротационно председателство на съвета на ЕС, ни е нужен един нов европейски тип политико-културно поведение, дефинирано от „писаните“ и „неписаните“ правила на общностите, към които се присъединихме.   За огромно съжаление обаче, примитивните политически спектакли, които се разиграват в днешното 44-то Народно събрание, недвусмислено показват, че европеизирането на политическия ни елит се оказва много по-трудно постижимо, отколкото сме си представяли. Реалните реформи са рядкост, на незначителни резултати често се придава гротескна значимост, а „истеричните“ парламентарни дебати се дължат на една крайно ниска политическа култура, съчетана с духовна посредственост, мания за политическо величие и управленска неграмотност.   Казвал съм го много пъти, но ще си позволя отново и отново да го повторя. Напоследък в българската политика е много модерна тезата „не е морално, но е законно“. Всеки знае какво се има предвид – включените в политическия процес партии и личности могат да правят каквито си щат манипулации, важното е да може да се скалъпи хипотеза, според която няма нарушение на закона и около нея да се обедини необходимото мнозинство за легитимирането на съответното решение.   Липсата на чувство за мярка е основният проблем на днешния политически елит. Никой не се замисля за морала в политиката. А точно моралът обединява нормите, които регулират политическите взаимоотношения на базата на разбиранията за добро и зло, допустимо и недопустимо. Но кой ли се интересува от справедливост днес, освен някои дисиденстващи представители на извънпарламентарни партии и граждански организации?   Дори и законодателството да е на прилично европейско ниво, сам по себе си „текстът на закона“ не може да създаде принципно нова политическа култура и нов морал. За това са нужни решителни стъпки на различни нива и то без клиентелистки заигравки и двойни стандарти. А както е тръгнало, за такива действия може да се наложи да чакаме и до „Борисов 4, 5, 6“ и така до „края на света“.   И все пак, когато става дума за предколедни размисли, не трябва всичко да звучи песимистично. Моите искрени уважения и подкрепа за най-важното заключение от политическата декларация на неделното Четвърто редовно отчетно-изборно делегатско събрание на ГЕРБ: „Не желаем да се коалираме с БСП днес и в бъдеще.“ И по-нататък: „Имаме непреодолими различия във визиите си за развитието на България, различни представи за политически морал и ценности…“ ( всички цитати от неделното събитие са от в-к „Стандарт“ от 27 ноември 2017 г.)   Но тъй като по никакъв начин не искам някой да си помисли, че ще кандидатствам за членство в някой пенсионерски клуб на ГЕРБ, вместо заключение ще си позволя да цитирам може би най-забавния и хумористичен цитат от изказванията на това „историческо делегатско събрание“. Той е на Владислав Горанов: „Вярвам, че хората вече се отдръпват от популизма. Популизмът е по-лош от алкохолизма, защото от алкохолизма можеш да се излекуваш…“   Какво да кажем за ГЕРБ тогава? Нима младият г-н Горанов е забравил, че 41-то НС бе първият парламент, в който ГЕРБ започна стъпка по стъпка да заменя класическото демократично парламентарно противостоене „ляво-център-дясно“ с ново – лепкав популизъм срещу реална политика, където вече няма идеология и ценности, а само конюнктурни политически интереси. И тъй като от популизма не можеш да се излекуваш, а само да се „отдръпнеш“, поне за сега словоизлиянията на финансовия министър звучат повече от абсурдно…", "date": "2017.11.30", "title": "За предколедните емоции в българската политика"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375765-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%BF%D0%BE%D0%B4%D0%B3%D0%BE%D1%82%D0%B2%D1%8F-%D1%80%D0%B5%D0%B3%D1%83%D0%BB%D0%B0%D1%86%D0%B8%D0%B8-%D0%B2-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%80%D0%B0%D0%BA%D0%B8%D1%8F%D1%82%D0%B0", "text": " Ще бъдат подготвени законови промени, които да го регламентират. Това стана ясно от думите на вицепремиера Валери Симеонов след среща в МС с представители на сдружение “Българска домашна ракия”, предава news.bg.     “Това означава, че в големите спиртоварни не се произвежда ракия само от грозде, сливи, кайсии, а и от зърнен етанол, защото българският стандарт позволява ракията да се произвежда от до 60% зърнен етанол”, добави Симеонов и уточни, че зърненият етанол не е вреден, но не съответства на представата на потребителя за традиционна ракия.     Зърненият етанол се произвеждал от същите производители на алкохол. Симеонов уточни, че когато си купуваме ракия на етикета не пише колко е процентът на зърненият продукт.   Вицепремиерът попита защо на кашкавала и сиренето трябва да пише какъв е процентът на  , а на алкохола да не може да има такъв надпис за етанола. От сдружението се притесняват от сивия сектор, който е между 3000-6000 малки дестилационни казана и спрямо тях не се прилагат санкции и не се взимат мерки.   Законно регистрираните обекти са около 1500.   В резултат на неплащането на данъци от незаконните част от тези 1500 законни обекта също не плащат данъци и подават нулеви декларации, а другите подават с минимални доходи.   “Беззаконието поражда последващо беззаконие”, констатира Симеонов и заяви, че държавата не създава конкурентна среда.   Симеонов обърна внимание, че България е единствената държава в ЕС, която позволява големите производители на спиртни напитки да не дават ясна представа какво и колко произвеждат. Информацията в НАП била колко се произвежда, а не колко градуса е произведеното.   “Не искаме нищо друго освен законност, законност и законност”, категоричен беше Симеонов.", "date": "2017.11.30", "title": "Валери Симеонов подготвя регулации в производството на ракията"}
{"url": "http://www.classa.bg/%D1%81%D0%B2%D1%8F%D1%82/item/375766-%D0%BE%D1%82%D0%BA%D1%80%D0%B8%D1%85%D0%B0-%D1%81%D1%8A%D0%B7%D0%B4%D0%B0%D0%BD%D0%B8%D0%B5,-%D0%B0%D0%B4%D0%B0%D0%BF%D1%82%D0%B8%D1%80%D0%B0%D0%BD%D0%BE-%D0%BA%D1%8A%D0%BC-%D0%B6%D0%B8%D0%B2%D0%BE%D1%82%D0%B0-%D0%BD%D0%B0-%D0%BC%D0%B0%D1%80%D1%81", "text": "Холандският биолог Виедер Вамелинк, ръководител на екипа изследователи от Университета на Вагенинген (Холандия), е установил, че земните червеи могат да се възпроизвеждат в почвата на Марс. Учените са постигнали тези същества, които са жизненоважни за оцеляването на всяка екосистема, да се размножават в симулатор на марсианската почва, получен от НАСА. Проучването е публикувано в списание Science Daily. Специалистите заложили в симулатора земни червеи и след това там успешно се раждат няколко млади екземпляра. Експериментите от този род са от решаващо значение, за да се определи дали човешко същество може да оцелее на червената планета. Много учени смятат, че в бъдеще използването на земни червеи ще бъде ключов елемент за отглеждане на култури на Марс.", "date": "2017.11.30", "title": "Откриха създание, адаптирано към живота на Марс"}
{"url": "http://www.classa.bg/%D1%81%D0%B2%D1%8F%D1%82/item/375767-%D0%B4%D0%B8%D0%B7%D0%B0%D0%B9%D0%BD%D0%B5%D1%80-%D1%81%D1%8A%D0%B7%D0%B4%D0%B0%D0%B4%D0%B5-%D0%BF%D0%BB%D0%B0%D1%86%D0%B5%D0%B1%D0%BE-%D1%82%D0%B5%D0%BB%D0%B5%D1%84%D0%BE%D0%BD-%D0%B7%D0%B0-%D0%BF%D1%80%D0%B8%D1%81%D1%82%D1%80%D0%B0%D1%81%D1%82%D0%B5%D0%BD%D0%B8%D1%82%D0%B5-%D0%BA%D1%8A%D0%BC-%D1%81%D0%BC%D0%B0%D1%80%D1%82%D1%84%D0%BE%D0%BD%D0%B8%D1%82%D0%B5", "text": "Клеменс Шилинджър, австрийски дизайнер, създаде черни пластмасови предмети от полиоксиметилен, които имитират размера, формата и теглото на смартфона, с намерението да помогнат на потребителите да се откъснат от реалните си устройства. Петте \"заместващи телефона\", които е създал, нямат цифрови функции и не могат да бъдат свързани към мобилни мрежи или WiFi. Вместо това те имат мъниста или мраморни сферични топчета, които ви позволяват да симулирате усещането за плъзгане, мащабиране и придвижване около екрана. \"Все по-често чувстваме необходимостта да проверяваме телефона си, дори и да не очакваме съобщение или повикване.\" Забелязването на този факт вдъхновило идеята за създаване на инструмент за спиране на това \"контролно\" поведение, обяви дизайнера на Dezeen. \"Някои от движенията, като зумването, се раждат със смартфона, затова реших, че има смисъл да ги възпроизвеждаме по подобен начин\", каза той. Щилинджър потвърди пред USA Today, че се надява да пусне тези \"заместващи телефони\" в продажба в близко бъдеще. Друг от неговите проекти, е \"офлайн лампа\", която се запалва само когато смартфонът бъде оставен в кашон, който е част от модела, с което се насърчава четенето или работата. И двата проекта са създадени за изложбата #Offline - Design for the (Good Old) Real World, която се проведе във Виена през октомври.", "date": "2017.11.30", "title": "Дизайнер създаде плацебо телефон за пристрастените към смартфоните"}
{"url": "http://www.classa.bg/%D1%81%D0%B2%D1%8F%D1%82/item/375768-f-35,-%D0%BA%D0%BE%D0%B8%D1%82%D0%BE-%D0%BD%D0%BE%D1%80%D0%B2%D0%B5%D0%B3%D0%B8%D1%8F-%D0%BA%D1%83%D0%BF%D0%B8,-%D1%81%D1%8A%D0%B1%D0%B8%D1%80%D0%B0%D1%82-%D1%81%D0%B5%D0%BA%D1%80%D0%B5%D1%82%D0%BD%D0%B8-%D0%B4%D0%B0%D0%BD%D0%BD%D0%B8-%D0%B8-%D0%B3%D0%B8-%D0%B8%D0%B7%D0%BF%D1%80%D0%B0%D1%89%D0%B0%D1%82-%D0%B2-%D0%BE%D0%B1%D1%80%D0%B0%D1%82%D0%BD%D0%BE-%D1%81%D0%B0%D1%89", "text": "Новият изтребител F-35 в Норвегия има впечатляващ набор от хай-тек джаджи, но армията на тази страна е била изненадана да открие една необявена характеристика: изтребителят препредава поверителни данни към своя американски производител Lockheed Martin. В началото на ноември кралските норвежки военновъздушни сили получиха първите три изтребителя F-35 от 40-те самолета, които поръчаха от американската компания. Мортен Клевер, генерал-майор и директор на програмата F-35, описа стелт изтребителя, производство на САЩ, като \"имащ решаващо значение за по-нататъшното модернизиране на нашите въоръжени сили и способността ни да опазим сигурността и интересите на Норвегия и нашите съюзници\". Наред със самолетите Норвегия е получила за мисиите на F-35 Програмен комплекс за поддръжка на Electronic Warfare Group. Това е \"софтуер\", който позволява на въздухоплавателното средство да изпълнява основните си мисии и осигурява на пилота \"необикновена ситуационна осведоменост\". Но се оказва, че в комплекса има също така и друга опция, която зашемети и разтревожи норвежката армия: след всеки полет усъвършенствана програма автоматично предава поверителни данни на сървърите на Lockheed Martin във Форт Уърт (Тексас). \"Поради съображения за националната сигурност, има нужда от филтър, който да позволява на страните потребители да изключват от системата за обмен на данни потока поверителни данни към производителя Lockheed Martin\", каза главният съветник на норвежкото Министерство на отбраната Ларс Гембле цитиран от ABC Nyheter. Норвегия е поръчала на Lockheed Martin 40 самолета F-35 и се очаква да купи още 12. Очакваните разходи за придобиване на 52 изтребителя са в размер на 8 360 милиона евро, включително поддръжка на оборудването, симулатори, оръжия и обучение.", "date": "2017.11.30", "title": "F-35, които Норвегия купи, събират секретни данни и ги изпращат в обратно САЩ"}
{"url": "http://www.classa.bg/%D1%81%D0%B2%D1%8F%D1%82/item/375769-%D0%B1%D0%BE%D0%BB%D0%B8%D0%B2%D0%B8%D1%8F-%D0%BA%D0%BE%D0%BD%D1%81%D1%82%D0%B8%D1%82%D1%83%D1%86%D0%B8%D0%BE%D0%BD%D0%BD%D0%B8%D1%8F%D1%82-%D1%81%D1%8A%D0%B4-%D1%80%D0%B0%D0%B7%D1%80%D0%B5%D1%88%D0%B8-%D0%BD%D0%BE%D0%B2%D0%BE-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8%D1%80%D0%B0%D0%BD%D0%B5-%D0%BD%D0%B0-%D0%B5%D0%B2%D0%BE-%D0%BC%D0%BE%D1%80%D0%B0%D0%BB%D0%B5%D1%81", "text": "Боливийският Конституционен съд е разрешил ново кандидатиране на сегашния президент, Ево Моралес, на президентските избори в страната през 2019 г., съобщава агенция ЕФЕ. По този начин, първият в историята на Латинска Америка президент - коренен жител, ще се кандидатства за четвърти пореден мандат, който ще продължи до 2025 г.. Съдът е дал одобрението си за кандидатирането и на боливийския вицепрезидент Алваро Гарсия Линера, според агенция Fides ANF. Моралес и Гарсия Линера заемат съответните им позиции от 2006 г. насам. Възможното преизбиране на Моралес бе обект на интензивен дебат през февруари 2016 г., когато народен референдум отрече възможността за промяна на действащата конституция на страната, за да се позволи регистрацията на сегашния президент отново като кандидат. Референдумът показа много малка разлика. Опцията \"Не\" събра 51,31% от гласовете, а \"Да\" - за промяна на правния текст - достигна 48,69%. Препъни-камъкът се оказа член 168 от настоящата Боливийска конституция, тъй като там се установява, че може да има само едно продължение. В присъдата си във вторник, че Конституционният съд обяви за противоконституционни поредица от клаузи във връзка с термините \"само веднъж непрекъснато\" и \"непрекъснато само за веднъж.\" \"Многонационалният Конституционен съд, решавайки действието на абстрактна противоконституционност, представена от членовете на законодателното събрание, както и стриктно прилагайки разпоредбите на Държавната Конституция, е предоставил предпочитаното прилагане на член 23 от Американската конвенция за правата на човека, по-благоприятна норма по отношение на политическите права\", заяви председателят на Конституционния съд Макарио Лахорм. Агенцията твърди, че по този начин е разрешено неограниченото преизбиране на Ево Моралес.", "date": "2017.11.30", "title": "Боливия: Конституционният съд разреши ново кандидатиране на Ево Моралес"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375760-%D1%81%D0%B2%D0%B5%D1%82%D0%B8-%D0%B0%D0%BF%D0%BE%D1%81%D1%82%D0%BE%D0%BB-%D0%B0%D0%BD%D0%B4%D1%80%D0%B5%D0%B9-%D0%BF%D1%8A%D1%80%D0%B2%D0%BE%D0%B7%D0%B2%D0%B0%D0%BD%D0%B8", "text": "Св. ап. Андрей се нарича Първозван, понеже пръв от апостолите бил повикан да тръгне след Христа. От ранни години той жадувал за божествената истина и когато Йоан Кръстител се явил от Юдея, той станал един от неговите ученици. Андрей стоял на брега на Йордан, когато Йоан Предтеча, посочвайки на народа минаващия Иисус, казал: \"Ето Агнецът Божий!\" (Йоан. 1:29). Като чул тези думи, Андрей тръгнал подир Спасителя и прекарал с Него целия ден.      След това отишъл да намери брата си Симон (Петър), съобщил му радостната вест: \"Намерихме Месия\" (Йоан. 1:41), и го довел при Христа. Двамата братя обаче продължавали своя предишен живот и се занимавали с риболовство. Те били родом от Витсаида. По-късно Спасителят ги видял на брега на Галилейското море и им казал: \"Вървете след Мене, и Аз ще ви направя ловци на човеци\". От тогава те навсякъде вървели подир Спасителя и били свидетели на Неговите чудеса, смърт и възкресение.   Името на св. Андрей често се среща в Евангелието. За него се споменава в разказа за нахранване на народа с пет хляба (Йоан. 6:5-13). Андрей с трима други апостоли разпитвал Господа за бъдещата съдба на Църквата и чул пророчеството за разрушаването на Йерусалим и за свършека на света (Марк. 13:3). Той заедно с Филип казал на Иисус, че някои елини желаят да го видят, и чул думите на Спасителя: Дошъл е часът да се прослави Син Човешки (Йоан. 12:22).   След Възнесение Господне и слизане на Св. Дух, когато апостолите отишли по разни страни да проповядват словото Божие, ап. Андрей се отправил към северните страни. През Гърция, Мала Азия, по нашите брегове на Черно море той стигнал до страната, обитавана от скитите. Тая страна, тогава дива и неизвестна, е сегашна Русия. Целият си живот апостолът посветил на проповед. С търпение понасял гонение от езичниците и навсякъде със своето слово, чудеса и примерен живот спечелвал нови последователи за Христа.   В Понтийския град Синоп, близо до Черно море, където св. Андрей пристигнал със св. ап. Матей, двамата Христови проповедници претърпели ужасно гонение от юдеите, които със злоба видели, че Христовото учение печели много последователи. Юдеите наклеветили апостолите пред властта, затворили ги в тъмница, били ги до смърт и ги хвърлили вън от градските порти. Но изцереният чрез чудесно явяване на Спасителя ап. Андрей се върнал в града, продължил проповедта и обърнал мнозина към Христа. Дори в VII век още посочвали в Синоп катедрата, от която проповядвал апостолът, и мраморната негова икона.   Св. Андрей проповядвал усърдно и в другите градове на Понт и Гърция, изцерявал болни, прогонвал нечисти духове, убеждавал новообърнатите да бъдат милостиви към странниците и своите роби и да имат любов към всички.   Св. апостоли, пръснати по цял свят да проповядват Евангелието, се събирали понякога в Йерусалим за празника Пасха. В тия радостни срещи те си съобщавали един на друг успеха на общото дело, в общата молитва придобивали нови сили за продължаване на трудовете и след това предприемали нови пътешествия.    Заедно със св. Йоан Богослов ап. Андрей посетил Ефес и след това прекарал две години в Никея, където извършил много чудеса и обърнал към Христа множество езичници. Кротостта и добродетелният живот на св. апостол привличали към него народа, който, като го слушал, се провиквал: \"Наистина ти си ученик и приятел на благия и милостивия Бог, и Той говори чрез твоите уста!\" Св. апостол обиколил с проповед градовете Ираклия, Халкидон и Трапезунд; посетил Армения и Грузия. В последната страна и досега са запазени предания за неговото престояване там.   По време на своите пътешествия св. апостол Андрей проникнал в планините на Осетия и Абхазия, проповядвал е Севастия (днешен Сухуми), обходил бреговете на Черно море и посетил Херсон Таврически (сегашния Кримски полуостров). Там по това време имало богати гръцки колонии.    А за страната, която лежала на север – за Русия, тогава се знаело малко. Племената, които я населявали, били известни под общото име скити. Първият руски летописец Нестор разказва по предание, запазило се до негово време, че св. апостол стигнал до река Днепър до мястото, където сега се намира Киев. Като се изкачил на един хълм, той забил кръст и казал на намиращите се с него ученици: \"На това място ще възсияе Божията благодат, ще се издигнат църкви на Христа и истинската светлина ще излезне от тук по цялата страна\". Сега на същия тоя хълм стои църквата на името на св. Андрей Първозвани.   След това трудно пътешествие ап. Андрей посетил Синоп и градовете, които лежали близо до Черно море. Той посетил и гр. Византион (днешен Цариград) и там ръкоположил за пръв епископ Стахий, един от 70-те Христови ученици. Обхождайки градовете на Гърция, той вече в преклонни години дошъл до гр. Патра, където трябвало да завърши неговият земен подвиг.    Много от жителите на Патра, като чули евангелската проповед, оставяли идолите и се обръщали към истинския Бог. Между тях била жената на управителя, която апостолът изцерил от тежка болест, и братът на управителя – философът Стратоклий. Сам управителят Егеат по това време се намирал в Рим, където царувал жестокият Нерон (54-68 г.).   След връщането си в Патра Егеат узнал, че новото учение бързо се разпространява из града, та дори проникнало и в семейството му. Пламнал от гняв, той започнал да принуждава повярвалите да пренесат жертва на боговете. Св. Андрей смело се застъпил за християните. Той казал на Егеат: \"Ти сам, съдия на човеците, би следвало да познаеш върховния Съдия, истинския Бог!\"   Управителят започнал да хули Спасителя и Неговото учение.   – За това лъжливо учение – казал той – юдеите разпнаха на кръст твоя учител Иисус.   – О, да искаше ти да разбереш тайната на Кръста! – се провикнал Андрей. – Не против волята Си, а доброволно пострада на него нашият Спасител, за да изкупи своите люде.   – Удивлявам се – казал управителят – как ти можеш да вярваш в един човек, който по какъвто и да било начин – доброволно или неволно – бил прикован на кръст!   Ап. Андрей започнал да слави Господа и обявил на Егеат, че радостно ще приеме кръстна смърт за името Господне.   – Поради своето безумие ти хвалиш кръста – казал Егеат – и поради дързостта си не се боиш от смъртта.   – Не поради дързостта, а поради вярата не се боя от смъртта – отговорил Андрей.   Управителят настоявал Андрей да се поклони на езическите богове и д извърши в тяхна чест жертвоприношение, като го заплашвал с кръстна смърт в случай на непослушание. Светият апостол останал непреклонен и Егеат заповядал да го затворят в тъмница.   Християните като узнали за затварянето на своя любим учител, обкръжили тъмницата и искали да ги видят, но тъмничните врати били заключени. Ап. Андрей направил кръст и вратите се отворили пред християните. Те влезли, и св. апостол се молил заедно с тях и беседвал с тях като поскал вино и хляб, той извършил тайнството Евхаристия, причастил всички и след това ръкоположил Стратоклий за епископ. Християните били в голямо вълнение. Те искали да убият Егеат и насила да освободят ап. Андрей. Но той ги сдържал:   \"Не обръщайте мира на нашия Господ Иисус в дяволски метеж! Не пречете на моето мъченичество, но сами бъдете готови да понесете изпитания и страдания като добри Христови войници\".   Ап. Андрей прекарал цяла нощ в молитва и беседа с вярващите. След това благословил всички, разпуснал ги и с кръстно знамение отново заключил тъмничните врати.   На другия ден Егеат започнал отново да убеждава Андрей да се отрече от Господа. След отказа му той заповядал жестоко да го бият, като продължавал в същото време да го заплашва с кръстна смърт.   – Аз съм раб на кръста Христов – отговорил апостолът.   – Аз повече я желая, отколкото се боя от кръстната смърт. Аз повече скърбя за твоята гибел, отколкото за своите страдания.   Като не послушал кротките увещания на св. Андрей, Егеат го осъдил на кръстна смърт. Но за да продължи страданията му, заповядал не да го приковат, а да го привържат към кръста. Когато водели светеца на смърт, народът се трупал около него и викал: \"Какъв грях стори този праведник, този приятел Божий, та го водят на разпятие?\" Но Андрей успокоявал народа и с радост отивал на кръстна смърт.   Привързали го към кръста. Няколко хиляди души се струпали около него, негодувайки срещу решението на управителя, и гръмогласно викали: \"Напразно страда този мъж!\" А апостолът се стараел да успокои вълнуващите се и продължавал да ги поучава на Божие слово.   Егеат, уплашен от вълнението, се съгласил с желанието на народа и сам отишъл на мястото на наказанието, за да заповяда да снемат Андрей от кръста. Св. Андрей, като го видял, казал: \"Защо си дошъл, Егеате? Ако искаш да повярваш в Иисуса Христа, ще ти  се отворят вратите на благодатта. Ако ли си дошъл да ме снемеш от кръста, то знай, че аз не желая това. Вече виждам моя Цар, вече Му се покланям, вече стоя пред Него. Но ми е жал за тебе. Погрижи се за своята душа, докато още не е късно!\"   По заповедта на Егеат слугите започнали да отвързват апостола от кръста. Тогава св. Андрей, като вдигнал очи към небето, извикал: \"Не допускай, Господи, да ме снемат от кръста, и не ме лишавай от смърт, подобна на Твоята! Приеми ме с мир в Твоите вечни селения!\" Като казал това, апостолът предал Богу своя дух и лицето му просияло в небесна светлина. Християните погребали светия мъченик. След няколко дни Егеат се самоубил. Вдовицата и брат му до своята смърт посещавали гроба на апостола. Те служили усърдно на Бога и помагали на бедните.   При император Констанций (337-361 г.) мощите на св. Андрей Първозвани били пренесени в Цариград и били поставени в църквата \"Св. Апостоли\". Но когато кръстоносците завладели Цариград те ги пренесли в италианския град Амалта. Това станало на 6 май 1208 г. Там те почиват и до сега. А честната глава на св. Андрей Първозвани била в Рим. През 1964 г. тя бе предадена от Римокатолическата църква на Цариградската патриаршия като дар в знак на възстановените добри отношения между двете свети църкви.   Св. ап. Андрей се счита апостол на православните християни, защото той е ръкоположил първият епископ в Цариград – апостол Стахий, а от Цариградската патриаршия са получили св. Кръщение и миропомазание православните славяни – българи, сърби, руси и други.", "date": "2017.11.30", "title": "Свети апостол Андрей Първозвани"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375761-wc-pr-%D0%BD%D0%B0-%D0%BA%D0%B0%D0%BB%D0%BE%D1%82%D0%B8%D0%BD%D0%B0-%D0%B4%D0%BE%D1%88%D0%BB%D0%BE-%D0%B5-%D0%B2%D1%80%D0%B5%D0%BC%D0%B5-%D0%BD%D1%8F%D0%BA%D0%BE%D0%B9-%D0%B4%D0%B0-%D0%BF%D1%83%D1%81%D0%BD%D0%B5-%D0%B2%D0%BE%D0%B4%D0%B0%D1%82%D0%B0", "text": "Вицепремиерът Валери Симеонов лично откри обществени тоалетни на ГКПП Калотина и с този свеж и ароматизиран държавнически акт успя да издълбае нови, неподозирани форми в рошавия релеф на уникалния по своята природа BG политически PR.     Toва си е постижение, защото след анти-децибелните и анти-дискотечни \"специални операции\" по морето това лято си мислехме, че Валери Симеонов, а и българската власт в негово лице, са достигнали зрелищен зенит в областта на показността и съмнителното комуникиране на политически послания към публиката.     Ритуалите с рязането на ленти са напълнили не един и два медийни архива и продължават да намират достойно място в местния праймтайм.   Когато един министър-председател или друг високопоставен държавен служител открие (за пореден път) детска градина, логистичен център, пътен участък и други дори по-маловажни инфраструктурни елементи, сериозни сегменти от обществото логично реагират с присмех. Симеонов е наблюдавал тези ситуации, проследил е безконечните и вече почти пародийни композиции с ножица и лента, но си е извадил съвършено обратния извод и е рекъл: \"Дръжте ми бирата!\".     Официално и с апломб, без следа от автоирония и осъзнатост. Вярно, без ленти, но признайте, че комбинацията от вицепремиер, национални медии и обществена тоалетна на Калотина предлага предостатъчно материал за театъра на абсурда.   \"Всичко това стана възможно за по-малко от два месеца със средства на министерството на регионалното развитие. Горе-долу около 30 000 лева - в тази сума се включват и тези чудесни тоалетни, които сега ще имам огромното удоволствие да ви въведа в тях. Те са нови, с термопанели, модерни. Те фактически поеха по-голямата част от сумата. Районът е с обновена ВиК инфраструктура. Така трайно е решен проблемът с хроничния недостиг на вода в целия регион\", изтъкна вицепремиерът.   А кой ще реши проблема с хроничния недостиг на адекватна политическа комуникация, която повече прилича на запушена канализация? Да няма обществени тоалетни на ГКПП Калотина е жалко. Да се направят обществени тоалетни на ГКПП Калотина е задължително. Това да стане новина е унизително. А вицепремиер да \"освети\" обекта с \"огромно удоволствие\" и да \"въведе\" медиите в тях – това е безценно.     Ставаме свидетели на монтирането на съвсем нов санитарен минимум в политиката и публичната среда. Наречете го разстройство на медиите, опишете го като WC PR в БГ, отпишете го като гаф, породен от голямата нужда на властта за попадане в заглавията с извършване на дейност.   Само не го приемайте за нормално. Нека официалното откриване на тоалетни не бъде „бизнес ес южуъл“ за българските медии и представители на правителството. Защото това е стандарт по-нисък и от нивото на турско клекало.   Като говорим за турски тоалетни, спомнете си колективния български гняв след като Давид Черни изобрази България като клекало в своята сатирична инсталация „Ентропа“ през 2009-а. Сега най-добре Черни да дойде и да бъде специален гост на следващото „откриване на обект“ от Валери Симеонов.   Със сигурност синдрома на външната тоалетна и комплекса от \"дворните санитарни възли\" са изиграли своята роля за фиаското на Калотина. Да откриеш обществена тоалетна не е гордост и медийно събитие, а сигнал, че е дошло време някой да пусне водата.", "date": "2017.11.30", "title": "WC PR на Калотина: Дошло е време някой да пусне водата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375762-%D0%B8-%D0%BA%D0%B0%D1%82%D0%BE-%D1%80%D0%B0%D0%B7%D0%B2%D0%B5%D0%B5%D0%BC-%D1%80%D1%83%D1%81%D0%BA%D0%BE%D1%82%D0%BE-%D0%B7%D0%BD%D0%B0%D0%BC%D0%B5", "text": "Основните дебати около европредседателството започнаха с размера на малката ракия, подаръците и плочките пред НДК. След като фокусът се измести върху по-сериозни неща, а заветната дата - 1 януари, на която Брюксел ще впери поглед в София наближава, започнаха да валят по-интересни предложения.       БСП-Пловдив иска по време на председателството България да инициира дискусия за сваляне на санкциите срещу Русия. За целта се предлага национална кампания и национална всенародна подписка.   За да докажем любовта си към голямата страна, най-добре по време на събитието на 11 и 12 януари, на което в София ще дойдат всички еврокомисари начело с Жан-Клод Юнкер, да поканим група Любе и ансамбъла на Червената армия, а на жълтите павета гостите да бъдат поздравени от  руски танкове, които ще пристигнат междувременно. Кетърингът и отоплението ще бъдат осигурени от Газпром.   След националната кампания за АЕЦ Белене, руски проект, ако случайно сте забравили, другата национална кампания трябва да бъде за санкциите срещу Русия. Понеже изчерпахме всички български и европейски каузи.   Нима така се градят прагматични отношения? Ще припомним на Георги Гергов, че в бизнеса и политиката има интереси и пари, а не любов, а той вероятно ще продължи \"да обича Русия тайно\", както се оплаква, че го принуждават.   В действителност, санкциите не са срещу Русия като страна, а срещу определени лица, компании и държавни служители, свързани с анексирането на Крим и продължаващото насилие в Донбас. Мерките са заради острите нарушения на човешкото и международно право и отказа на Русия да изпълнява Минското споразумение.   В отговор Москва наложи абсолютна забрана за внос на храни от ЕС, САЩ и Русия. Основните загуби на пари, за които текат повсеместни оплаквания, са именно вследствие на санкциите, наложени от Русия, а не на тези от ЕС.    сумарно от 2014 насам претърпените загуби не надхвърлят 20 милиона евро (загубите на Италия са за над 1 млрд. евро).   Решението на ЕС за вдигане на санкциите се взима на всеки шест месеца, до момента с пълно мнозинство от страна на 28-те страни-членки. Именно Кристиан Вигенин, министър на БСП, бе първият български представител, подписал санкциите, а през юни президентът Румен Радев също гласува за ограниченията.    Такива са настроенията на Германия и Франция, страните, инициирали мирния процес за Източна Украйна.   Така че освен да се изложим умело пред чужденците, с предложение за отмяна на санкциите друго няма да постигнем. Остава ни да се надяваме, че все пак това е лична инициатива на Георги Гергов, който между другото е и почетен консул на Руската федерация. До момента Корнелия Нинова предвидливо мълчи по въпроса.   Притеснителен е и подходът на премиера Борисов, който изрази готовност през септември заедно с гръцкия премиер Ципрас да повдига въпроса за санкциите по време на председателството. Ако междувременно и АЕЦ Белене възкръсне, в Москва може да отварят шампанското преди руската Коледа. Какво ще спечели България от всичко това обаче?", "date": "2017.11.30", "title": "И като развеем руското знаме"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375763-%D1%87%D0%B0%D1%81%D1%82%D0%BD%D0%B8%D1%82%D0%B5-%D0%BB%D0%B8%D1%87%D0%BD%D0%B8-%D0%B1%D0%B0%D0%BD%D0%BA%D0%B5%D1%80%D0%B8-%E2%80%93-%D0%BA%D0%B0%D0%BA-%D1%80%D0%B0%D0%B1%D0%BE%D1%82%D1%8F%D1%82-%D0%B8-%D0%B7%D0%B0%D1%89%D0%BE-%D0%BC%D0%B0%D1%80%D1%82%D0%B8%D0%BD-%D0%BF%D0%B5%D1%82%D1%80%D0%BE%D0%B2-%D0%B8%D0%B7%D0%B3%D0%BE%D1%80%D1%8F-%D1%81-3-8-%D0%BC%D0%BB%D0%BD-%D0%BB%D0%B2", "text": "        Миналата седмица нашумя новината за откраднатите спестявания от 3.8 милиона на футболиста Мартин Петров и отказа на Булбанк да възстанови сумата. Схемата е измислена и приложена от служителка на Булбанк, която е била „личен банкер” на бившия ни национал (според вестник „24 часа”).   В какво се състои работата на този личен банкер и какво да очакваме от него?   В някой банки те се наричат също така частни банкери и бяха „измислени” малко преди кризата от 2008. Идеята им от самото начало беше маркетингова – да се четка егото на клиента и да се внушава някакво „персонално” отношение към „специален” клиент.      Създадоха се цели отдели, назначиха се предимно младежи и девойки с приятна визия и добра комуникация, приеха се критерии какви хора трябва да имат лични банкери, но правомощията им бяха оставени на заден план. В повечето случай критерий беше месечният доход. В различните банки различен, но няма да сгрешим ако кажем, че всеки с чист месечен доход над 4000 лв. попада в тази таргет група.   В интерес на истината личните банкери в чужбина работеха добре. Ползвах веднъж такъв в Лондон и останах очарован. Когато не знаеше нещо и не беше сигурен, ставаше от бюрото и се извиняваше, отиваше да пита някого и се връщаше с писмени инструкции. Беше около 50-годишен. При него се записваше час и имаше малък кабинет. Само в най-големите клонове имаха такива служители. Таргетът им беше хора с бизнес.  За пример ще дам NATWEST BANK, където в централата имаше едва един частен банкер, който беше и шеф на останалите частни банкери, но даваше консултации. Говорим за Лондон и онзи мащаб на бизнеса.   Но да се върнем в България. Частни (лични) банкери имат почти всички банки – „Уникредит Булбанк”, „Пощенска”, ДСК… Дори бързите кредити рекламират някакъв вид „личен финансов консултант” (в рекламата мисля че се казваше Георги), който в работното си време е консултант-продавач, но във вашия случай ще бъде новият ви финансов гуру.   Той е длъжност на заплата + % в банката. Той е млад и симпатичен, минал е доста обучения, но… не разбира реално от нищо конкретно. Ако трябваше да е компетентен и да предлага  „персонални решения”, то това би следвало да бъде – потребителски кредити, бизнес кредити, жилищни и ипотечни кредити, кредитни карти, спестовни депозити, интернет банкиране, пенсионно осигуряване, инвестицонни фондове, застраховане и каквото още можете да се сетите, свързано с предлаганите от банките услуги.   Нека не забравяме все пак, че това са млади хора, а общия случай за всички тези неща в банката има цели отделни дирекции и отделни хора, които разбират само от едно нещо.  При личните банкери има текучество. Както във всяка друга активна търговия, човек се „изхабява”. Ако сте се занимавали с продажби, знаете за какво говоря. Затова се подбират млади „обещаващи” кадри, които имат хъса и желанието да преобърнат света. Сега е модерно да се казва – „да се доказват”. Това обаче е до време. Човек се изморява и сменя работата си.   Това се е случило и с „личната банкерка” на Мартин Петров. Просто е решила да „капитализира” трудовия си стаж с 3.8 млн. лева. За съжаление обаче,   на пари от сметки на клиента, извършени от служители на банката. При мен пристигат доста подобни сигнали, но за първи път в медиите се споменава име на банка, в случая – „Уникредито Булбанк”. Това се е случвало и с ДСК, и с „Алфабанк”, и с „Пощенска банка”, и с „Инвестбанк”…   Проблемът в този случай е, че сумата е много голяма, а притежателят е известен футболист. Такава сума няма как просто да бъде възстановена от банката, без решение на колективен орган. А това е бавно заради лимитите на одобрение на плащанията на толкова големи суми. Най-вероятно възстановяването ще трябва да получи одобрение от Италия. Виж, ако има съдебно решение, е друго. Тогава акционерите няма да заподозрат директорите в източване на банката. Когато си акционер в банката,   „Значи имаме една бивша служителка, която ще бъде съдена за измама в размер на 3.8 млн. лева. Като ви знам съдебната система, срещу 500 000 лева ще е невинна и на свобода.   От друга страна ти си изпълнителен директор (говорим за Левон Хампарцумян) и назначаваш и контролираш всичко в банката. Изглежда ми доста подозрително 3.8 млн. лева да напуснат банката без твоето знание и съгласие. Или си ти, или някой, когото си назначил. 3.8 млн. са достатъчно, за да има за всеки по веригата, но в крайна сметка това са моите пари. Искам разследване на случая и становище на прокуратурата, за да съм сигурен, че няма да се повтаря и че не сте замесени. А ако има замесен, да е ясно кой е той!”   Гледах напъните на Хърсев и Каролев, които се опитаха да загатнат, че Мартин Петров може да е участвал в кражбата на собствените си пари, но да ви кажа честно, когато става дума за банки, точно на тези двамата им нямам никакво доверие. Единия даже съм го хващал в некомпетентност, а не незнание, но така или иначе намесата им беше чист пиар, а медиите с удоволствие го отразиха.   Когато искате прясна вода, се разхождате до извора. Така е и с банките. Когато искате обслужване, потърсете най-компетентния, до когото може да имате достъп. ВЪВ ВСИЧКИ БАНКИ ТОВА СА ШЕФОВЕТЕ НА КЛОН. Не че няма и по-компетентни, но Вие нямате достъп до тях. А по-нагоре в банковата йерархия става и разделение на отделите. Всеки е компетентен по своите си продукти. Единствено шефовете на клонове имат поглед над всичко. Имат и правомощията да звъннат където трябва и да получат каквато информация е нужна.   Хубавото е че си имат и план. Месечен план за продажби. Ако го изпълнят, получават бонус. Затова те ще направят всичко, за да ви привлекат за клиент. За съжаление понякога правят малко повечко от всичко. Но тук идваме ние – кредитните консултанти. Най-малко ще Ви кажем кой шеф на банков клон няма да скрие информация от вас или кой е по-компетентен. Така работят на практика и личните банкери. Когато не знаят нещо, звънят някъде и питат. Проблемът е, че те нямат практиката на шефовете на банкови клонове. А и както казах повечето са млади и амбициозни, също с месечен план за продажби. Не е добра комбинация според мен.   От мен успех в банкирането и се пазете. Помнете, че не сте застраховани нито Вие, нито спестяванията Ви в банка. И в сейфовете не е по-безопасно, но за това друг път.", "date": "2017.11.30", "title": "Частните (лични) банкери – как работят и защо Мартин Петров изгоря с 3.8 млн. лв."}
{"url": "http://www.classa.bg/%D1%81%D0%B2%D1%8F%D1%82/item/375754-tesla-%D0%BA%D0%BE%D0%BF%D0%B0%D0%B5%D0%BD%D0%B5-%D0%B8-%D0%B1%D0%B8%D1%82%D0%BA%D0%BE%D0%B9%D0%BD%D0%B8", "text": " За целта ентусиастът сглобил система от мощни видеокарти, захранвани от акумулаторния блок на колата, съобщава Electrek.     Първоначалната идея била за майнинг да се използва изчислителната платформа, която управлява автопилота на Tesla, но достъпът до нея се оказал невъзможен. Ето защо “копачът” решил да се ограничи само с електрическото захранване, енергията за което му излиза практически без пари.   Собствениците на Model S и Model X могат да използват зарядните станции Supercharger безплатно, а целта на всяка ферма за биткойни е именно постигането на най-изгодно съотношение между изчислителна мощност и цена на ток за захранването ѝ. Неуточнен остава само въпросът как е решен проблемът с прегряването и интензивната амортизация на батериите.", "date": "2017.11.30", "title": "Tesla  копаене и биткойни..."}
{"url": "http://www.classa.bg/%D1%81%D0%B2%D1%8F%D1%82/item/375755-%D1%82%D0%BE%D0%BF-3-%D1%80%D1%83%D1%81%D0%BA%D0%B8-%D0%BF%D1%83%D1%88%D0%BA%D0%B8-%D0%BD%D0%B0-20-%D0%B2%D0%B5%D0%BA", "text": "Тези пушки променят хода на войни навсякъде по света и носят слава на руските производители на огнестрелни оръжия. \r\n   \r\n\t \r\n \r\n\t \r\n  \r\n   \r\n  \r\n Това е магазинна винтовка от 1891 г., използва рандов патрон 7,62×54, който визуално може да се сравни със снайперския боеприпас на НАТО калибър 308 или 7,62х51. \r\n   През годините това е оръжието, доказало се като най-издръжливото, точното и неостаряващото, тъй като руските войници са минали през редица конфликти, разтърсили из основи страната, с тази пушка – Първата световна война (1914-1918), Гражданската война (1917-1922) и Великата отечествена война (1941-1945). \r\n   Мосин-Наган също така се превръща в една от най-масово произвежданите военни пушки в историята, тъй като от 1891 г. са създадени повече от 37 милиона “Мосини”. \r\n   И въпреки възрастта ѝ нейни различни варианти все още се използват в съвременните конфликти. \r\n “Може дори да я срещнете в снайперистки вариант на бойните полета в Сирия. Днес “Мосин” струва на пазара около $200. Това е едно от най-евтините оръжия, които използват мощни муниции и могат да работят при екстремни климатични условия”, каза за Russia Beyond Дмитрий Сафонов, военен анализатор на вестник “Известия”. \r\n   \r\n   Абсолютна класика на руските огнестрелни оръжия, която полага основите на всички бъдещи оръжейни разработки в страната. Това е първата полу- и напълно автоматична пушка 7,62×39 калибър в страната, която увековечи своя създател Михаил Калашников – човекът, който напуска училище след седмия клас и по-късно става един от най-големите производители на оръжие в световната история. \r\n   След Великата Отечествена война руските производители на оръжия прекарват дни и нощи на работните си места, за да създадат нови оръжия, които да променят изхода от Втората световна война, в която до 1943 г. Русия е губеща сила. \r\n Дори и днес историците спорят върху евентуалния изход от войната, ако Калашников беше измислил пушката си няколко години по-рано – работата по проекта на оръжието започва през 1945 г. (последната година от войната) и една година по-късно му се провеждат военни тестове, за да може по-късно да се превърне в основното оръжие на съветските войници и тези от Варшавския договор за десетилетия напред. \r\n   “Това, което много историци и любители на оръжията забравят, е, че АК-47, който днес познаваме, е военна пушка, преминала през многобройни преработки и подобрения, преди да придобие окончателния си и класически вид в началото на 1960-те. Често срещано неправилно мнение е, че тази пушка е можела да промени курса на Втората световна война, тъй като е отнело 15 години доработки, за да стане перфектното оръжие”, споделя Сафонов. \r\n   Дори 70 години след изобретяването си, АК-47 остава едно от широко използваните оръжия във военни действия по света, благодарение на своята надеждност, евтина цена и мощни муниции от 7,62×39 мм. \r\n Според проучване на Оксфордския университет в днешно време има около 100 млн. пушки “Калашников” по цял свят и три четвърти от тях са АК-47. \r\n   \r\n   За да създадете нова пушка, която ще промени света на оръжията, трябва първо да създадете нов куршум. Именно това е причината за появата на модел АК-74, който замени АК-47 в съветската армия. \r\n   Новото оръжие беше заредено с нови муниции от 5,45×39 мм, които замениха предишните 7,62×39 милиметра. \r\n   “Имаше много причини да се сменят мунициите. АК-74, зареден с 5,45 стана по-точен, куршумът лети по-надалече и пистолетът получава по-малък откос. В резултат на това военната пушка също е “олекнала с 2 кг”. Да, 7,62 е по-мощен, но всички други фактори се превръщат в крайъгълен камък за войниците и дизайнерите и извеждат военната промишленост с една стъпка напред в историята”, споделя експертът. \r\n   За пръв път АК-74 се използва по време на конфликта в Афганистан (1979-1989), в който участва и Съветският съюз. Според книгата “Пушката” (The Gun) на Дж. Чийвър ЦРУ е щяло да плати $5 хил. за първата пушка, пленена от афганистанци по време на войната. \r\n   Дори и днес, след рухването на Съветския съюз, тя все още се използва от руската армия. Обаче се предполага, че трябва да смени мястото си като основно оръжие на войниците на страната със своя наследник АК-12. \r\n", "date": "2017.11.30", "title": "Топ-3 руски пушки на 20 век"}
{"url": "http://www.classa.bg/%D1%81%D0%B2%D1%8F%D1%82/item/375756-%D0%B7%D0%B0%D0%B3%D0%BE%D0%B2%D0%BE%D1%80%D1%8A%D1%82-%D0%BD%D0%B0-%D0%BA%D1%83%D0%BA%D0%BB%D0%BE%D0%B2%D0%BE%D0%B4%D0%B8%D1%82%D0%B5-%D0%B2%D0%B8%D0%B4%D0%B5%D0%BE", "text": "\r\n\t \r\n \r\n\t \r\n \r\n\t \r\n Известният английски писател Дейвид Айк неотдавна потресе обществеността с поредната си сензационна публикация. В нея се казва, че всяко раково заболяване е лесно излечимо. А че в света ежегодно умират 9 милиона човека, това е вследствие реализацията на план на Световното Правителство за намаляване населението на планетата. \r\n   \r\n  “Нашият свят е обречен и го чака трагична участ ако човечеството продължи да бездейства“, казва Дейвид Айк. \r\n   И така: В ръцете на Дейвид Айк попаднали секретни документи, от преди повече от 40 години. Оказва се, че още през 1969 година в центъра на Рокфелер, на закрита конференция с лекари, особено приближени до Елита, бил прочетен секретен доклад. Ето малка извадка от него: \r\n   „ние сега можем да излекуваме всеки вид рак. Но ние не трябва да разгласяваме тази информация, без съответно разрешение, понеже масовата смъртност от онкологии ще забави увеличаването на населението“. \r\n   Аз получих тези документи от хора работещи в правителството и в разузнаването, които са част от тази система. Тези хора са в курса на всичко ставащо, но не са съгласни със съществуващия ред на нещата. \r\n    Днес Световната (анти)Здравна организация планира, че към 2030-та година, смъртността от рака ще се покачи значително, – от 9, на 12 милиона годишно. \r\n Фармацевтичният бизнес не си поставя за цел да лекува рака. Защо да се лекува болест, ако се получават пари от борбата със симптомите. И съвсем не е задължително да се казва на доверчивите пациенти, че отровите от химиотерапията убиват, както раковите, така и здравите клетки, и в резултат, и самия човек. \r\n \r\n\t \r\n \r\n\t \r\n Дейвид Айк твърди, че работата не е само в парите и печалбите. Според думите му, Световният Елит води целенасочена политика за намаляване на населението, т.е. политика на геноцид. Затова увеличаващата се смъртност, в т.ч. и от болестите, е планирана. И ако някой лекар изведнъж открие начин за лекуване на рака, веднага ще попадне под обстрела на чиновниците от медицината и от представители на властите. \r\n   Един от тези, който открито тръгна срещу системата е италианският лекар – онколог  . \r\n   „Аз мисля, че е време да се започне обществено движение, против съществуващите методи на лечение. Официалната онкология е мъртва. Не трябва да продължават изследванията, които продължават повече от сто години“ – казва Симончини, и продължава: “Това вече не е наука, а интелектуално мошеничество. Тезата за ненормалното деление на клетките е лъжлива. Ракът не е генетично заболяване“. \r\n   Тулио Симончини твърди, че традиционното обяснение на природата на рака, е напълно неправилно. Неговите изследвания показали, че ракът е гъбично заболяване, т.е. раковите тумори се предизвикват от един от видовете плесени… Феноменът на гъбата Кандида е, че е много трудно да се убие със съществуващите днес противогъбични препарати. Кандидата бързо мутира, привиква с лекарствата и даже започва да се храни с тях. Но по опитен път се изяснило, че гъбичките умират в среда от сода бикарбонат, т.е от хлебната или готварска сода. Разтвор с обикновена  . \r\n   Според думите на Симончини, често за победата над рака стига само един сеанс с промиване на раковото образование, със сода за хляб. А при тежки случаи, обикновено стигат 4 сеанса. \r\n   Окрилен от успешно излекуваните пациенти, Симончини предоставил своите данни на министерството на италианското здравеопазване, надявайки се, че те ще започнат клинични изследвания и ще проверят, как работи този метод. \r\n   Но вместо проверка, в медиите била организирана клеветническа кампания, а после сеньор Симончини го вкарали за три години в затвора, че лекувал с непроверени методи и убивал пациентите си. И това, по време, когато 9 милиона човека ежегодно умират от мъчителна смърт, от “проверените“ методи на лечение на официалната медицина. \r\n   За щастие, не им се удало да сплашат Тулио Симончини. Като излязъл от затвора, отново продължил изследванията и се опитвал да излекува безнадеждно болните. Италианския лекар вече не го учудва, че нито Министерството на здравеопазването, нито Световната Здравна Организация, не дават разрешение за клинични изпитания на неговия метод. Той казва, че всичките лекари, търсещи алтернатива на смъртно-опасната химиотерапия, непременно ги лишават от лиценз и ги правят “изгои“. \r\n   – “Аз вярвам, че докато съществува Световният Октопод, който управлява световните процеси, няма официално да признаят този метод. Въпреки столетните изследвания, ракът остава неразгадан, защото някой има интерес, да убива хората“… – казва  ! \r\n    ", "date": "2017.11.30", "title": "Заговорът на кукловодите! (ВИДЕО)"}
{"url": "http://www.classa.bg/%D1%81%D0%B2%D1%8F%D1%82/item/375757-%D0%BA%D0%B0%D0%BA%D0%B2%D0%BE-%D0%BE%D0%B1%D1%80%D0%B0%D0%B7%D0%BE%D0%B2%D0%B0%D0%BD%D0%B8%D0%B5-%D0%B8%D0%BC%D0%B0%D1%82-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%82%D0%B5-%D0%BB%D0%B8%D0%B4%D0%B5%D1%80%D0%B8", "text": "Наскоро на страницата „Reddit“ се появи карта, която ясно показва какви дипломи имат премиерите на  . Това, което на пръв поглед привлича вниманието, е, че има много адвокати, но също така, че някои европейски лидери са завършили факултети, които не са свързани с работата, която вършат сега.   Премиерите на Русия, Испания, Португалия и Исландия са завършили  право. В тази група включва министър-председателите на  повечето балкански държави, като Словения, Хърватия и Черна гора. Мирослав Церар, Андрей Пленкович и Душко Маркович, които са   учили в юридически факултети.         Сърбите са извън шаблона, защото премиерът Ана Брнабич е магистър по маркетинг. Лидерите на Гърция и Турция, Алексис Ципрас и Бинали Йълдъръм са инженери, а в тази група влиза и лидерът на Финландия. Премиерът на България е завършил за пожарникар.   Политически науки е  завършил италианският министър-председател Паоло Гентиноли, география   – британския премиер Тереза ​​Май, а норвежкият премиер Ерна Солберг е завършил социология.   Албанският премиер Еди Рама е завършил университет по изкуство, защото искал да стане художник, а  Ангела Меркел е изучавала физика.   Шведският премиер Стефан Льовен е с особен статус – той  няма диплома за висше образование.   Льовен работи като заварчик, а  по-късно става лидер на синдикат. Когато започва да се занимава с политика, той става лидер на управляващите социалдемократи. Той напуска университета, където изучава социални науки само  след една година обучение.", "date": "2017.11.30", "title": "Какво образование имат европейските лидери?"}
{"url": "http://www.classa.bg/%D1%81%D0%B2%D1%8F%D1%82/item/375758-%D0%BE%D0%BB%D0%B8%D0%B2%D1%8A%D1%80-%D1%81%D1%82%D0%BE%D1%83%D0%BD-%D0%BF%D1%83%D1%82%D0%B8%D0%BD-%D0%B5-%D0%BC%D0%BD%D0%BE%D0%B3%D0%BE-%D0%BF%D0%BE-%D1%80%D0%B0%D0%B7%D0%BB%D0%B8%D1%87%D0%B5%D0%BD-%D0%BE%D1%82-%E2%80%9C%D0%BB%D0%BE%D1%88%D0%B8%D1%8F%E2%80%9D-%D0%B2-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%BC%D0%B5%D0%B4%D0%B8%D0%B8", "text": "          – За първи път се срещнах с Путин чрез адвокат на Сноудън (който живее в изгнание в Русия – б.а.), за да му задам въпроси за него. Снимахме в Москва финалните сцени от биографичния ми филм “Сноудън”. Путин ни даде гледната си точка по този въпрос по много ясен и приветлив начин. Оттам се роди идеята да разширим интервюто и да направим документален филм, а след това книга. Започнахме да снимаме веднага, след като приключихме със снимките на “Сноудън” през юни 2015 година. Просто трябваше да преместим екипите си в кабинетите на Кремъл. Така започна този проект, който продължи две години.   Путин оцени това, че сме направил обширни изследвания и сме в течение на повечето световни проблеми днес. Това ни позволи да водим спонтанен разговор. Според мен едно враждебно отношение щеше да бъде контрапродуктивно и да предизвика резки отговори от страна на Путин, както неотдавна с Мегън Кели от Ен Би Си Нюз. Тя заговори напълно невежо за кибервойната. Резултатът? Телевизионният зрител не научи нищо от интервюто и запомни само невежеството на Мегън Кели по темите, за които разпитваше руския президент.     – От западна гледна точка, аз имах негативна представа за този човек и неговата политика. Но често съм ходил в Русия. За първи път отидох през 1982 г., по времето на Брежнев. Там се срещнах с дузина дисиденти, които са имали неприятности с режима и са били изпратени в психиатрични болници. Срещнах се и с Горбачов в САЩ и в Русия. След критиките си към Путин, той промени позицията си по време на събитията от 2014 г. в Украйна. “Путин е идеалният човек за Русия”. Западните медии остават много дискретни за гледната точка на една толкова уважавана международна личност, каквато е Горбачов.   Американците описват по свой начин Путин като студен, циничен, безмилостен човек, като убиец на журналисти и кандидати от опозицията, следователно като най-лошия цар. Личността, която срещнах е доста по-различна. Пред мен стоеше човек, който не приличаше на европейски технократ. И трябва да кажа, че за повече от 50 часа интервюта, не го чух нито веднъж да повиши тон, нито с нас, нито с неговия екип. Винаги беше на разположение. Очевидно времето му беше ценно и ограничено, понякога идваше с шест или седем часа закъснение и трябваше да ни приеме в 23 часа вечерта. Но ако ни беше обещал два часа, тогава ни даваше тези два часа, дори и интервюто да трябваше да продължи до 2 часа след полунощ. С течение на времето се почувствах все по-уверен. Чувствах се способен да го накарам да отиде все по-далеч в позициите си, особено по въпросите, които се отнасят до демократичния процес в Русия. Имаше моменти, в които е трябвало да кипне вътрешно, това е очевидно. Но никога не го показа. Винаги отговаряше търпеливо.     – Това не е изненада от страна на частните американски медии. През последните години те показаха явна враждебност към Путин и неговата политика. Всъщност тези частни медии сега се държат като говорители на американското правителство, което наложи санкции на Русия след началото на войната в Източна Украйна. Целта на тези санкции и на този конфликт, подклаждан от САЩ, е да раздели Европа, да попречи на търговските й връзки с Русия и да я задържи в лагера на НАТО.   Думите на Путин за Украйна, Сирия, НАТО, тероризма и цяла серия от други подобни теми, никога не са били предавани изцяло на Запад. Американските медии, начело с “Вашингтон пост” и “Ню Йорк Таймс”, и следвани отблизо от новинарските канали, оскърбително демонстрираха отказа си да предложат справедливо, или дори просто уважително отразяване на един от най-влиятелните държавни лидери в света. Държавен лидер, чиято единствена вина е, че реши да покаже малко сдържаност и съпротива към идеята за нов световен ред, продиктувана от САЩ. Не съм прочел нито една статия за Русия в тези вестници, която да се доближава дори и малко до реалността, която видях със собствените си очи, и проучих. Моите наблюдения са много близки, между другото, до тези на Стивън Коен, почетен професор в Нюйоркския университет и в Принстън, смятан от мнозина за най-големия американски специалист по Русия.   Критиките към обективността на моята работа и нейната предполагаема благосклонности са в духа на постоянните американски критики към руската политика. Тяхната единствена цел е да намалят влиянието на отговорите, дадени от Путин, който вече толкова малко се чува на Запад.     – Според мен ние позволихме на Путин, по един безпрецедентен за западните медии начин, да представи своята собствена визия за фактите, които, в неговите очи, са белязали руско-американските отношения от 1999 до 2017 година. Трябва да го слушаме внимателно. Трябва да се вслушаме в неговото описание на украинската криза и на държавния преврат, който САЩ никога не признаха. Сравнете изложението на Путин с версията, “приета” в САЩ. По същия начин погледнете пак “анексирането” на Крим – или ставаше дума за референдум, на който народът на Крим се произнесе? Вижте също сами, по рационален начин, кой се доближава повече до реалността по този въпрос – Русия или САЩ?   Тези, които ще прочетат книгата, ще открият, че Путин проповядва неуморно зачитане на международното право, като единственото решение за гарантиране на стабилността в световния ред и запазването на мира във всички страни. Той го повтаря непрекъснато и въпреки това неизменно го представят като “лошия”.     – Опитът ми по време на войната във Виетнам несъмнено е повлиял на моя живот. Но това не е единственото решаващо събитие. Дайте си сметка за това. Под влияние на моя баща, в младостта ми бях голям консерватор. Баща ми се противопоставяше яростно на Рузвелт и на Новия курс. Той прегърна идеята за Студената война. В книгата ми, наречена “Премълчавана история на САЩ”, написана няколко години по-рано, предлагам критичен прочит на официалната история за този период. Аз дори повярвах, че самата Студена война е фикция, окуражавана от САЩ, за да тероризират населението ни и да позволят експанзията на военно-промишления комплекс, такъв, какъвто съществува днес. Поради тези причини давам сурова оценка на САЩ. Всъщност, според мен, ние се намираме в ситуация, в която нашето всеобщо превъзходство и последният военен развой заплашват целия свят. Днес е възможно да разрушим с голяма лекота цялото човечество.     – Да, може да се каже. Но моята визия за света далеч надхвърля чувствата, породени от опита ми на войник във Виетнам. През 80-те г. отидох в Централна Америка, за да снимам “Салвадор”. Там отново можах да констатирам тази много американска практика, която се състои във воденето на безполезни войни под фалшив претекст. Бихме могли да си спомним също за лъжите, разказвани от администрацията на Буш за оръжията за масово унищожение, за да се оправдае втората война в Ирак. Днес разузнавателните агенции са достигнали ниво на власт, за което никога не са били замислени. Самият Айзенхауер би се шокирал. Може ли разузнавателните агенции изведнъж да съобщят, че Доналд Тръмп е манджурският кандидат на руснаците, и да очакват всички да им повярват?   Що се отнася до Путин, можем да го възприемаме като руски “националист”, доколкото той защитава националните интереси на Русия, подобно на китайските ръководители, например. Обратното, Западът и Източна Европа очевидно попаднаха под властта на НАТО. Някои биха могли да се изненадат обаче, че Алексей Навални, противник на Путин и любимец на западните медии, е много по-голям националист от руския президент. Ако Путин загуби изборите през 2018 г., не виждам значима алтернатива. На власт ще дойде или много националистически режим, или поддръжник на Запада, подобно на Елцин. И за пореден път Русия ще бъде опустошена, а ресурсите й плячкосани.     – Ако има нещо, което аферата “Сноудън” доказа, то е, че САЩ имат уши навсякъде, че надзирават политическите дебати и се опитват да контролират събитията и изборите. Твърденията за руска намеса в американските избори ме разсмиват. Сумите, споменати от западни информационни източници, са абсурдно ниски, за да може Русия да получи и най-малкия резултат. За сравнение, бихме могли да посочим прекомерната сума за рекламните кампании, финансирани от американски милиардери като Шелдън Аделсън или братята Кох, които имат огромно влияние върху електоралния пейзаж. Освен това, през новия век самата Електорална колегия два пъти дава президенството на губещите народния вот: Джордж У. Буш и Доналд Тръмп.   Кой тогава подкопава американската демокрация? Не Русия. Това са самите Съединени щати. Нито за миг не вярвам и в най-малкия знак за руско влияние. Тръмп бе избран заради собствените си заслуги и заради слабостта на американската политическа система, която позволява разделяне на избирателни секции и определяне на победителя въз основа на гласовете в Избирателната колегия, а не на народния вот.     – Искаше ми се Бърни Сандърс да бе избран законно, за да представлява Демократическата партия на изборите. Щях да гласувам за него, ако това се бе случило. Както казах публично, дадох гласа си за Джил Щайн, кандидатката на трета партия. Никога не бих могъл да подкрепя Хилари Клинтън, държавен секретар с тежка войнолюбива равносметка. Изглежда, че нищо не е научила от грешките, направени в Либия, Ирак или Афганистан.   Подобно на много хора, бях доста изненадан от резултата на президентските избори в Америка през 2016 г., но не и наистина шокиран. Мисля, че все пак разбрах гнева, който се надига срещу статуквото и затварянето на Вашингтон. Повечето от последвалите действия на Доналд Тръмп бяха плачевни. Той назначи неправилните хора в правителството си и почти по всеки въпрос не взе правилните решения. Не успя да постигне и най-малкото сближаване с Русия. Но, за съжаление, този провал за пореден път произтича от безизходицата, създадена от разузнавателните служби и дълбоката държава в сферата на външната политика.    ", "date": "2017.11.30", "title": "Оливър Стоун: Путин е много по-различен от “лошия” в американските медии"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375759-30-%D0%BD%D0%BE%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1406 г. - Григорий XII е избран за папа.     1700 г. - В битката при Нарва шведската армия, предвождана от крал Карл XII, побеждава значително по-многобройната руска армия на Петър Велики.   1789 г. - Генуа продава на Франция остров Корсика.   1829 г. - Съгласно решенията на Лондонската конференция Турция се задължава да даде пълна независимост на Гърция.   1853 г. - Руският военен флот унищожава турските военни кораби в морската битка при Синоп.   1919 г. - Приет е Закон за търговията със зърнени храни и с произведенията от тях, с който се установява държавен монопол върху износа на зърнени храни от България.   1922 г. - В състава на РСФСР е образувана Чеченска автономна област.   1936 г. - По време на пожар в Лондон изгаря построената през 1851 г. палата на Великото изложение, известна като Кристалната палата.   1938 г. - Правителството на Чехословакия капитулира и се съгласява да изпълни подписаното в Мюнхен съглашение между Хитлеристка Германия, Италия, Франция и Великобритания, което дава право на Германия да анексира Судетската област на Чехословакия, с 30% население от немски произход.   1939 г. - Зимната война: Червената армия нахлува във Финландия   1942 г. - Втората световна война: Провежда се морската битка при Тасафоранга между японските и американските военни флотове.   1944 г. - Втората световна война: С освобождаването на сръбския град Нови Пазар от Първа армия завършва първата фаза от участието на България във Втората световна война на страната на Антихитлеристката коалиция.   1956 г. - Американският телевизионен канал СBS за първи път използва видеокасета за излъчване на програма в ефир.   1962 г. - Бирманският политик У Тан е избран за генерален секретар на ООН.   1966 г. - Барбадос получава национална независимост от Великобритания.   1967 г. - Британският протекторат Южен Йемен обявява независимост.   1975 г. - Основана е Народно-революционната партия на Бенин.   1979 г. - Премиера на албума The Wall на Pink Floyd    1982 г. - Премиера на най-продавания албум за всички времена - Thriller на Майкъл Джексън.   1993 г. - Подписан е договор между Абхазия и Грузия за прекратяване на военния конфликт между двете държави.   1993 г. - Президентът Борис Елцин утвърждава новия герб на Русия.   1998 г. - 32-годишният Любчо Георгиевски става премиер на Македония.  ", "date": "2017.11.30", "title": "30 ноември, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/375750-%D0%BA%D0%B0%D0%BA-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B2%D0%B1%D0%B5%D1%81%D0%B8-%D0%B3%D1%8A%D1%80%D1%86%D0%B8%D1%82%D0%B5", "text": "          Всъщност това трябваше да бъде един съвсем обикновен полет от Гърция към Германия. Само че още когато самолетът на \"Aegean Airlines\" каца на летището в Щутгарт, Георгиус Анастасопулос усеща, че нещо не е наред. Пилотът насочва машината на значително разстояние от другите самолети. Обичайният коридор, който бива \"залепян\" за самолетите и по който пасажерите излизат и се озовават директно във вътрешността на летището, така и не се появява.      Вместо това пилотът ги моли да слязат по прикачената стълба и да се качат в току-що пристигналия автобус. Той ги откарва в друга отдалечена част от летището. Цели два часа властите проверяват щателно паспортите на пътниците. \"Процедурата противоречеше на всички правила за свободно придвижване в Шенгенското пространство. Почувствах се унизен\", споделя Анастасопулос. И той не е бил единственият. И останалите пасажери от същия полет са били подложени на щателна проверка. А всъщност не би тряблвало да е така, защото Гърция е част от Шенгенското споразумение, в рамките на което граничният контрол отпада.     Само че продължаващата бежанска криза и ислямисткият терор разкриха слабостите на Шенген и принудиха страни като Германия да се отдалечат от предишната си либерална миграционна политика. В резултат на това Федералната република реши, че Шенгенските правила няма да важат за пристигащите от Гърция. По данни на вътрешното министерство в Берлин, мерките са предприети още в началото на ноември, след като германските власти са регистрирали от началото на годината над хиляда нелегални пасажери от Гърция. От министерството съобщават, че мерките ще бъдат засилени преди Коледа с цел да се предотвратят евентуални терористични нападения.   Независимо от това възмущението в Гърция е огромно. Гърците се чувстват унизени точно от страната, която със своята неумолима политика на икономии е съотговорна за колапса на гръцката икономика, както смятат те самите. \"Възможно е германските мерки да са допустими. Възможно е Гърция също да носи вина за лошия мениджмънт на бежанската криза. Но това не оправдава никакви едностранни мерки. Все едно американският щат Масачузетс да се отнася към туристите от Калифорния като към чужденци, защото Калифорния е пълна с мигранти\", казва Георгиос Анастасопулос.   Стреснато от гнева на гърците, правителството на Алексис Ципрас внесе официално оплакване срещу Берлин. Само че експерти подчертават, че не само в Германия се предприемат конкретни действия поради съображения за сигурност. Такива неща се случват и в самата Гърция. Там понастоящем пребивават 60 000 бежанци и хора, търсещи убежище. Страната се е превърнала в основен разпределителен център за каналджийските банди.   Международни престъпни мрежи необезпокоявано снабдяват нелегалните мигранти с фалшиви паспорти и други документи. Само няколко дни преди Германия да затегне граничния контрол, британските служби помогнаха на гръцката полиция да разбие една престъпна група в Атина, която се занимавала с производството на фалшиви документи.    Преди това бяха разкрити и каналджийски банди, които са вкарали нелегално хиляди мигранти от Близкия и Среден изток в Испания, Италия и Германия. Въпреки няколкото успешни полицейски акции, каналджиите и сега продължават своята дейност. Техни представители дори официално раздават визитни картички сред мигрантите, които отчаяно се опитват да се доберат до Средна Европа и най-вече до Германия.     В Гърция фалшивите паспорти вървят по 250 евро   \"Фалшиви паспорти има навсякъде. Най-евтини са френските, испанските и италианските. Те се продават за по 250 евро. Те са и най-малко подозрителни за хора като нас\", споделя 27-годишният Мохамед, бежанец от ивицата Газа. Той, както и тримата му арабски приятели, усещат засилените мерки за сигурност в центъра на Атина. Само през последния месец Мохамед е успял да се измъкне от три паспортни проверки. На 22 ноември се опитал за последен път да се сдобие с фалшив френски паспорт. \"По-рано беше много по-лесно. Полицаите не внимаваха толкова много. Сега обаче мерките са много строги. Затова ще изчакаме\", казва той.   Миналата година Франция изпрати в Гърция полицейски части, специализирани в идентифицирането на фалшиви паспорти. Тогава те разкриха хиляди фалшификати. Правителството в Атина признава, че неговите нископлатени служители са претоварени. Сега обаче гръцки граничари ще помагат на германските си колеги по летищата във Федералната република при оспорваните гранични проверки. Може би за успокоение на ядосаните пасажери.   На много гърци обаче това никак не им харесва. \"Та сега идва коледната ваканция. Никой от гърците, които се прекачват в Германия и продължават към по-далечни цели, не иска да изпусне следващия си самолет. Аз ще летя до Ню Йорк и трябваше да се прекачвам в Мюнхен. Но не искам и затова отказах полета до Германия. Сега най-вероятно ще летя през Цюрих\", казва Хари Козматос. Вероятно и други ще сторят като него.", "date": "2017.11.30", "title": "Как Германия вбеси гърците"}
{"url": "http://www.classa.bg/%D1%81%D0%B2%D1%8F%D1%82/item/375751-%D0%BA%D1%80%D0%B0%D0%BB%D0%B8%D1%86%D0%B0%D1%82%D0%B0-%D0%B5-%D0%B3%D0%BE%D0%BB%D0%B0-%D0%BD%D0%B0-%D1%85%D0%BE%D0%B4-%D0%B5-%D0%B3%D1%81%D0%B4%D0%BF", "text": "                Ако реформаторът Мартин Лутер беше жив, със сигурност щеше да отправи тази своя крилата фраза и към социалдемократите. Как може някой да си пречи сам толкова много? Вместо да хванат бика за рогата и да наложат на християндемократите ясно условие, при което да възникне една обновена и не толкова голяма коалиция, социалдемократите се занимават с дреболии: Край на частната здравна застраховка!  Да не се премахва данък-солидарност за хората с най-високи доходи! Служителите на непълно работно време да имат право да работят и повече! Все едно точно от тези въпроси зависи съдбата на Германия. Извинете, но това не е нормално.     И тъй като Социалдемократическата партия (ГСДП) не смее сама да подхване темата, по решаващия въпрос трябваше да се изкаже зам.-председателят на Християндемократическия съюз (ХДС) Армин Лашет. Естествено, че Ангела Меркел остава канцлер, каза той и добави следното: \"В противен случай социалдемократите няма защо изобщо да пристигат\".   Само че би трябвало да е обратното. Миналия уикенд шефът на ГСДП Мартин Шулц трябваше да постави точно това изискване. Защото кралицата е гола, въпреки че мнозина все още не са го забелязали в сляпото си възхищение от нея. Та с кого иска да управлява тя? От самото начало Меркел изключи Лявата партия и \"Алтернатива за Германия\" като евентуални партньори. Тя преговаря без успех със Зелените и Свободната демократическа партия в продължение на четири дълги седмици. Да, точно така: жената, чийто посреднически талант се цени по цял свят, не може да състави ново правителство у дома! И ето, че остава само ГСДП. Друга алтернатива няма.   А какво прави ГСДП? Тя размишлява за своята патриотична отговорност, но преди всичко е загрижена за самата себе си и иска да се обнови. Това е напълно разбираемо от гледна точка на опустошителните изборни резултати от 24 септември. Но нима социалдемократите сериозно смятат, че биха постигнали по-добри резултати, ако се стигне до нови избори?   Да, ГСДП отново се нуждае от ясен профил. Но това профилиране би било много по-лесно начело на правителството, а не в опозиция или в ролята на младши партньор в една коалиция. Защото не друг, а канцлерът определя насоките на политиката, както е посочено кратко и ясно в конституцията. И когато сега се надига призивът, че трябва да бъдем отворени за новото, а под това се има предвид \"малцинствено правителство\", то и вариантът по-малкият коалиционен партньор да излъчи канцлера също би бил нов и значително по-стабилен.   Защо тогава социалдемократите не се позиционират с доказания европейски политик Мартин Шулц начело като европейска партия? Така или иначе не е ясно защо точно Ангела Меркел, която също носи отговорност за актуалните проблеми на ЕС, трябва да бъде незаменима и при решаването им.     За колебанието на Мартин Шулц може да има една-единствена разбираема причина: ако социалдемократите настояват за правителство, чийто канцлер да не се казва Ангела Меркел, то християндемократите със сигурност ще отговорят по следния начин: \"Тогава и без Мартин Шулц!\".   Да, това би било тежък удар за Мартин Шулц, но не би представлявало сериозен проблем за Социалдемократическата партия. Защото в лицето на Зигмар Габриел и Андреа Налес партията разполага с двама кандидати, които също биха могли да поемат канцлерския пост. Дори и лявото крило на ГСДП не би отхвърлило Налес като кандидат-канцлер, защото тя се застъпва както никой друг за социална справедливост, а тази тема е балсам за душата на социалдемократическите функционери.   Изводът: Социалдемократическата партия не е закъсала толкова много, както се опитват да ѝ внушат медиите, а и както си мисли тя самата в момента. Защото ГСДП има кадрови алтернативи. И идеи. А понастоящем ХДС не може да отговори със същото. Партията е напълно изхабена в програмно и кадрово отношение. Затова: ГСДП, събери смелост най-накрая!", "date": "2017.11.30", "title": "Кралицата е гола. На ход е ГСДП."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/375752-%D0%BA%D0%B0%D0%BA-%D0%B5%D0%B4%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B0-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%BA%D0%B0-%D0%B2%D0%B8%D0%B6%D0%B4%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "          \"Неотдавна Иван Иръстев представи в София новата си книга \"След Европа\". Залата беше пълна, а въпросите и коментарите на публиката бяха поне толкова интересни, колкото и самата книга. Един от присъстващите отсече: \"България винаги е била задникът на Европа\". И е прав, за съжаление\", пише в началото на кореспонденцията си от България Барбара Йортел.     По-нататък авторката припомня колко големи бяха очакванията на българите в навечерието на присъединяването на страната им към ЕС през 2007 година. \"Тогавашният министър-председател Сергей Станишев беше заявил в едно интервю за ТАЦ следното: Никой не бива да се заблуждава, че на 1 януари 2007 ще се събуди в друга страна. И въпреки това очакванията бяха наистина огромни\", пише Йортел.     \"Днес, 10 години по-късно, равносметката е по-скоро отрезвяваща. Със своя годишен БВП на глава от населението, който възлиза на едва 6 500 евро (Германия: 40 000 евро), България е не само най-бедната, но и най-корумпираната страна в ЕС\", посочва германската журналистка и цитира едно проучване на американската организация \"Global Financial Integrity\", според което заради корупцията България губи годишно между 6 и 10 милиарда евро. България отбелязва негативен рекорд и по отношение на сенчестата икономика, заради която държавата губи годишно по около 1 милиард евро, пише още Йортел.     По-нататък авторката се спира на ниските заплати и пенсии в България. \"При средна заплата от 500 евро на месец и разходи за живот, които се доближават до западноевропейските, много българи едва свързват двата края. А повечето пенсионери са зависими от подкрепата на близките си\", посочва Йортел.     Германската журналистка се спира и на този проблем: изтичането на мозъци. \"Емиграцията обезкървява България. Според данни на БАН, през следващите пет до десет години на 7-милионната страна ще ѝ липсват около 400 000 квалифицирани кадри\", посочва Йортел и преминава към инфраструктурните проблеми. \"През следващата година София ще получи 800 милиона евро от бюджета на ЕС за доизграждане на инфраструктурната мрежа на страната, по която има още много, много работа. Улиците в София например, с изключение на основните пътни артерии, са в ужасяващо състояние\", пише германската журналистка.   От разочарованието на българите ползи извличат най-вече дяснопопулистките формации, посочва по-нататък Барбара Йортел. \"Любима мишена на \"Обединените патриоти\", които от изборите през март управляват заедно с ГЕРБ, са мигрантите и бежанците. (...) Нищо, че броят на търсещите закрила в България е спаднал драстично през 2017, а бежанските лагери са запълнени едва на 20 процента\", пише Йортел и цитира проучване, според което 84% от запитаните са на мнение, че на бежанците от Близкия изток трябва да бъде забранено да влизат в България.   По-нататък Йортел посочва, че десните популисти не си мерят думите и по адрес на турското малцинство в страната. В тази връзка журналистката припомня следното изказване на депутата Валентин Касабов: \"Тези депесарски хлебарки да внимават, защото можем да ги смачкаме\".     \"На този фон човек неизменно се пита как ли ще протече първата половина на 2018 година, когато България ще поеме председателството на ЕС\", пише Йортел и добавя: \"Доста странно звучат думите на председателя на ЕК Жан-Клод Юнкер, изречени на 8 ноември по време на среща с българския премиер Бойко Борисов. Тогава Юнкер каза, че Европа била част от ДНК-то на България. Още от първия си ден в ЕС България се държала като един от основателите на Съюза\".   \"Подобна оценка е не само далеч от реалността, но е и контрапродуктивна, що се отнася до търсенето на решения за посочените проблеми на България. А това е крайно належащо, както се вижда и от доклада, изготвен от службата на Юнкер. В последния мониторингов доклад на ЕК за пореден път се изтъква, че напредъкът на България в борбата срещу корупцията и организираната престъпност е крайно недостатъчен\", пише Барбара Йортел в кореспонденцията си от България.", "date": "2017.11.30", "title": "Как една германска журналистка вижда България"}
{"url": "http://www.classa.bg/%D1%81%D0%B2%D1%8F%D1%82/item/375753-%D0%B2-%D0%B0%D0%B4%D0%B0-%D0%B2%D0%BB%D0%B8%D0%B7%D0%B0%D1%82-%D1%81%D0%B0%D0%BC%D0%BE-%D0%B2%D0%B5%D1%80%D0%BD%D0%B8%D1%82%D0%B5", "text": "Държавната корпорация Росатом публикува списък с одобрените медийни представители да посетят ядрения завод “Маяк”, в Челябинска област, който е главният заподозрян за изпускането на радиоактивния изотоп Рутения-106, в края на септември.    Да, ама не съвсем.    От над 200 заявки са одобрени едва 17 човека, макар предварително да беше обещано за поне 20. Имена на медии и хора НЕ СЕ СЪОБЩАВАТ.         Снимката е от Фейсбук стената на корпорацията. В дясно се вижда списъка с късметлиите, в който преобладават местни представители и само една чужда информационна агенция.    В последствие може да се окаже, че тя е от Узбекистан, примерно? Ето и как завършва съобщението на Росатом, в частта, която не се побра в дясно на снимката:       Сега по-спокойно ли ви стана? Нали виждате, че всичко е открито и прозрачно? Няма скрито-покрито? Никакви шменти-капели!   За вас не знам, а аз възнамерявам да се поразшетам по Женския пазар, в София. Може от там да науча две-три имена?", "date": "2017.11.30", "title": "В АДа влизат само верните?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375746-%D0%BE%D1%82%D1%81%D0%B2%D0%B8%D1%80%D0%B8%D1%85%D0%B0-%D1%81%D1%83%D0%B7%D0%B0%D0%BD%D0%B8%D1%82%D0%B0", "text": "Дъщерята на Орхан Мурад Сузанита, която сътвори поредица от скандали около нецензурното видео към песента си \"Луцифер и Буда\", е имала мерак да участва в шоуто „Гласът на България\", пише \"ШОУ\".     Невръстната ученичка, която предизвика бурни реакции с разкрепостеното си поведение, че научила, че според регламента може да се яви на предварителните кастинги, ако е навършила 14 години.    Сузанита явно е преценила, че това е начин да преобърне скандалния си имидж и да пожъне одобрение, след като бе обществено поругана. Според нейни близки тя си е подала документите за „Гласът\", който се връща на екран в началото на 2018 г.    Това, което нахаканата госпожица не е преценила, е, че „Гласът на България\" не търси участници със скандална слава, а талантливи хора с музикални качества. По всеобщо мнение от \"Луцифер и Буда\" музикалните качества на Сузанита не стават много ясни.    Отрицателният отговор от шоуто леко обезкуражил нахаканата Сузи, издават от обкръжението й. От екипа на шоуто са категорични, че държат на определени стандарти, дори в поведението на участниците.", "date": "2017.11.30", "title": "Отсвириха Сузанита"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375747-%D0%BC%D0%B8%D1%82%D1%8A%D1%82-%D0%B7%D0%B0-%D1%81%D0%BD%D0%B5%D0%B6%D0%BD%D0%B8%D1%8F-%D1%87%D0%BE%D0%B2%D0%B5%D0%BA", "text": "Митът за Йети вече е окончателно разрешен, пише Мирър. Сигурно е, че става въпрос за хималайска мечка. Отдавна Снежния човек е част от хималайската култура, но днес митът за него вече е окончателно разрешен. Учените са анализирали доказателствата, събирани с десетилетия, а биологът д-р Шарлог Линдквист от Университета на Бъфало представи заключенията.            След генетичен анализ на девет кости, зъби, кожа и козина е открито, че всички съвпадат с хималайската мечка. \"Очевидно е, че голяма част от легендата има връзка с мечките,\" казва д-р Линдквист. Първите слухове за Снежния човек са се появили през 19 век в западната култура. Известното чудовище е било забелязвано в Непал, а при местните хора митът за него е от векове.", "date": "2017.11.30", "title": "Митът за Снежния човек"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375748-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-30-%D0%BD%D0%BE%D0%B5%D0%BC%D0%B2%D1%80%D0%B8", "text": "Ако на този ден, планирате пътуване, то ще премине чудесно. Не се съмнявайте, във вашите възможности и финансово състояние – всичко, ще е стабилно и благополучно. Възможно е, да ви изненада, любовно признание от човек, когото сте смятали за добър приятел. Какво да се прави, от съдбата може да се очаква всичко. Дома - това е солидна основа и защита от неприятности. Така и вие, ще решите днес и ще укрепите отношенията си с близките. Между другото, покрай работата за семейството, може да получите добри доходи. Имайте предвид, че поведението на хората, този ден – ще е огледално на вашето. Възможно е обостряне на хронични заболявания. В този ден, успешно, ще манипулирате своите бизнес партньори, така хем ще запазите парите си, а и собствените си интереси. В любовта се препоръчва да направите компромис, спрямо любимия човек, особено ако е имало кавга. Денят също е добър за фитнес и занимания с активен спорт. Необходимо е с разбиране да се отнесете към всички външни и душевни проблеми. Ако сте пропуснали нещо, малко е вероятно, да го компенсирате или изправите. Безпокойството в личния живот, може да се отрази негативно на здравето ви. Философският подход към ситуацията, ще помогне за преодоляване на бариерата, която е възникнала във връзка с избраника ви. Предстои ви прекрасен ден, в който, ще може да приложите творческите си таланти и дори да получите подарък от провидението. Сънищата, които сънувате днес, може да се окажат пророчески. Ще имате имунитет срещу неуспехите и разочарованията в личния си живот, ако гледате на някои неща, с чувство за хумор. Вечерта посветете на четене на книги или отидете на кино. Само целенасочените действия, могат да ви доведат до успех в бизнеса. Задължително, предварително проверявайте цялата информация, която имате, както и разпределете отговорностите си в текущата работа. Днес, може да бъдете поканени на празничното събитие, не се отказвайте, позабавлявайте се и демонстрирайте талантите си. Слушайте вътрешния си глас, той ще ви подскаже как да направите пари, като вложите минимум енергия. По-често говорете по телефона и се срещайте с роднини, също така не пренебрегвайте подкрепата на влиятелни хора. Възможна е измама от страна на лице, в което искрено сте вярвали в продължение на много години. Трябва да помислите за това как да засилите финансовата си позиция. Не е необходимо да вземате банков заем и да инвестирате в големи начинания. Отлично ще бъде да се посъветвате с адвокат или финансист. Време е също, да решите какво да правите с човек, с който сте решили да откриете общ бизнес.   Ако имате скрити ресурси и творчески потенциал, не трябва да го криете от другите. В любовта покажете благородство и щедрост, така ще бъдете възнаградени в бъдеще. Вечерта посветете на домашна работа и общуване с роднини. Ако е възможно, организирайте семеен празник. Стремежът към печалби, когато имате толкова много съмнения и проблеми, е безсмислен. Ще загубите повече, отколкото, ще получите в замяна. Възможен е служебен роман, както и възобновяване на предишна любовна връзка. Трябва да засилите авторитета си сред хората, с които ви предстой повече от една година, да работите заедно. Възможни са много трудни ситуации, свързани с професионалния живот и личните ви дела. Бъдете готови за спешни решения. Остроумието и оригиналното ви мислене, ще помогнат за реализиране на дългогодишните ви планове. С финансите, бъдете внимателни - възможна е измама от страна на користни лица. Ще бъдете толкова упорити в работата и смели в думите, че ще изненадате околните. В общуването с роднини и съпруга си, се дръжте тактично, в противен случай няма да мине без конфликт. Вечерта е по-добре да посветите на домакинска работа, ремонти и грижи за децата. Здравето ви, също ще се нуждае от специално внимание.", "date": "2017.11.30", "title": "Дневен хороскоп 30 ноември"}
{"url": "http://www.classa.bg/%D1%81%D0%B2%D1%8F%D1%82/item/375749-%D1%82%D0%BE%D0%B2%D0%B0-%D1%81%D0%B0-%D1%81%D1%82%D0%B0%D0%B4%D0%B8%D0%BE%D0%BD%D0%B8%D1%82%D0%B5-%D0%B7%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE-2018", "text": "            Стадион \"Лужники\", Москва На легендарния московски стадион \"Лужники\" ще се играят първият и последният мач от Световното първенство по футбол 2018. На 14 юни на \"Лужники\" ще бъде открита програмата на първенството, а на 15 юли ще се играе финалът. Комплексът, открит през 1956 и домакин на Лятната олимпиада през 1980, беше основно ремонтиран. Днес той разполага с 81 000 седящи места.     \"Откритие Арена\", Москва Москва е единственият от всички градове участници в Световното 2018, който ще се представи с два стадиона. Освен на легендарния \"Лужники\", футболни срещи ще се играят и на \"Откритие Арена\". Това е стадионът на най-известния руски футболен клуб - \"Спартак Москва\". Открит е през 2014.     Стадион \"Крестовски\", Санкт Петербург Новият стадион на ФК \"Зенит\" е изграден точно там, където е бил старият спортен комплекс \"Киров\". Новото спортно съоръжение има капацитет от 68 000 места. Строежът му е струвал цели 930 милиона евро. Германският национален отбор има добри спомени от тази арена - тук на 2 юли 2017 момчетата на Юрген Льов спечелиха турнира за Купата на конфедерациите.     Централен стадион, Екатеринбург Тъй като, според изискванията на ФИФА, този стадион беше твърде малък, съоръжението беше реконструирано - построена беше временна трибуна за допълнителни 12 000 зрители, с което капацитетът на \"Централен стадион\" достигна 35 000 седящи места. След турнира тази трибуна ще бъде демонтирана. На този стадион играе второразрядният ФК \"Урал\".     \"Ростов Арена\", Ростов на Дон Стадионът в Ростов на Дон е построен специално за първенството през 2018 година. Там играе местният футболен клуб \"Ростов\". Съоръжението с капацитет 45 000 места ще домакинства четири срещи от груповата фаза и една от осминафиналите на първенството.     \"Казан Арена\", Казан Първата копка на стадиона в град Казан е направена лично от президента Владимир Путин. На съоръжението с капацитет 41 585 зрители играе местният футболен клуб \"Рубин\", който през последните години няколко пъти стана шампион на Русия. На 22 юни 2017 тук Германия изигра мача си срещу Чили от турнира за Купата на конфедерациите.     \"Волгоград Арена\", Волгоград Във Волгоград, носил в миналото името Сталинград, се намира известната статуя \"Родината майка\". Тя напомня за победата на Червената армия във Великата отечествена война, както в Русия наричат Втората световна война. Стадионът на брега на река Волга побира малко над 45 000 зрители.     Стадион \"Нижни Новгород\" Това съоръжение е едно от деветте, които са изградени или продължават да се изграждат специално за Световното първенство. Стадионът в Нижни Новгород се намира недалеч от мястото, където се събират реките Волга и Ока. Тук ще се играят мачове от груповата фаза, една среща от осминафиналите и една от четвъртфиналите.     Стадион \"Калининград\" Калининград е най-западният домакин на срещи от Световното първенство в Русия през 2018 година. По време на турнира съоръжението, което все още се изгражда, ще разполага с малко над 35 000 места, които обаче по-късно ще бъдат намалени до 25 000. Причината: местният ФК \"Балтика\" играе ту във втора, ту в трета футболна лига и не може да напълни трибуните на по-голям стадион.     \"Мордовия Арена\", Саранск И стадионът в Саранск все още се изгражда. Той ще предлага 44 000 седящи места. След края на първенството капацитетът на съоръжението ще бъде намален до 28 000 места. Там местният ФК \"Мордовия Саранск\" ще играе домакинските си срещи. В момента отборът е в трета лига.     \"Космос Арена\", Самара И още един незавършен стадион - \"Космос Арена\" в град Самара. Първоначалната идея е била той да бъде изграден на един от островите на река Волга. Но тъй като не съществува мост, който да го свързва със сушата, е избрано друго място. Въпреки протестите на местното население, площта на спортното съоръжение с 44 000 места непрекъснато нараства: от 27 хектара се стига до сегашните 930 хектара.     \"Олимпийски стадион\", Сочи Стадионът с капацитет 41 220 места е построен за зимната олимпиада в Сочи. Тъй като едно от изискванията на ФИФА е стадионите, на които се играят мачове от световно първенство, да имат отворени покриви, една част от покривната конструкция е била отстранена. Освен срещи от предварителната фаза на първенството, в Сочи ще се играят още и един осминафинален и един четвъртфинален мач.", "date": "2017.11.30", "title": "Това са стадионите за Световното 2018"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375744-%D0%B1%D1%80%D1%83%D1%82%D0%B0%D0%BB%D0%BD%D0%BE-%D0%BE%D1%82-%D0%BE%D0%BC%D1%83%D1%80%D1%82%D0%B0%D0%B3", "text": "Фермер подслони в дома си и даде работа на младия Ендер, а той за \"благодарност\" изнасили жена му, но после в конюшна...     Уважено е било искането на Районната прокуратура в Омуртаг да бъде взета най-тежката мярка за процесуална принуда „Задържане под стража\" на Енвер Х., съобщиха от пресцентъра на Апелативна прокуратура - Варна. 29-годишният мъж бил привлечен като обвиняем за изнасилване и блудство с жена и задържан за срок до 72 часа от прокуратурата до произнасянето на съда по отношение мярката му за неотклонение.    На 24 ноември 2017 г. Енвер, който помагал в стопанството на семейство от Омуртаг и живеел в дома им, изнасилил жената в отсъствието на съпруга й чрез употреба на сила и заплашване. След това извършил и блудствени действия с нея.    Жената приспивала 3-годишния си внук в съседна стая. Енвер влязъл, заплашил нея и спящото дете със сгъваем нож и извършил двете престъпления. Насилената жена изпратила съобщение до дъщеря си, която живеела в Германия, и съобщила, че е заплашена с нож от Енвер. Дъщеря й веднага се обадила на баба си, която живеела в къща в същия двор.    Роднините на жертвата пристигнали и през прозореца заплашената и насилена жена предала внука си от страх да не бъде наранен. Насилникът избягал, но на сутринта бил открит в конюшня наблизо от близките на жената, които му нанесли побой. Намесата на полицията предотвратила саморазправата с него. Обвиняемият е осъждан.    Определението на Районния съд в Омуртаг, с което е била взета мярка за неотклонение „Задържане под стража\" спрямо насилника, подлежи на обжалване пред Търговищкия окръжен съд.", "date": "2017.11.30", "title": "Брутално от Омуртаг!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375745-%D0%B1%D0%B8%D0%B2%D1%88%D0%B0%D1%82%D0%B0-%D0%BD%D0%B0-%D0%BF%D1%80%D0%B8%D0%BD%D1%86-%D1%85%D0%B0%D1%80%D0%B8-%D0%BF%D1%80%D0%BE%D1%81%D1%8A%D0%BB%D0%B7%D0%B8-%D0%BC%D1%80%D0%B5%D0%B6%D0%B0%D1%82%D0%B0", "text": "Бившата приятелка на британския принц Хари – Кресида Бонас, постна тъжен цитат в Инстаграм, след като узна новината, че малкият син на Даяна и Уилям ще се жени за американската актриса Меган Маркъл. На картинката към публикацията й са изобразени момче и момиче на въртележка, които се опитват да докоснат ръцете си.      „Не е важно за колко образован, талантлив, богат или хладнокръвен се смяташ.    Най-важното е как се отнасяш с другите хора\", гласи текстът към изображението. А под него Кресида е написала:      Истина! Като цяло последователите й са съгласни с цитата и я подкрепят. Но един от коментаторите отбелязва, че „по-добре е да замълчи\". Мнозина от потребителите предполагат, че цитатът е свързан с неуспешните отношения на момичето.    Кресида и Хари се срещаха две години, но през 2014-а се разделиха. Година по-късно в британските медии се появи информация, че двамата са се сгодили тайно, но тя така и не бе потвърдена.", "date": "2017.11.30", "title": "Бившата на принц Хари просълзи мрежата"}
