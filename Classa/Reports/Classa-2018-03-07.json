{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/379407-%D0%B5%D0%B2%D1%80%D0%BE%D0%BF%D0%B0-%D0%B4%D0%B0%D0%B2%D0%B0-19-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%B7%D0%B0-%D1%83%D0%BC%D0%BD%D0%B8-%D0%B3%D1%80%D0%B0%D0%B4%D0%BE%D0%B2%D0%B5", "text": "През настоящата година Европа ще похарчи около $ 19 млрд. за технологии и инициативи, свързани с умните градове, прогнозира анализаторската компания IDC. Инвестициите в смарт градовете ще продължат да нарастват и в следващите години, за да достигнат $ 31 млрд. през 2021 г., сочи анализът. Доминиращ регион по разходи за умни градове се очертава Западна Европа, на която ще се паднат 16,9 млрд. долара, или над 90% от всички инвистиции през текущата година. В същото време държавите от Централна и Източна Европа ще регистрират по-високи ръстове в харчовете за умни градове – средно 21,1% в периода от 2017 до 2021 година, отбелязва IDC. Най-големи инвестиции ще бъдат направени в проектите за управление на движението по пътищата и градския транспорт, на които Европа отделя приоритетно внимание. Други значими направления са екологията, управление на водните ресурси, системите за видеонаблюдеение и градското осветление. По-рано анализаторитe прогнозираха глобалните разходи за проекти в сферата на умните градове. Тази година светът ще похарчи около 80 млрд. долара за умни градове, а към 2021 г. разходите ще достигнат 135 млрд. долара. Като най-голям пазар на технологии за умни градове се оформят САЩ. Очаква се през 2018 г. разходите за проекти в тази област в Щатите да възлязат на 22 млрд. долара.", "date": "2018.03.07", "title": "Европа дава 19 милиарда за умни градове"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379399-%D0%B4%D0%B0-%D0%BF%D0%BE%D0%B3%D0%BE%D0%B2%D0%BE%D1%80%D0%B8%D0%BC-%D0%B7%D0%B0-%D0%B4%D0%B5%D1%8F%D0%BD%D0%B8%D0%B5%D1%82%D0%BE-%D0%BD%D0%B0-%D0%B4-%D1%80-%D0%B4%D0%B8%D0%BC%D0%B8%D1%82%D1%80%D0%BE%D0%B2", "text": "            Вече дори не се учудваме, когато се правораздава по площадите и телевизионните студия. Следователи и прокурори станаха едва ли не излишни, защото Фейсбук е готов с експертизите по криминални случаи в реално време. Излишни са и съдилищата, защото гражданството знае най-добре коя присъда е малка и коя - голяма. Най-компетентни, според медиите, обикновено са роднините на засегнатите. И е много трудно да възразиш на емоциите им в близък план. А когато конфликтът е между нас и лошите, сиреч ромите, за народните анализатори не остава и сянка от колебание къде да застанат.       Почти нищо не знам по случая с д-р Димитров. Твърдя единствено, че повечето от Фейсбук-агитаторите знаят точно толкова малко, колкото и аз. Ако убийството е станало в къщата след нападение с нож - едно, ако човекът е бил застрелян от прозореца, докато е опитвал да краде фара от колата на доктора - друго. Ако пистолетът е бил внесен от крадците - едно, ако е бил незаконно притежаван от самия Димитров - друго. Но кой ще ти чака експертиза, нали трябва едни дейци спешно да трупат популярност.   Това, че човекът е бил уважаван от съгражданите си, ще бъде, разбира се, важен момент в по-нататъшния процес: дори да го осъдят, може да има смекчаващи вината обстоятелства, президентско помилване (Йордан Опиц, признат навремето за виновен по подобен казус, не лежа и половината от 5-те години). Изразяването на човешко съчувствие към д-р Димитров е може би най-естествената реакция на съгражданите му. Призивите за „линч на мангалите\" обаче ни връщат в пещерната епоха. Това, което се надига, не е съчувствие, а презрение към човешки същества, които да можем да убиваме, без дори да си губим времето с някакви формалности като съдебни процеси. Вярно, че не сме докрай християнизирани, но поне публичните фигури би трябвало да имат мярка.   При подобни случаи винаги се надига желание за народно законодаване. Веднага се появи идеята за разширяване на неизбежната отбрана, която да включва например всякакво прекрачване в имота на заинтересования, дори когато няма взлом. Но вижте какво може да се случи: отбива се комшията привечер, без да предупреди - и бам-бам с бренекето, да е мислил! Други пък искат да можем да убиваме не само когато сме нападнати, но и когато някой застрашава имуществото ни: качили се едни хлапета на черешата, бам-бам със сачми номер 5 - да са ги пазили родителите им (ако беше така, да съм си отишъл сто пъти навремето).   Това мислене на парче е любимо занимание на медиите, които търсят сюжети. Но когато го възприемат политици, призвани да коват закони, настава популистки хаос. Когато пък се включат и адвокати, призвани да ни защитават, става просто страшно. Може би наистина трябва да се разшири обемът на неизбежната отбрана, не знам. Сигурен съм обаче, че това трябва да стане въз основа на статистика и анализ, а не заради отделна случка.   София: протест в защита на д-р Димитров     Най-опасното развитие в цялата история е, че популистите отново повдигнаха темата за правото да се защитаваш с оръжие. В същия момент един 19-годишен младеж във Флорида изби 17 съученици с полуавтоматична пушка, която съвсем легално си е купил в магазина. И как отговори Тръмп на масовите недоволства и на настояването за контрол над оръжията? Предложи учителите да се въоръжат. Само че какво ще стане, ако някой учител изперка и започне да стреля?      Статистиките сочат съвсем еднозначно какво трябва да се направи. Убийствата с огнестрелно оръжие в САЩ са 10,2 на 100 000 - многократно повече, отколкото в подобното в културно отношение Обединено кралство, където делът е само 0,2. Защо тогава алтернативно десните в Америка, пък и в България, продължават да настояват да се въоръжаваме? Защото това е идеологията на конфликта, на перманентната война. Трябва разделение, трябват кризи и истерии, за да потърсят гражданите защита именно при популистите (и, впрочем, да не мислят за лобистките им политики).   В България засега те нямат особена подкрепа по тази тема. Според „Галъп интернешънъл\", цели 76% не одобряват идеята всеки да има право да носи оръжие. Но модерните идеологии - както по-рано национализмът, комунизмът, фашизмът - се носят свободно из глобалното пространство и рано или късно ще се прихванат и на наша почва. Следващият номер в програмата ще бъде забраната на абортите, каквато вече въведоха в католическа Източна Европа. Това са пакетни услуги на алтернативно десните.   Впрочем, искрено се надявам д-р Димитров да се окаже невинен. Но още повече се надявам да разберем истината по категоричен начин. Или както казва Аристотел: „Платон ми е мил, но истината ми е още по-мила\".", "date": "2018.03.07", "title": "Да поговорим за деянието на д-р Димитров"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379400-%D0%B0%D0%BA%D0%B0%D0%B4-%D0%BF%D0%B5%D1%82%D1%8A%D1%80-%D0%B8%D0%B2%D0%B0%D0%BD%D0%BE%D0%B2-%D0%B2%D0%B8%D0%B7%D0%B8%D1%82%D0%B0%D1%82%D0%B0-%D0%BD%D0%B0-%D0%BF%D0%B5%D1%80%D1%81%D0%BE%D0%BD%D0%B0%D1%82%D0%B0-%D1%81%D1%82%D1%80%D1%83%D0%B2%D0%B0-%D0%BE%D0%BA%D0%BE%D0%BB%D0%BE-110000-%D0%BB%D0%B5%D0%B2%D0%B0-%D0%BA%D0%BE%D0%B9-%D0%BF%D0%BB%D0%B0%D1%89%D0%B0-%D1%82%D0%B5%D0%B7%D0%B8-%D0%BF%D0%B0%D1%80%D0%B8-%E2%80%93-%D0%B4%D0%B0%D0%BD%D1%8A%D0%BA%D0%BE%D0%BF%D0%BB%D0%B0%D1%82%D1%86%D0%B8%D1%82%D0%B5", "text": "    Кой плаща на една Персона разходите по пребиваването ѝ в Холивуд на Оскарите?   Само не ми казвайте, че тя си ги плаща със заплатата си, защото няма как да е тъй – сумата е около $15000 само за самата Вечер на Оскарите.     Билетите за церемонията по награждаване „Оскар“ не се предлагат за продажба – те се разпространяват от филмови студия, разбира се, не безплатно. Местата, които са най-отдалечени от сцената, струват около $250, а най-отпред има за $750 и $1000.     Дават се пари за визия, облекло, аксесоари. На стилиста за избор на стил и общ образ се дават минимум $500 – $3000, плюс наемане или закупуване на смокинг/вечерна рокля, която също струва кръгла сума $2-3000.   Дотук – $5-7000.   Облеклото обаче е само половината от разходите за визия. Втората половина – коса, грим, парфюм, козметика, аксесоари и др., също струват много. Цените за услугите на стилистите-фризьори започват от минимум $370 и стигат до $1700. Общата сума по това друго перо в разходите е около $5000.     И последната стъпка: наемане на кола, за да се стигне до Залата. Наемане на лимузина струва от $ 100 до $ 400 на час, за вечерта на Оскарите е на разположение под наем за най-малко 8 часа, струва от $800 до $3200.   Вечерта с Оскарите струва на Персоната около $15000.   Извън тази сума от $15000, тя е само за Персоната и за самата церемония, са пътните, дневните, нощувките на Персоната, разходите за антуража ѝ (няколко души) – също пътни, дневни, нощувки и др. за тях.   По мои данни тези разходи над 15-те хиляди долара са още около $ 55000.   Или, общо визитата на Персоната струва около $70000, в български пари – 110000 лева.   Още нещо, ако някой спонсор, от туризма например, е платил тези пари, значи разходите за сметка на данъкоплатците по пребиваването на Персоната в Холивуд са още по-големи, тъй като този спонсор би дал 110000 лева, само ако очаква да спечели поне пет пъти повече (20:80 е известна формула за разпределение във властта и никой не я пренебрегва).   И така, парлевуфрансета мили, едно отиване на наша Персона в Холивуд ни струва на нас, данъкоплатците, мисля, към половин милион лева, нищо работа.  Бълхъ нъ ухапълъ!", "date": "2018.03.07", "title": "Акад. Петър Иванов: Визитата на Персоната струва около 110000 лева. Кой плаща тези пари – данъкоплатците?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379401-%D0%BA%D0%B0%D0%BA%D0%B2%D0%BE-%D1%81%D0%B8-%D0%BA%D0%B0%D0%B7%D0%B0%D1%85%D0%B0-%D0%BF%D1%83%D1%82%D0%B8%D0%BD-%D0%B8-%D0%B1%D0%BE%D1%80%D0%B8%D1%81%D0%BE%D0%B2-%D0%B7%D0%B0-%D0%B0%D0%B5%D1%86-%E2%80%9C%D0%B1%D0%B5%D0%BB%D0%B5%D0%BD%D0%B5%E2%80%9D-%D0%B2%D0%B8%D0%B4%D0%B5%D0%BE", "text": "За разлика от реактор №1, който беше доставен у нас през март 2017-та с много шум и прожекторно осветление вече втори месец, считано от средата на януари 2018-та, на територията се разнасят упорити слухове, че и реактор №2 вече е тук, само дето : упорито не го показват. Защо ли? Защо? ЗАЩО? А?*Повече за историята на пътешествието на реактор №2 към България можете да си припомните или узнаете от долното видео.", "date": "2018.03.07", "title": "Какво си казаха Путин и Борисов за АЕЦ “Белене”? (*ВИДЕО)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/379402-%D0%BE%D1%89%D0%B5-%D0%B4%D0%B2%D0%B5-%E2%80%9C%D0%B0%D1%84%D0%B5%D1%80%D0%BA%D0%B8%E2%80%9D-%D0%BA%D1%8A%D0%BC-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D1%87%D0%B5%D0%B7", "text": "  По любимия им начин – в Преходните и Заключителни разпоредби депутатите узакониха изискването на нов софтуер и нов хардуер на касовите апарати. И първото ще се плаща, и второто, ако апаратът е под 2 години.    Основната тежест ще по   Едрият бизнес ще продължи да си работи с данъчното посредством софтуер на интегрирани компютърни системи и възможностите им да се “пипнат” тук и там направените реални обороти.  С една уговорка – обаче само с онзи софтуер, който на базата на заявките от големите компании бъде регистриран от държавата. Така че и едрите акули ще трябва да се бръкнат с комисион, за да си продължат далаверата.   Разбира се, всичките многомилионни разходи ще се калкулират в цените и съответно ще ги платим всички.   Напомням, че по същия начин – за да не привлича вниманието с преходни и заключителни разпоредби на друг закон преди дни беше разрешено тоталното застрояване на каквото и да е педя земя. Това стана чрез Закона за посевния материал, като парламентът отхвърли ветото на президента.", "date": "2018.03.07", "title": "Още две “аферки” към голямата ЧЕЗ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379403-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D1%8F-%D0%B2%D0%B8,-%D1%87%D0%B5-%D0%B2%D0%B8-%D0%B8%D0%BC%D0%B0-%D0%BF%D1%80%D0%BE%D1%81%D1%82%D0%B5%D1%82%D0%B5,-%D0%B0%D0%BA%D0%BE-%D1%81%D1%8A%D0%BC-%D1%81%D0%B1%D1%8A%D1%80%D0%BA%D0%B0%D0%BB-%D0%BE%D0%B1%D0%B8%D1%87%D0%B0%D0%BC-%D0%B2%D0%B8", "text": "      \"Аз навърших 75 години и на купчинката от годините нещата се виждат от друг ракурс и не ми пука дали това, което ще кажа сега, ще следва наказание или самосезиране на прокуратурата.     Ако си спомняте митинга след 10 ноември пред „Александър Невски\", хиляди, десетки хиляди се бяхме струпали с разчекнати пръстчета и викахме „СДС\" и „Победа\", надявайки се, че нещо ще се промени.     Аз също бях на този митинг и се бях случил до онзи черен камък, на който е написано „Иван Вазов\". На него се беше качил един млад изрод с руси коси, който също беше разчекнал ръчичка и викаше „СДС\", а с другата си помагаше и пикаеше на гроба на Вазов.     Защото беше дошла свободата. Защото беше дошла демокрацията и вече всичко може.   На този изрод, в четири телевизии съм предлагал      Сега предлагам не на министъра на културата Вежди Рашидов (към 2015 г., б.р.), а на големия скулптор Вежди Рашидов да сътвори такъв паметник, защото това поколенията трябва да го знаят - че ние 25 години живеем във фалшива демокрация, която доведе до това, че сме най-бедната страна в Европа, най-корумпираната страна, трета по раждаемост, първа по смъртност и, забележете, първа в света по детски самоубийства. Говоря ви като медицинско лице. Ако аз днес заставам и коленича пред вас, това е защото вие и аз в по-малка степен сте изорали доста голяма бразда в духовната нива на нашата нация.   Аз се радвам, че също съм удостоен с тази награда, но мисля най-вече за това, което правя в „Пирогов\".   Преди шест години създадох единствената в Европа детска клиника по смехо- и психотерапия. Разбира се, с помощта на работещите лекари. Но приоритет, и това го разбра и директорът на „Пирогов\" доц. Миланов, в детските клиники трябва да е грижата на духовното здраве на болното и на здравото дете.     Това са неврозата и депресията. Днес 80%, не говоря глупости, от българския народ са болни от депресия, най-трудно лечимото заболяване, това всъщност е СПИН-ът на ХХI век.   Разбира се, правят се и ще се правят много програми за овладяване на уличната престъпност, за борбата срещу наркоманията, но лечението на душата ще бъде и е задача номер едно не само в България, но и в чужбина.     И още нещо - Христос има три думи, които са всъщност конституцията на живота. Те са благодаря, прости и обичам. Благодаря ви, че ви има. Простете, ако съм сбъркал нещо спрямо вас или спрямо народа си. Обичам ви.   Ние забравяме често, че животът е едно пристигане и отпътуване, че ние за много кратко време сме се видяли на  . Аз вече съм на 75 години и бавно отивам към втората гара.   На всички вас желая от цялата си душа никога да не напускате първата гара\".", "date": "2018.03.07", "title": "\"Благодаря ви, че ви има. Простете, ако съм сбъркал. Обичам ви\""}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/379405-%D0%B5%D1%81-%D1%81%D1%8A%D0%BA%D1%80%D0%B0%D1%82%D0%B8-%D1%81%D0%BF%D0%B8%D1%81%D1%8A%D0%BA%D0%B0-%D1%81-%D0%B4%D0%B0%D0%BD%D1%8A%D1%87%D0%BD%D0%B8-%D1%83%D0%B1%D0%B5%D0%B6%D0%B8%D1%89%D0%B0", "text": "Финансовите министри на държавите от Европейския съюз (ЕС) планират да извадят Бахрейн, Маршаловите острови и карибската островна държава Св. Лусия от „черния списък\" с данъчните убежища през следващата седмица, съобщи investor/bg, цитирайки Ройтерс. В съобщението си агенцията се позавава на документ с който разполага. Решението е предложено на базата на експертно становище и ще бъде гласувано на срещата на министрите на 13 март. Ройтерс припомня, че през януари общо осем държави бяха извадени от същия списък, включително Панама. Така в списъка ще останат само шест страни – Американска Самоа, Гуам, Намибия, Палау, Самоа и Тринидад и Тобаго, ако предложението бъде прието. Бахрейн, Маршаловите острови и Св. Лусия са поели „определени ангажименти\" за адаптиране на данъчните си закони и практики към стандартите на ЕС, се казва в документа. Не се посочва обаче какви точно условия са приели трите държави, уточнява агенцията.", "date": "2018.03.07", "title": "ЕС съкрати списъка с данъчни убежища"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/379406-%D0%B1%D1%8A%D0%BB%D0%B3%D1%80%D0%B0%D1%80%D0%B8%D1%8F-%D0%B2-%D1%82%D0%BE%D0%BF-10-%D0%BD%D0%B0-%D0%B4%D0%B8%D0%BD%D0%B0%D0%BC%D0%B8%D1%87%D0%BD%D0%B8%D1%82%D0%B5-%D0%B8%D0%BC%D0%BE%D1%82%D0%BD%D0%B8-%D0%BF%D0%B0%D0%B7%D0%B0%D1%80%D0%B8", "text": "България е на девето място от 59 пазара на жилища в света по ръст на цените на жилищата през последните три месеца на 2017 г., показват данни на консултантската компания Knight Fran. Компанията обаче е използвала данните за България на европейската статистическа служба Евростат за третото тримесечие на 2017 г. Индексът на Евростат за цените на жилищата за периода октомври – декември 2017 г. ще бъде публикуван на 7 април. Данните на Националния статистически институт (НСИ) също са от третото тримесечие, като съвпадат със статистиката на Евростат. Индексът на Института за последното тримесечие ще бъде публикуван на 30 март. Годишният ръст на цените на имотите в България достига 9% за периода. Това ни нарежда в „червената\" зона на класацията на компанията, където са най-бързо растящите пазари. Лидер е Исландия, която стои начело вече няколко тримесечия и в класацията на онлайн портала за имоти Global Property Guide, с годишно повишение на цените от 15%, но намаление от 0,5% за тримесечието. Следва я Хонконг с ръстове от съответно 13,7% и 2,6%, а на трето – Чехия, с увеличения от 12,3% и 1,6%. Топ 10 се допълва от Ирландия, Турция, Сърбия, която е нов играч в класацията и е включена от консултантската компания за първи път, Унгария, Латвия и на десето място Канада. Според Knight Frank Украйна запазва позициите си на най-слаб пазар на имоти в света с годишно понижение на цените от 5,1% и 1,3% а тримесечието. Следва я Перу – също нов пазар за класацията, със спад от съответно 4,2% и 1,6%. Сред най-слабите пазари на имоти в света попадат още Русия, Саудитска Арабия, Финландия, Полша, Италия, Бразилия, Гърция и Норвегия. Глобалният индекс на цените на жилищата, изчисляван от Knight Frank, приключва 2017 г. на ниво от 4,6% - по-малко в сравнение с отчетените през предходната 2016 г. 5,3%, но повече в сравнение със световния икономически растеж от 3,7% средно за миналата година.", "date": "2018.03.07", "title": "Бългрария в Топ 10 на динамичните имотни пазари"}
{"url": "http://www.classa.bg/%D1%81%D0%B2%D1%8F%D1%82/item/379397-%D0%B7%D0%B0%D1%89%D0%BE-%D0%B7%D0%B0%D0%BF%D0%B0%D0%B4%D1%8A%D1%82-%D0%B5-%D0%BD%D0%B5%D0%B4%D0%BE%D0%B2%D0%BE%D0%BB%D0%B5%D0%BD-%D0%BE%D1%82-%D0%BD%D0%BE%D0%B2%D0%B8%D1%82%D0%B5-%D0%BE%D1%80%D1%8A%D0%B6%D0%B8%D1%8F-%D0%BD%D0%B0-%D1%80%D1%83%D1%81%D0%B8%D1%8F", "text": "Последните изявления на Владимир Путин за новите оръжия на руската армия, причиниха недоволство във Вашингтон и Лондон: Президентът на САЩ Доналд Тръмп и британският премиер Тереза Мей ги нарекоха \"безотговорни\", според изявление на Белия дом.   Богдан Безпалко, политолог и член на Президентския съвет за междуетнически отношения на Русия, обясни защо Западът не харесва думите на руския президент. Според него Вашингтон и Лондон \"не харесват Русия да има мощни съвременни оръжия, по простата причина, че в този случай тяхната доктрина за превантивна атака не може да бъде осъществена\".   Специалистът обясни, че \"САЩ и техните съюзници като Великобритания и други страни, се придържат към концепцията, че превантивен удар с ядрена атака е възможен, дори ако не е резултат от нападение срещу САЩ и техните съюзници, а просто поради заплаха за техните интереси \".   \"Така че това е израз на недоволството на хищника, който осъзнава, че при тези условия не може да реализира своите хищнически стремежи\", заключава политологът.   По време на неотдавнашното си изявление пред двете камари на Федералното събрание, Владимир Путин представи нови и усъвършенствани оръжия за руската армия, които нямат аналози в света, включващи безпилотна подводница, бойни лазерни системи и свръхзвукови оръжия и междуконтиненталната ракета Сармат над 200 тона - крилата ракета с ядрена енергийна система. Путин подчерта, че Русия не заплашва никого и няма намерение да използва този потенциал за офанзивни цели. От своя страна, в телефонен разговор след изявлението му, Тръмп и Май се съгласиха, че \"последните изказвания на Владимир Путин за разработването на ядрени оръжия са безотговорни\".", "date": "2018.03.07", "title": "Защо Западът  е недоволен от новите оръжия на Русия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379404-%D0%B3%D0%B5%D1%80%D0%B1-%D0%B8%D0%B7%D1%82%D0%B5%D0%B3%D0%BB%D1%8F-%D0%B8%D1%81%D1%82%D0%B0%D0%BC%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F", "text": "Управляващите изтеглят Истанбулската конвенция, съобщиха NOVA и БНР, като се позоваха на свои източници. Това ще стане с ново решение на министерския съвет днес. Още през февруари премиерът Бойко Борисов коментира \"Щом хората са уплашени - махаме я, връщаме дебата отначало\". Тогава министър-председателят посочи, че документът би се приел само при абсолютен консенсус в обществото. Той напомни, че основната тема на конвенцията е превенцията на насилието над жени и домашното насилие. По повод на документа ГЕРБ се обърна към Конституционния съд. \"ГЕРБ се оттегля, защото сами, без БСП, без Патриоти, срещу президента, няма смисъл да вървим, след като хората си мислят, че ние всъщност искаме да узаконим гей браковете, а то няма една точка по това нещо, няма ние да понесем пасива повече. Но ще участваме в следващ дебат, когато съзреят, когато оценят, че насилието и конвенцията за насилие над жени и деца е достатъчно сериозен проблем, ще се върна да дебатирам\", каза в средата на февруари Борисов.", "date": "2018.03.07", "title": "ГЕРБ изтегля Истамбулската конвенция"}
{"url": "http://www.classa.bg/%D1%81%D0%B2%D1%8F%D1%82/item/379389-%D0%B2-%D0%B8%D1%82%D0%B0%D0%BB%D0%B8%D1%8F-%D1%81%D0%B5-%D1%81%D0%BB%D1%83%D1%87%D0%B8-%D0%BA%D0%BE%D0%B9-%D0%B5-%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%8F%D1%82", "text": "            Популисткото земетресение в Италия отвори дълбок политически разлом не само в страната, но и в Европа. Разрушена е старата система, в чиито рамки на власт се сменяха социалдемократите и консервативните партии на Берлускони. На мястото на предишните масови партии сега възникнаха нови полюси. Вече левите и десните популисти ще бъдат масовите партии. Това е факт, колкото и да не се харесва на истаблишмънта. В Италия се случва нещо, което други европейски страни вече преживяха или пък тепърва ще преживяват.     В Гърция управлява коалиция от леви и десни радикали. В Унгария на власт са консервативни популисти. Във Франция една чисто нова партия с лекота спечели президентските избори и постави в шах десните популисти, на които симпатизира близо една трета от френските избиратели. С тази важна разлика, разбира се, че движението на Еманюел Макрон е про-, а не антиевропейско, както се случва другаде. В Австрия десните популисти влязоха в правителството. В Германия те вече седят в Бундестага като най-голяма опозиционна партия, а в източните провинции „Алтернатива за Германия\" на места е дори най-силната партия. Във Великобритания пък националистическото протестно движение събира привърженици и в двете големи партии и успя да наложи излизането от ЕС.     С други думи, Италия не е изолиран случай, а продължение на една тенденция, срещу която традиционните партии в Европа засега не съумяват да противопоставят почти нищо. Елементарното обвинение, че новите радикални конкуренти отляво и отдясно са просто някакви „популисти\", вече не е достатъчно. Очевидно избирателите това не ги интересува. И в Италия се видя, че те искат нещо ново, свеж полъх, някаква алтернатива. Бунтовните пориви на хората се подхранват от дълбокото им недоволство от продуктите на досегашната система. В Италия това недоволство ферментираше дълго време, преди да се стигне до сегашния популистки взрив, който освободи всевъзможните антиевропейски, националистически и антисистемни сили. Победителят на изборите Матео Салвини си го каза съвсем ясно веднага след вота. За него „популизъм\" била почетна титла, той работел за хората и щял да се вслушва в „гласа на народа\".   Традиционните партии в цяла Европа обвиняват популистите в лъжи и плоска пропаганда, но сякаш все по-малко избиратели се стряскат от това. Тези избиратели искат прости решения на комплексни проблеми. И който не може да предложи такива решения – сам си е крив. В това отношение модерните популисти в Европа – от Великобритания, та чак до Италия – са взели доста неща назаем от баш-популиста зад океана Доналд Тръмп. Защо да се чудим тогава, че доскорошният духовен гуру на Тръмп, разрушителят на системата Стивън Банън, горещо приветства победата на популистите в Рим и каза, че тя забива нож в сърцето на Брюксел.   Европейският популизъм не е само десен феномен. Италианската партия „Пет звезди\" в Европейския парламент седи в една и съща фракция с британските националисти, които наложиха Брекзита. Ляворадикалната \"Сириза\" от Гърция се е приютила в европейската фракция на левите. А Силвио Берлускони и неговата „Форца Италия\", които на тези избори се преоткриха като десни популисти, пък членуват във фракцията на християндемократите и седят в ЕП на едни и същи банки с германските ХДС и ХСС.     Популистите и антисистемните партии почти без изключение са националистически настроени и се обявяват против ЕС и против Европа – и това особено тревожи хората, които държат на европейското единство и на мирното добросъседство. „Италианците над всичко\" – това беше бойният възглас на Салвини, взет назаем от Доналд Тръмп. „Австрия преди всичко\", тръбеше и Партията на свободата, която днес участва в правителството във Виена. А когато всички започнат да викат „Първо аз!\", тогава чувството за общност между европейците вече ще се превърне в куха фраза. Лидерът на „Северната лига\" в Италия призова страната му да „се освободи\" от ЕС. Това е същата идиотщина като твърденията, че Брюксел потискал Великобритания. Опасността обаче идва от там, че все повече избиратели в Италия вярват на тази идиотщина.   Новите антисистемни партии и популистите с голям успех съумяха да си отворят много евтини комуникационни канали в интернет и в тъй наречените „социални мрежи\". Традиционните партии в редица европейски държави сякаш проспаха тази тенденция. Мрежата, капсулирането сред съмишленици, неинформираността и успехите на популистите са тясно свързани помежду си неща. Досегашните парламентарни демокрации много бързо могат да се превърнат в диктатури на субективното мнение, управлявани от интернет. И кой ще ги контролира тогава? „Тиутър\"? Някой от другите дигитални гиганти в САЩ? Руските фабрики за тролове? Или пък севернокорейските хакери?     На тези избори Италия се промени завинаги. Коя държава ще я последва? В Германия социалдемократите вече не са масова партия. Кога ли същата съдба ще сполети и християндемократите? Или традиционните центристки партии все пак ще успеят да обърнат посоката на сегашната популистка тенденция?", "date": "2018.03.07", "title": "В Италия се случи. Кой е следващият?"}
{"url": "http://www.classa.bg/%D1%81%D0%B2%D1%8F%D1%82/item/379390-%D0%BE%D1%82-%D1%81%D0%B8-%D1%86%D0%B7%D0%B8%D0%BD%D0%BF%D0%B8%D0%BD-%D0%B4%D0%BE-%D0%BF%D1%83%D1%82%D0%B8%D0%BD,-%D0%B5%D1%80%D0%B4%D0%BE%D0%B3%D0%B0%D0%BD-%D0%B8%D0%BB%D0%B8-%D0%BE%D1%80%D0%B1%D0%B0%D0%BD-%D1%88%D0%B5%D1%81%D1%82%D0%B2%D0%B8%D0%B5%D1%82%D0%BE-%D0%BD%D0%B0-%D0%B0%D0%B2%D1%82%D0%BE%D1%80%D0%B8%D1%82%D0%B0%D1%80%D0%BD%D0%B8%D1%82%D0%B5-%D1%83%D0%BF%D1%80%D0%B0%D0%B2%D0%BD%D0%B8%D1%86%D0%B8", "text": "Със Си Цзинпин, който може да остане на власт за неопределено време, Китай ще се присъедини към растящата група страни с авторитарно управление. Експанзията на режимите, управлявани със силна ръка, поставя под въпрос западния демократичен модел.   Владимир Путин, Реджеп Тайип Ердоган, Виктор Орбан, Абдел Фатах ас Сиси, Родриго Дутерте. . . Тези управници, според мнозина демократично избрани лидери, са попътен вятър в платната на политическия нелиберализъм - концепция за управление, неблагоприятна за защита на правата на човека, изправен срещу властите.               А точно това поставя под въпрос модела на либералната демокрация - съчетаващ демократично избиране на лидерите и публични свободи, гарантирани от правовата държава.   Тези режими “отхвърлят демократичния модел, в който ние (на Запад) сме израсли и който смятаме за нормален, но очевидно не е, защото от гледна точка на човешката история той не съществува от толкова отдавна”, каза пред АФП британският изследовател на Китай в Оксфордския университет Джордж Магнъс.   Освен това сърцето на либералните демокрации - Съединените щати и Европа - е пронизано от избирането на Доналд Тръмп или референдума за Брекзит - тенденции, които не са благоприятни за либералния аспект на демократичното управление.   “Сигурно е, че клубът на управляваните демокрации се увеличава” и че Китай е “виден член на този нов “вътрешен кръг”, който не е съгласен САЩ да имат водеща роля в световната дипломация, казва Карълайн Галактерос, доктор на политическите науки и ръководителка на консултанската компания “Планетинг”.   “Залогът за тези държави е да прекъснат връзката между икономическото и финансовото си развитие - което в много отношения се опира на принципите на глобалния либерализъм и глобализацията - и политическия и социалния контрол над множеството им народи. . . за да избягнат съдбата на Русия от 90-те години”, затънала в дълбок упадък след разпадането на СССР, обяснява Галактерос.   В началото на 90-те години мислители като Франсис Фукуяма се питаха дали човечеството приближава към “края на историята” с неизбежното установяване на либералната демокрация, победила комунизма и диктатурите.   Но преди края на десетилетието Фарид Закария писа в сп. “Форин афеърс” за възникването на “нелиберална демокрация” в режими, вместили се в демократичния калъп.   И това продължава - някои страни постепенно се хлъзгат към нелиберализма, след като избраха авторитарни лидери, както стана в Турция или Унгария.   “От гледна точка на управлението на международните отношения това е много опасна епоха” за застъпниците на либералната демокрация, смята Магнъс. Те несъмнено обмислят как да се изправят срещу това явление, добавя той. Редица лидери “във възникналите нелиберални демокрации се възползват от недоволството (срещу глобализацията, автоматизацията, миграциите и т.н.)”, смята Кенет Рот, директор на неправителствената организация “Хюман райтс уоч”.   “Важно е демократичните (либерални) лидери да откроят несъстоятелността на политическите програми на автократите”, каза той пред АФП. Освен това “Китай оказа икономическа помощ на редица други автократи в света”, например Пекин поддържа значителни икономически връзки със Венецуела и Зимбабве.   “Нелибералното изкушение е нещо, на което трябва да обърнем сериозно внимание. То е несъмнено една от битките, които Франция, но и Европейският съюз ще трябва да водят през 2018 г. в редица страни членки”, предупреди Макрон през януари.   Източна Европа е една от сцените на противостоенето между управленските модели - например Виктор Орбан в Унгария или Полша, критикувана от ЕС, че подкопава правовата държава. Китай “обработва тази нива” със своя дипломатически формат 16+1 - между Пекин и 16 страни от Централна и Източна Европа, както и с проекта за “новите търговски пътища на коприната”.   “В крайна сметка страните от Източна Европа няма как да не си спомнят, че са излезли от ситуацията, в която все още бяха през 90-те години, благодарение на привлекателността на западноевропейския модел, колкото и несъвършен да е той или опетнен от “американска парвенющина” според критиките, идващи от Китай и от други посоки.   Но един от проблемите на либералните демокрации може да изникне от самите тях. Според Рот например “е очевидно, че американското правителство вече не е мотор на либералната демокрация, откакто президентът Тръмп се нахвърля срещу балансите на властта му - журналисти, съдии, активисти”, добавя Рот.", "date": "2018.03.07", "title": "От Си Цзинпин до Путин, Ердоган или Орбан - шествието на авторитарните управници"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379393-%D1%81%D0%B2-%D1%81%D0%B5%D0%B4%D0%B5%D0%BC-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D1%86%D0%B8-%D1%85%D0%B5%D1%80%D1%81%D0%BE%D0%BD%D1%81%D0%BA%D0%B8", "text": "    Много време преди покръстването на руския народ при светия равноапостолен княз Владимир християнската вяра вече била проникнала в южния край на Русия – Крим и Таврическия полуостров, който в старо време се наричал Херсонес Таврически и влизал в Римската империя.   Римските императори, жестоки гонители на християните, сами неволно способствали за разпространение на християнската вяра в Таврическия полуостров. Те изпращали там на заточение държавни престъпници. Изповядването на християнската вяра тогава се считало за голямо престъпление и много християни били пратени в изгнание заради вярата си в Иисуса Христа, например   в царуването на император Траян. Тия изгнаници чрез поученията си и чрез примера на добродетелния си живот обръщали много езичници към Господа и често пъти с мъченическата си смърт утвърждавали вярата в сърцата на новопокръстените. Така Господ насочвал всичко за доброто и ползата на Църквата и нерядко самите врагове ставали несъзнателни оръдия на всеблагия Божи промисъл.       Макар заточениците–християни чрез своите поучения да са обърнали мнозина към истинния Бог, мнозинството от жителите на Таврическия полуостров дълго оставали в мрака на езичеството. В тая страна имало много юдеи, които с всички сили се стремели да пречат на разпространението на християнската вяра и заедно с езичниците преследвали и мъчели вярващите в Христа. Християните, често пъти лишени от епископи и свещеници, могли само тайно да се събират на молитва. Но в първите векове на Църквата християнската любов възпламенявала всички вярващи. Изпълнени с ревност към закона Господен и с любов към ближните, християните с готовност посрещали страданията за вярата и дори смъртта.   Така, в царуването на Диоклетиан в ІІІ век, когато християните били преследвани, йерусалимският патриарх пратил няколко епископи в различни страни да проповядват светото Евангелие.   Двама от тях –  – пристигнали в Херсон . Те дълго живели заедно в Херсон или Корсун, главния град на полуострова. Утешавали гонените християни чрез своето състрадание и увещавали езичниците да оставят идолопоклонството и да се обърнат към истинския Бог. След известно време Ефрем напуснал Херсон и отишъл по-нататък. Той стигнал до реката Дунав, проповядвайки словото Божие. Мнозина се обърнали и приели от него св. кръщение, но повечето враждебно посрещали проповедника. Той с търпение понасял гоненията и оскърбленията и най-после, по заповед на началниците на страната, бил посечен с меч.   Между това Василий продължавал да проповядва словото Божие в Херсон. Някои повярвали, но много жители на града с гняв се опълчили против епископа. Те го били и мъчили и най-после го изгонили от града. Той отишъл в планината и се поселил в една пещера, наричана Партено. Скърбейки за неверието и ожесточението на народа, той непрестанно молел Бога да просвети езичниците със светлината на истинската вяра.     Преданието говори, че след някое време синът на един от най-знатните жители на Херсон умрял. Родителите го погребали и, изпълнени с неутешима скръб, постоянно плачели на гроба на момъка. Веднъж нощем бащата и майката на починалия в едно и също време видели чуден сън. Умрелия техен син им се явил и казал: \"Защо плачете и скърбите за моята смърт? Защо се молите на нашите богове? Те не могат да ме възкресят, понеже не съществуват. Ако искате да ме видите жив, идете при оня чужденец, когото оскърбихте и изгонихте, и го помолете да се помоли той за мене на своя Бог; и сами повярвайте в същия Бог, Когото той изповядва; защото Той е истински, имащ власт над живи и мъртви. Той може да ме възкреси.\"   Като се събудили, родителите си разказали един на друг чудния сън. След това заедно с всички роднини и домашни те отишли да намерят изгонения епископ. Когато го намерили в пещерата, те паднали пред нозете му, молейки го да възкреси сина им. Но епископът отговорил:   - Как мога аз, грешен човек, да възкреся мъртъв? Само Бог може да направи това. Повярвайте в Него и молете Му се!   - Ако син ни възкръсне, ние ще направим всичко, каквото заповядаш – казвали родителите на умрелия момък.   Василий отишъл с тях на гроба: отвалили камъка и епископът влязъл в пещерата, където лежал покойникът. Той се помолил над него и като осветил вода, поръсил умрелия, призовавайки името на Св. Троица, както се казва при тайнството Кръщение, и веднага момъкът оживял и започнал да слави Бога. Всички присъстващи паднали пред нозете на епископа, прославяйки небесния Бог. Св. епископ Василий с почести бил доведен в града и множество жители повярвали и се кръстили.   Оттогава християнската вяра започнала бързо да се разпространява в града и околностите. Но ожесточените езичници и юдеи, като видели успеха на омразното тям учение, решили да погубят светия епископ. Те нощно време нападнали дома му, хванали го, вързали го, влачили го по улиците и най-после го били до смърт с камъни и тояги. Тялото му те захвърлили извън града, за да бъде изядено от зверове. Но зверовете не се докосвали до него. Чудна светлина сияела над него през нощите. Най-после християните взели нощно време тялото на мъченика и го погребали.     Скоро подир това един от учениците на св. Василий се отправил в Хелеспонтската страна и срещнал там трима от епископите, които по-рано били излезли от Йерусалим с Ефрем и Василий. Той им разказал за участта, постигнала светите изповедници–страдалци. Епископите благодарили на Бога, Който удостоил техните другари да пострадат и умрат за християнската вяра и без да се боят от опасност, решили да заминат за Херсон , за да продължат просвещението на езичниците в християнската вяра. Това свето дело им било по-скъпо от живота.   Тия трима епископи –   скоро пристигнали в Херсон. Християните ги приели с радост, но евреите и езичниците се опълчили срещу тях и след известно време ги убили.       Минали няколко години. В царуването на   йерусалимският патриарх отново пратил в Херсон  епископ, на име  . Той бил враждебно посрещнат от враговете на християнската вяра, но императорът покровителствал християните. Етерий мирно ръководел своето паство, разпространявал словото Божие и давал чрез своя живот пример на християнски добродетели. Но на връщане от Цариград, където той се бил отправил да благодари на царя за покровителството, той заболял и умрял, оплакван от всички християни, които го обичали като баща.   След неговата смърт в Херсон бил пратен епископ  . Преданието говори, че езичниците, които се намирали в града, искали от него личба, за да повярват в Бога, Когото той изповядва, и че епископът с твърдо упование в Божията помощ влязъл в разпаления от тях огън, дълго се молил сред пламъка и след това излязъл от него невредим. Тогава всички, поразени от чудото, извикали: \"Един е Бог, Богът на християните, великият и силният! Той пази рабите Си невредими сред огъня!\" Мнозина се кръстили и християнската вяра започнала да се разпространява по целия Таврически полуостров. Св. Капитон бил няколко години епископ в Херсон. Веднъж, на път за Цариград, той бил застигнат от буря и корабът му бил захвърлен към устието на Днестър. Суровите жители на страната заловили епископа и го удавили в морето.", "date": "2018.03.07", "title": "Св. Седем свещеномъченици Херсонски"}
{"url": "http://www.classa.bg/%D1%81%D0%B2%D1%8F%D1%82/item/379391-%D0%B8%D0%B7%D0%B1%D1%83%D1%85%D0%BD%D0%B0-%D1%81%D0%BC%D1%8A%D1%80%D1%82%D0%BE%D0%BD%D0%BE%D1%81%D0%B5%D0%BD-%D0%BDe%D0%BB%D0%B5%D1%87%D0%B8%D0%BC-%D0%B2%D0%B8%D1%80%D1%83%D1%81", "text": "Едно безпрецедентно избухване на треската Ласа, опасна смъртоносна болест, която има висок епидемичен потенциал и в момента все още за нея няма лек, предизвиква поражения в Нигерия, съобщава Daily Express.   Състоянието се проявява под формата на остър вирусен кръвоизлив, а зярязяването се осъществява чрез контакт с урината и изпражненията на гризачи Mastomys natalensis, носители на този вирус, които живеят в региона Западна Африка.   Един от всеки пет случая на това заболяване представлява сериозен риск за здравето, засяга черния дроб, далака и бъбреците. Въпреки че няма доказателства, че треската Ласа може да бъде предавана по въздуха, контакт на човек със секрети на тялото на болен пациент, носи огромен риск от инфекция.   Според епидемиолози от Нигерия, най-малко 1 081 случая в страната се дължат на този вирус, който през първите два месеца на годината вече е отнел живота на 90 души. Също от четиринадесет здравни специалисти, които са работили за ограничаване на това огнище и били подложени на това заболяване, четирима са загинали от вируса.   Ласа е особено опасна за жените в последните месеци на бременността, когато заразяването означава смърт за майката и бебето в повече от 80% от случаите.   Няколко дни след момента на заразяване, пациентите усещат симптоми като болки в гърлото, главоболие, кашлица, гадене, повръщане, диария и болки в мускулите, гръдния кош и коремната област.   „При по-тежките случаи, заболяването може да имитира други смъртоносни хеморагични трески, като ебола, с кървене от носа, устата и други части на тялото\", обяснява д-р Чарли Уелър, директор на НПО Wellcome Trust.   Както и в други бедни страни, засегнати от епидемии, развитието на ваксина срещу треската Ласа е в застой. Превантивните мерки се ограничават до съветване на местните жители да запушват дупките, през които могат да влизат гризачи, както и да съхраняват храна и вода в запечатани контейнери.", "date": "2018.03.07", "title": "Избухна смъртоносен нeлечим вирус"}
{"url": "http://www.classa.bg/%D1%81%D0%B2%D1%8F%D1%82/item/379392-%D0%B5%D0%BC%D0%B0-%D1%83%D0%BE%D1%82%D1%81%D1%8A%D0%BD-%D1%81-%D0%BD%D0%BE%D0%B2%D0%B0-%D1%82%D0%B0%D1%82%D1%83%D0%B8%D1%80%D0%BE%D0%B2%D0%BA%D0%B0,-%D0%BD%D0%BE-%D1%81-%D0%B3%D1%80%D0%B0%D0%BC%D0%B0%D1%82%D0%B8%D1%87%D0%B5%D1%81%D0%BA%D0%B0-%D0%B3%D1%80%D0%B5%D1%88%D0%BA%D0%B0", "text": "Известната британска актриса Ема Уотсън, на партито на Vanity Fair след връчването на наградите \"Оскар\", показа новата си татуировка в подкрепа на движението Time's Up, което се бори срещу сексуалния тормоз. Надписът в курсив, който актрисата показа на дясната си ръка, обаче съдържа граматическа грешка: в изречението липсва апострофът преди буквата S.   Според хората, татуировката е временна, което не е попречило на някои интернавти да критикуват актрисата. \"Ема Уотсън има нова татуировка на ръката си, но няма апостроф - глупаво е, нали?\" написа потребител на Twitter. \"Ема Уотсън си сложи татуировка Time's Up с липсващ апостроф, мислех, че е по-информирана\", пише друг.   Имаше и такива, които я подкрепяха въпреки грешката. \"Въпреки че татуировката на Ема Уотсън има граматична грешка, все още я обичам\", каза друг Twitter потребител.   Това не е първият път, когато Ема Уотсън демонстрира подкрепата си за движението Time's Up. През февруари звездата от \"Хари Потър\" дари 1,4 милиона долара на Фонд \"Правосъдие и равенство\", вдъхновен от това движение, който се бори срещу сексуалния тормоз и дискриминация. Тя също присъства на 7 януари на 75-ото издание на \"Златен глобус\" облечена в черно, както почти всички актриси, протестиращи срещу тормоза и сексуалното насилие във филмовата индустрия.", "date": "2018.03.07", "title": "Ема Уотсън с нова татуировка, но с граматическа грешка"}
{"url": "http://www.classa.bg/%D1%81%D0%B2%D1%8F%D1%82/item/379394-%D0%B4%D1%80%D0%B0%D0%BC%D0%B0%D1%82%D0%B0-%D0%BD%D0%B0-62-%D1%85%D0%B0%D0%B8%D1%82%D1%8F%D0%BD%D0%B8,-%D0%B1%D0%BB%D0%BE%D0%BA%D0%B8%D1%80%D0%B0%D0%BD%D0%B8-%D0%BD%D0%B0-%D0%BB%D0%B5%D1%82%D0%B8%D1%89%D0%B5-%D0%B2-%D1%87%D0%B8%D0%BB%D0%B8", "text": "Най-малко 62 хаитяни са задържани от 2 март на летище \"Артуро Мерино Бенитес\" в Сантяго, столицата на Чили и чакат да бъдат върнати в страната си. Чилийската полицейска служба за разследване (PDI) посочи, че това е нормална процедура, базирана на миграционните закони, която се извършва, когато дадено лице няма необходимите документи за влизане в страната. В този случай пътниците трябва да бъдат върнати в страната им на произход, съобщи чилийската преса. PDI потвърждава, че е установила, че хотелските резервации, представени от хаитяните, са измамни, съобщава CHV. От своя страна Социокултурната организация на хаитяните в Чили осъди задържането на имигрантите в лоши условия, без достъп до куфарите им, за да сменят поне дрехите си. Лине Франсоа, директор по социалните въпроси на организацията, заяви, че пътниците не са били информирани кога ще бъдат върнати в Хаити. Авиокомпанията \"Латиноамерикански крила\" (LAW) потвърди, че в следващите часове хаитяните ще бъдат върнати в тяхната страна. Тя също така обяви, че е решила временно да спре полетите си по маршрута до Порт-о-Пренс, след увеличаването на броя на гражданите на Хаити, които не са били допуснати от чилийските власти да влезнат в страната.", "date": "2018.03.07", "title": "Драмата на 62 хаитяни, блокирани на летище в Чили"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379398-7-%D0%BC%D0%B0%D1%80%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "161 г. - Римският император Антонин Пий умира и е наследен едновременно от Марк Аврелий и Луций Вер, което е прецедент дотогава в Римската империя.    321 г. - Император Константин I Велики издава декрет че денят на Sol Invictus (неделя) е ден за почивка в Империята.    1530 г. - Папата отказва да узакони развода на английския крал Хенри VIII с Катерина Арагонска и да признае брака му с Ан Болейн, което става формален повод за създаването на англиканската църква.    1798 г. - Френската армия влиза в Рим.    1814 г. - В битката при Краон армията на Наполеон Бонапарт побеждава руските и пруските военни сили.    1876 г. - Александър Бел получава патент за изобретение, което той нарича телефон.    1912 г. - Руал Амундсен официално съобщава, че неговата експедиция е достигнала Южния полюс на 14 декември 1911 г.    1918 г. - Първа световна война: Финландия влиза в съюз с Германия.    1936 г. - Германия нарушава Локарнския пакт и Версайския договор, като окупира наново демитализираната Рейнска област.    1945 г. - Втората световна война: Американски армейски части овладяват моста над река Рейн, с което се ускорява настъплението срещу Берлин.    1947 г. - Възстановени са дипломатическите отношения между България и Австрия.    1950 г. - Студената война: СССР прави изявление, в което отрича, че Клаус Фукс е работил като съветски шпионин.    1965 г. - За първи път в Канада в римокатолически църкви са извършени богослужения на английски език.    1966 г. - Президентът на Франция Шарл де Гол обявява намерението на страната да напусне НАТО.    1980 г. - Маргьорит Юрсенар е първата жена избрана за член на Френската академия.    1983 г. - Направен е опит за отвличане на самолет (полет № LZ-013) от БГА Балкан (София - Варна).    1987 г. - Майк Тайсън прегазва Джейм „Костотрошача\" Смит за световната титла в тежка категория.    1989 г. - Иран скъсва дипломатически отношения с Великобритания по повод на издадените в кралството Сатанински строфи на Салман Рушди.    1996 г. - Формиран е първият демократично избран палестински парламент.    2002 г. - Открити са Деветите зимни параолимпийски игри в Солт Лейк Сити.    2009 г. - Изстрелян е космическият телескоп Кеплер, проектиран да открива земеподобни планети в орбита на други звезди.    ", "date": "2018.03.07", "title": "7 март, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/379395-spacex-%D0%B8%D0%B7%D1%81%D1%82%D1%80%D0%B5%D0%BB%D1%8F-%D0%B8%D1%81%D0%BF%D0%B0%D0%BD%D1%81%D0%BA%D0%B8%D1%8F-%D1%81%D0%B0%D1%82%D0%B5%D0%BB%D0%B8%D1%82-hispasat-30w-6,-%D1%81-%D1%80%D0%B0%D0%B7%D0%BC%D0%B5%D1%80-%D0%BD%D0%B0-%D0%B0%D0%B2%D1%82%D0%BE%D0%B1%D1%83%D1%81", "text": "Компанията Spaceon на Илън Мъск в ранните часове на вторник, изпълни 50-то изстрелване на ракета - носител Falcon 9, с рекорден товар. Ракетата се предвиждаше да пренесе на геостационарна орбита испанския сателит Hispasat 30W-6, който е с размерите на автобус. Това е най-големият спътник, който SpaceX извежда на орбита.   Изстрелването бе насрочено за интервал от два часа, започващ от 05:33 GMT, въпреки че бе извършено без забавяне. Сателитът бе изведен на орбита половин час по-късно.   За разлика от други полети на Falcon 9, в този полет SpaceX не очаква първата степен да може да кацне на платформата, поради лошите метеорологични условия по атлантическото крайбрежие на САЩ. Сателитът е комуникационен, оборудван с 40 Ку-лентови и 10 С-лентови транспондера за директно излъчване на телевизия с висока разделителна способност, както и на широколентов интернет за правителствени и корпоративни клиенти.", "date": "2018.03.07", "title": "SpaceX изстреля испанския сателит Hispasat 30W-6, с размер на автобус"}
{"url": "http://www.classa.bg/%D1%81%D0%B2%D1%8F%D1%82/item/379396-%D0%BC%D0%B5%D0%BA%D1%81%D0%B8%D0%BA%D0%BE-%D0%BE%D1%82%D0%B2%D0%BB%D1%8F%D0%BA%D0%BE%D1%85%D0%B0-%D0%B0%D0%B4%D0%B2%D0%BE%D0%BA%D0%B0%D1%82%D0%BA%D0%B0-%D0%B8-%D0%BF%D0%BE%D0%BB%D1%83%D1%87%D0%B8%D1%85%D0%B0-%D0%BE%D1%82%D0%BA%D1%83%D0%BF%D0%B0-%D0%B2-%D0%B1%D0%B8%D1%82%D0%BA%D0%BE%D0%B8%D0%BD%D0%B8", "text": "Адвокатката Таня Денис Медина, 33-годишна, бе отвлечена на 28 февруари, когато напуска офиса си в мексиканския щат Чихуахуа, според портал La Silla Rota.   Според същия източник, похитителите поискали от семейството откуп в криптовалутата биткоин, който се появи на пазара за електронен обмен през 2009 г. и има стойност около $ 11 500 за единица, по курса от понеделник.   В изявление, главният прокурор обясни, че на 2 март са били заловени петима от предполагаемите похитители на адвокатката, включително Герман Авраам Акоста, който в социалните мрежи предлага услуги като лектор по развитие на бизнеса.   Според изявлението, по време на операцията \"агентите са спасили жената, арестували са петима заподозрени похитители, възстановили са сумата, дадена им като част от откупа, както и са конфискували три превозни средства, използвани от престъпниците.   Лидерът на престъпниците, Акоста, на 23 години, е основател на \"Innlab\", иновативна компания, която генерира големи художествени и търговски проекти, съгласно информационните клипове, качени на платформата YouTube и на профила му в социалната мрежа.   Възможната присъда за престъплението утежнено отвличане, е максимално наказание от 70 до 75 години затвор.", "date": "2018.03.07", "title": "Мексико: Отвлякоха адвокатка и получиха откупа в биткоини"}
{"url": "http://www.classa.bg/%D1%81%D0%B2%D1%8F%D1%82/item/379388-%D1%82%D1%83%D1%80%D1%81%D0%BA%D0%B8%D1%8F%D1%82-%D1%81%D0%BA%D0%B0%D0%BD%D0%B4%D0%B0%D0%BB-%D1%81-%D0%BF%D0%B5%D1%81%D0%BD%D0%B8%D1%82%D0%B5", "text": "Турската държавна медийна компания забрани над 200 песни с аргумента, че пропагандират терора, подтикват към консумацията на алкохол и цигари или въздействат вредно на децата. Смехотворно, смятат засегнатите изпълнители.             През 2010 година кюрдската певица Рожда беше осъдена на година и осем месеца лишаване от свобода. Песните, които тя беше изпълнила на един културен фестивал в Диарбекир, бяха оценени като „терористична пропаганда\". Осем години по-късно, в края на февруари 2018, три нови нейни песни попаднаха под забрана със същия аргумент. „А във всички тях става дума само за копнежа към мир,\" казва изпълнителката.   Списъкът с общо 208 песни, от които 66 на кюрдски език, забранени от държавната медийна компания ТРТ, всъщност датира още от 2016 година. Но обществеността научи за него едва сега - след парламентарно питане на един опозиционен депутат от Измир.     Държавната медийна компания спря изпълнения, които в продължение на години е излъчвала   В интервю за ДВ 40-годишната Рожда разказва, че вече едва ли не е свикнала със забраните и с присъдите, които ѝ налагат само защото пее на кюрдски. „Потискащо е, че вървим назад към миналото и че наново ни се налага да преживяваме всичко това,\" казва тя.   След като медиите публикуваха списъка със забранените песни, ръководството на ТРТ излезе с категорична позиция, отхвърляща всички критики: „Законово задължение на всяка медия е да отстранява всички съдържания, които насърчават употребата на цигари и алкохол, въздействат отрицателно върху развитието на децата и пропагандират тероризма,\" пише на сайта на ТРТ.     Забранените песни в изпълнение на Рожда са от неин албум от 2007 година. Цели 7 години те са били излъчвани по държавното радио и телевизия, преди да ги спрат. Защо изведнъж някой се е сетил да ги цензурира, самата изпълнителка не може да каже. Рожда категорично отхвърля обвинението, че песните ѝ съдържали пропаганда на тероризма. „Аз просто се опитвам да опазвам кюрдската култура. Какво да правя иначе - да пея на английски ли?\", казва певицата пред ДВ.   Забранителният списък обхваща както известни поп-парчета, така и алтернативна музика. Една от потърпевшите рок-групи се казва „Ески бандо\" („Старата банда\"). Две нейни изпълнения също фигурират в черния списък: „Истанбул Бейрут Париж\" и „Надписът отзад на камиона\". Певецът и китарист на групата Гюней Марлен смята, че забраната е смехотворна.   „Светът разработва изкуствения интелект, а в това време нашата страна си губи времето с подобни неща, които принадлежат към миналото,\" казва музикантът, според когото двете парчета са забранени, защото в тях става дума за алкохол. „Във времена, когато медиите са пълни с насилие, оръжия и омраза, песните са последното нещо, което трябва да бъде цензурирано,\" обобщава той.   Кюрдската изпълнителка Рожда беше цензурирана заради \"терористична пропаганда\"   Да се забранява музика не е нещо ново в Турция. Още преди Ердоган и неговата Партия на справедливостта и развитието (ПСР) да дойдат на власт, в страната редовно се цензурираха съдържания, вкл. песни от популярните жанрове. Тогава аргументите обикновено гласяха: порнографско съдържание, политическа пропаганда, подбуждане към употреба на алкохол или към самоубийство. Ето няколко примера за песни, забранени след преврата през 1980 година:   Парчето „Приятел\" на поп-певицата Мелике Демира беше спряно, защото пропагандирало комунизма. Песента на Аднан Шансес „Налей, кръчмарю\" пострада като пропаганда на алкохола. А парчето на групата „Арабеск\" и нейния певец Орхан Генджебай „Ако ще светът да загине\" беше забранена с аргумента, че дава израз на едно душевно разстройство.     Но може да стане и по-лошо: през февруари правителственото мнозинство внесе в парламента законопроект, според който на контрол от страна на медийния регулаторен орган RTÜK в бъдеще ще подлежат всички звукови и снимкови съдържания, които се публикуват онлайн. Критиците на този законопроект смятат, че така управляващата партия ще разшири контрола си над интернет и ще може вече да цензурира и съдържанията, които се излъчват в мрежата.   „RTÜK ще получи прекалено широки правомощия и ако ги приложи, ще може да забранява тези съдържания вече и в интернет\", посочва професор Яман Акдениз от Юридическия факултет на истанбулския университет „Билги\". По този начин тя на практика ще контролира мрежата. „А това още повече отдалечава Турция от процеса на демократизация,\" смята професорът.", "date": "2018.03.07", "title": "Турският скандал с песните"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379379-%D0%BE%D1%82%D0%BA%D1%80%D0%B8%D1%85%D0%B0-%D0%BF%D0%B8%D1%81%D0%BC%D0%BE-%D0%B2-%D0%B1%D1%83%D1%82%D0%B8%D0%BB%D0%BA%D0%B0-%D0%BD%D0%B0-132-%D0%B3%D0%BE%D0%B4%D0%B8%D0%BD%D0%B8", "text": "Писмо в бутилка, окачествено като едно от най-старите известни послания от този тип в света, е намерено в Австралия - 132 години, след като е хвърлено в Индийския океан през борда на германски плавателен съд. Това предаде Нова тв. На писмото в бутилка, наполовина заровено в пясъка, се е натъкнала Тоня Илман, докато в края на януари се е разхождала из дюните на остров Уедж, на около 180 километра северно от град Пърт, щата Западна Австралия.      Бледият ръкопис разкрива, че писмото, написано на немски, датира от 12 юни 1886 г. На обратната му страна е указано който го намери, да запише часа и мястото и да го предаде на Германската военноморска обсерватория или на най-близкото германско консулство, предават световните агенции.      Посланието в бутилка е хвърлено през борда на плавателния съд \"Паула\" като част от 69-годишен експеримент на Германската военноморска обсерватория за по-добро разбиране на океанските течения и търсене на по-бързи и ефикасни корабни маршрути, се посочва в изявление на Западноавстралийския музей.", "date": "2018.03.07", "title": "Откриха писмо в бутилка на 132 години"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379380-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-7-%D0%BC%D0%B0%D1%80%D1%82", "text": "Очаква ви прекрасен ден, когато и на душата ви, ще бъде уютно и спокойно. Вие сте мечтали за това толкова дълго, че усмивката няма да слезе от лицето ви цял ден. Нови срещи с хора, ще открият пред вас ярки перспективи в работата и ще помогнат за увеличаване на потенциала. Ако сте мениджър или търговец, тогава вечерта чакайте печалба. Днес, работата ще ви спори, което вече предоставя възможности за кариерно развитие. Не пренебрегвайте онези, които са ви помагали по много начини. Тези хора, ще продължат да ви подкрепят. В любовта, ще търсите пълна свобода, което вече може да навреди на отношенията с избраника. Време е, да се замислите сериозно за семейство и за продължаване на рода. Възможни са промени в семейния живот, както и нов етап в развитието на бизнеса. Ако всичко това се пресича, тогава бъдете по-внимателни. В противен случай, преследвайки едно, може да загубите друго. Ако предприемате дълго пътуване, трябва да подготвите всичко необходимо - от багажа, до документите. Всяко погрешно действие, ще доведе до голяма грешка. Няма да се чувствате спокойни, когато чувате критики от страна на шефа. Вие толкова искахте да докажете професионализма си и сега такива остри забележки. Необходимо е да вземете важно решение в личния живот, от което ще зависи много. Вечерта се отпуснете и излезте с приятели. Отидете в кафене или ресторант. Трябва да бъдете по-уверени в себе си, за да не се окажете сред слабите и мързеливите. Обърнете внимание, че шефът ви, ще даде премия, само на най-изпъкващите. Талантите си, може да разкриете в творчеството, дори и това да не е основната ви област на дейност. Един добър ден за спорт и физическа активност. Здравето ви, ще е добро. Обстоятелствата в живота ви, ще се развият така, че няма да може да ги промените дори и с големи усилия. Борете се с мързела и приемете достойно, това което сте заслужили. В любовта, дръжте емоциите си под контрол. С финансите ви, всичко е наред и вече сте заделили пари за \"черни дни\". Не планирайте покупки за вечерта. Възможно е, да ви е доста тъжно на душата, от което дори близките хора, няма да могат да ви отвлекат. Може би, това е грешка на безразсъдството ви в любовта, за която толкова силно сте копнеели. Възможно е също влошаване на здравето, дължащо се на нервна свръхвъзбуда, затова си почивайте повече. Днес не е желателно да ходите на тренировки във фитнес залата. Ще вземете някакво нестандартно решение, от което ще зависи резултатът от работата ви. Включете логиката, ако ситуацията влезе в задънена улица. Може смело да промените работата си, да учите и подобрявате уменията си. В случай на болест, по-добре не рискувайте, а отидете на лекар.   Очаква ви лесен във всяко отношение ден, в който може просто да се отпуснете и да се насладите на живота. Не започвайте отношения само от скука, дори ако сте все още сами. Пари ще имате, но няма да са това което желаете. Подарете си повече време за хобито, общувайте с приятели и ако е възможно, отидете на кино или театър. С лекота, ще постигнете това, което искате. Няма да бъдете възпрепятствани от колеги и завистливи хора, което вече е добре. Вярвайте повече в себе си, не на интуицията, ако започнете да анализирате подробно ситуацията в любовта. Възможна е среща със стари приятели, благоприятни предложения и пътувания. Вечерта е по-добре да посветите на хобито си. Очаква ви благоприятен ден, когато всичките ви дела, ще се реализират успешно. Не се паникьосвайте, ако любимия човек, ви каже цялата истина в очите ви. Възможно е вие самите, да го провокирате към подобни действия. Може да възобновите отдавна загубени контакти, но сами трябва да решите дали са ви нужни. Слушайте интуицията си. Днес не е ден, за отпускане и почивка, защото ще имате много нова и мащабна работа. Ако забележимо вървите напред, тогава и шефът ви, ще ви оцени по заслуги. Основното нещо е, да не споделяте вътрешните си чувства и идеи с колегите. Отличен ден за преглед на ценностите в семейството, лечение и промени на имиджа.", "date": "2018.03.07", "title": "Дневен хороскоп 7 март"}
{"url": "http://www.classa.bg/%D1%81%D0%B2%D1%8F%D1%82/item/379381-%D1%81%D0%BA%D1%80%D0%B8%D0%BF%D0%B0%D0%BB-%D0%BD%D0%B5-%D0%B5-%D0%BD%D1%83%D0%B6%D0%B5%D0%BD-%D0%BD%D0%B0-%D1%80%D1%83%D1%81%D0%BA%D0%B8%D1%82%D0%B5-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%B8-%D1%81%D0%BB%D1%83%D0%B6%D0%B1%D0%B8", "text": "    Ако в близко време не бъдат получени факти, които изключват „руската следа“, западната пропаганда ще се постарае да използва този случай по пълна програма.   Във Великобритания набира обороти история, която започва да прилича на т.нар. дело на Литвиненко.   „Мъжът хаотично махаше с ръце, очите му бяха празни…“   Британските СМИ съобщиха, че бившият офицер от ГРУ Сергей Скрипал, осъден в Русия за държавна измяна, вероятно е бил отровен в английското Солсбъри.    66-годишният мъж и младата жена, чието име не се споменава, били открити в търговския център. Намиращите се там хора твърдят, че и двамата били в неадекватно състояние.    „Мъжът хаотично махаше с ръце, очите му бяха празни… Девойката се беше опряла до лицето му, сякаш беше заспала, очевидно беше загубила съзнание. Честно казано, те бяха неадекватни…“ – съобщава ВВС, като се базира на думите на един от очевидците.    Двойката била закарана в болница, след което търговският център и някои други райони в града били отцепени: специалисти в костюми за химическа защита извършили дезинфекция на тези райони.  Не са известни други случаи на отравяне в търговския център.  Според официални лица пострадалите са в критично състояние. Видът на веществото, с които биха могли да бъдат отровени Скрипал и спътничката му, в момента е неизвестен.     Сергей Викторович Скрипал бил сътрудник на ГРУ – Главното разузнавателно управление в щаба на армията, уволнил се през 1999 г. с чин полковник. През следващите четири години Скрипал работил във външното министерство, след това се занимавал с бизнес.  През декември 2004 г. ФСБ арестувала Скрипал в обвинение за сътрудничество на британското разузнаване. В разследването станало ясно, че по времето на службата си през 1995 г. той бил вербуван от британското разузнаване, на което предавал сведения, които били държавна тайна. След като се уволнил през 1999 г., Скрипал продължил да сътрудничи на британското разузнаване и за да се среща с негови представители, пътувал в чужбина.  Секретните сведения, които Скрипал предавал на англичаните след уволнението си, той получавал от бивши колеги по служба. По данни на следствието, Скрипал предавал информация за работещите под прикритие руски разузнавачи, с което нанася съществена вреда на отбранителната способност и сигурността на Русия. По данни на ФСБ, при всяка среща той получавал пари във валута. Имал сметка в испанска банка, в която всеки месец били превеждани суми.  Скрипал признал вината си и започнал да сътрудничи на следствието, което впоследствие било взето под внимание при произнасянето на присъдата.  Ва 9 август 2006 г. Московският окръжен военен съд осъдил Скрипал на 13 години затвор и го лишил от званието и държавните награди.  Скрипал не лежал целия срок, на който бил осъден. На 9 юли 2010 г. той бил помилван с указ на президента на Руската федерация Дмитрий Медведев. Бившият офицер от ГРУ се превърнал в част от операцията по обмяната на лица, осъдени в Русия за шпионаж, с руснаци, задържани в САЩ с обвинение за сътрудничество на руските специални служби.     След обмяната Скрипал заживял във Великобритания. За живота ми в последните години малко е известно. Редица източници пишат, че преди няколко години починала жена му.  Британските СМИ веднага си спомниха за т.нар. дело Литвиненко: отравянето на бившия служител на руските специални служби и близък на олигарха Б. Березовски, за което беше обвинена Москва. Вдовицата на Литвиненко, към която се обърнали за коментар, произнесла: „Ако те са го направили с мъжа ми, защо да не го повторят още веднъж…“  В историята на съветските специални служби има период, когато се използвали т.нар. ликвидатори – например в убийствата на Лев Троцки и Степан Бандера. Но в последните години тези методи не се използват. Но дори, когато се прилагали, използването им било обусловено от два фактора: или лицето било крайно опасно в момента, или предателят, нанесъл крайно тежка вреда на интересите на страната, е останал безнаказан.  Случаят Скрипал не е такъв. Както стана ясно по-горе, той е изобличен и осъден в Русия. Дори в момента на обмяната да е имал някакви тайни, той вероятно през последните седем години ги е предал на британските специални служби.     По „Радио Свобода“ Игор Сутягин, друг осъден в Русия за държавна измяна и участвал в обмяната през 2010 г., посочва: „Ако приемем, че това не е нещастен случай, а преднамерено отравяне и в него участват някакви специални служби, чисто рационалният анализ показва, че за тази акция е избрано най-неподходящото време. Потокът от негативна информация през последните 3-4 седмици беше толкова наситен, че за да се добави отгоре му още един такъв случай, трябва да си завършен идиот. Теоретично зад него може да стои всеки, включително севернокорейците. Те извършиха нещо подобно с брата на Ким Чен Ун на сингапурското летище… Ако със Скрипал действително са се разправили, не е ясно защо. Той признал вината си, бил амнистиран, лежал в затвора част от срока, не виждам смисъл да му отмъщават…“  Каквото и да се е случило в действителност, трябва да признаем, че фигурата на Скрипал е много удобна, за да се завърти поредната вълна антируска истерия. Ако в близко време не бъдат получени факти, изключващи „руската следа“, може да не се съмняваме, че западната пропаганда ще се постарае да използва този случай по пълна програма.  В британската преса и без това се разливат соловите изявления на персони като Гари Каспаров, разглаголствал се за „новото престъпление на режима на Путин“. Остава само да пожелаем на британските следователи търпение и здрав смисъл, за да стигнат до истинските причини на случилото се.    ", "date": "2018.03.07", "title": "Скрипал не е нужен на руските специални служби"}
{"url": "http://www.classa.bg/%D1%81%D0%B2%D1%8F%D1%82/item/379382-%E2%80%9E%D0%B4%D0%B5%D1%80-%D1%88%D0%BF%D0%B8%D0%B3%D0%B5%D0%BB%E2%80%9C-%D0%B8%D0%B7%D1%8F%D1%81%D0%BD%D0%B8-%D0%BA%D0%B0%D0%BA%D0%B2%D0%B0-%D0%B5-%D0%B8%D1%81%D1%82%D0%B8%D0%BD%D0%B0%D1%82%D0%B0-%D0%B7%D0%B0-%D1%87%D0%B2%D0%BA-%E2%80%9E%D0%B2%D0%B0%D0%B3%D0%BD%D0%B5%D1%80%E2%80%9C", "text": "Списанието „Дер Шпигел“ провело свое разследване, в което установило, че западните СМИ изкривяват информацията за случилото се в сирийската провинция Дейр-ез-Зор, когато в резултат от удара на ВВС на САЩ срещу армията на Асад „загинали стотици руски военни“.   Информацията за гибелта на военни от Русия в Сирия се появи в началото на февруари в чуждестранни СМИ. Няколко дни „акулите на перото“ „уточняваха“ данните за загубите и в крайна сметка заявиха, че загиналите доброволци от ЧВК „Вагнер“ са „стотици“. В истерията никой не поиска да чуе председателя на Лигата на ветераните от военните конфликти и ръководителя на ЧВК „Вагнер“ Андрей Трошев, който още в първите дни след атаката заяви, че в Сирия за загинали 14 доброволци.   Не е изключено това изявление да е подтикнало журналистите от „Дер Шпигел“ да проведат собствено разследване. Две седмици те се занимавали с реконструкция на събитията от онези дни, разговаряли с очевидци и участници в боевете, с работник от болницата в Дейр-ез- Зор и със сътрудник от местното военно летище. Картината, която възстановили, се отличавала силно от онази, която рисували международните СМИ.     Вечерта на 7 февруари около 250 бойци от сирийското опълчение се опитали да организират мост от западния на източния бряг на Ефрат. По-рано САЩ и Русия се договорили, че Ефрат е своеобразна граница: на запад от реката – на армията на Сирия и съюзниците, на изток – на Демократичните сили на Сирия, на които помагат САЩ. САЩ забелязали този опит и го оценили като нападение и направили няколко предупредителни изстрела. Нямало пострадали.      През нощта опълченците предприели още един опит и преминали на другия бряг, а след това започнали настъпление срещу лагера на Демократичните сили на Сирия. САЩ открили огън. След артилерийския обстрел силите на коалицията нанесли удари от въздуха по противника. Бомбардирали не само през нощта, но и на следващата сутрин и през деня, когато сирийските опълченци дошли да приберат телата на загиналите.     Американците, както пише изданието, изпаднали в ярост, че по-рано се съгласили да оставят част от бойците, които поддържали Башар Асад и участвали в боевете с Ислямска държава при условие, че имат мирно поведение. Тази част от съглашението била нарушена. Край населения пункт Табия на източния бряг на река Ефрат, където се разигравали тези събития, били дислоцирани руските доброволци, които не участвали в боевете.   По информация на „Дер Шпигел“ тогава загинали около 200 от нападащите – около 80 сирийски войници, около 100 иракчани и афганистанци, около 70 сирийци от опълчението и около 10 доброволци от ЧВК „Вагнер“. След това били установени личностите на девет загинали руснаци – всичките членове на ЧВК.  Общият извод на „Дер Шпигел“ е, че руснаците въобще не са участвали в боевете. Няколко членове на „Вагнер“ не навреме се оказали в съседното село, което попаднало под масирания обстрел на американците.  ", "date": "2018.03.07", "title": "„Дер Шпигел“ изясни каква е истината за ЧВК „Вагнер“"}
{"url": "http://www.classa.bg/%D1%81%D0%B2%D1%8F%D1%82/item/379383-%D0%BE%D1%82-%D1%87%D0%B0%D0%B4%D1%8A%D1%80%D0%B0-%D0%B4%D0%BE-%D0%BA%D1%83%D1%82%D0%B8%D1%8F%D1%82%D0%B0-%D1%81-%D0%B1%D0%BE%D0%BD%D0%B1%D0%BE%D0%BD%D0%B8-%D0%BF%D0%B5%D1%82-%D0%BD%D0%B5%D0%BE%D0%B1%D0%B8%D0%BA%D0%BD%D0%BE%D0%B2%D0%B5%D0%BD%D0%B8-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D1%83%D0%B1%D0%B8%D0%B9%D1%81%D1%82%D0%B2%D0%B0", "text": "Загадъчната смърт на по-големия брат на лидера на КНДР прилича на кадри от шпионски филми. Такива истории в секретните архиви на световните специални служби не са малко.   От 44 американски президенти срещу 11 са извършени покушения. Четирима от тях са убити. С трагични примери изобилства историята на Латинска Америка и Африка.       Убийството на 45-годишния Ким Чен Нам, по-големия брат на лидера на Северна Корея, е извършено на 13 февруари 2017 г. на малайзийското летище Куала-Лумпур. По видеозаписите на камерите личи, че убийците са две млади жени. Едната доближава до Чен Нам изотзад и хвърля в лицето му кърпа, напоена с нервнопаралитично отравящо вещество. Другата го пробожда с отровена автоматична писалка. Жертвата умира след 20 минути. Аутопсията показала, че веществото е много по-силно от цианкалия. Ким Чен Нам трябвало да оглави Северна Корея след смъртта на Ким Чен Ир, но той се скарал с баща си и той определил за наследник по-малкия му брат. На кого притрябвала смъртта на този женкар и герой от нощните клубове?     Обсъждат се много версии. Една от тях е свързана със заповед на брат му, за да не допусне бягството на неудобния роднина. Не се изключва и участието на ЦРУ в убийството – да бъде компрометиран лидерът на КНДР и да се получи моралното право на жестоки санкции. Поръчител може да бъде и мафията – Нам може да е задлъжнял от игрите си в казино. Не изключено и участието на специалните служби в Южна Корея. Преди официално да бъде потвърдена смъртта на Нам, една южнокорейска телевизия показала сюжета за двете убийци с отровните игли, които избягват с такси.       Ликвидирането на идеолога на украинския национализъм Лев Ребет през 1957 г. по нещо прилича на миналогодишното убийство на Нам. Цианкалий в лицето. Писалката инжекция, заразена с отрова, била изработена в лабораториите на КГБ. Сърцето на вдишалия парите на отровата веднага спирало.      Отровата се изпарява бързо и не се откриват никакви следи от насилствена смърт. За изпълнител на отравянето КГБ избрал Богдан Сташински, който взел противоотрова, тъй като трябвало да действа на близко разстояние. Операцията минала успешно и нито немските специални служби, нито съратниците на Ребет заподозрели нещо и приели смъртта му за нещастен случай. Истината изплувала след разсекретяването на архиви на КГБ.       През 1995 г. руският банкер Иван Кивелиди, който се занимава и с политика, и с бизнес, загива от отрова в телефонната слушалка. Ампулата с отровата е монтирана на мястото на един детайл в телефона. Тя била толкова силна, че само едно обаждане на жертвата било достатъчно да я умъртви. Загинали и помощничката на банкера, и медицинското лице, което се занимавало с аутопсията. Материалите по това дело и досега са засекретени.       През 1969 г. 40-годишният български драматург Георги Марков избягал в Лондон, оженил се за англичанка и започнал работа в Би Би Си. И досега не е ясно коя специална служба ликвидира това лице, което не може да се нарече дисидент.  Вечерта на 7 септември 1978 г. Марков излязъл от офиса на Би Би Си. Наложило се в този час пик да си пробива път през тълпата, за да стигне до автомобила си. Внезапно го уболо острие на чадър. Човекът, който държал чадъра, се извинил на развален английски, извикал такси и изчезнал. Усетил лек дискомфорт, Марков се прибрал вкъщи. На другия ден му станало още по-зле и го закарали в бърза помощ.      Лекарите не успели да му поставят диагноза. Марков настоявал, че смъртта му се дължи на убождане с чадър. След това починал. В спецлабораторията на Скотланд Ярд била изследвана тъкан от убодения крак на Марков и установили, че Марков починал от силно действаща отрова от рицинови семена.       Евген Коновалец, създателят на Организацията на украинските националисти, платил с живота си заради влечението си към сладко. През Първата световна война като офицер от австро-унгарската армия, той воювал срещу Русия, попаднал в плен, през 1917 г. се върнал в Украйна и начело на банда украинци националисти се заел с грабежи и еврейски погроми.  След ликвидирането на бандата, с два куфара от награбеното, Коновалец избягал в Германия. Там се запознал с Хитлер и с неговата помощ създал ОУН. През 1928 г. в Германия ОУН отворила училище, в което немски офицери обучавали хора на Коновалец в диверсии и терористични актове; те получили дипломи на наемни убийци. Във Варшава убили полски министър, в Лвов – съветски дипломат.  Убийството на Коновалец било възложено на съветския разузнавач Павел Судоплатов. Взривното устройство с часовников механизъм било монтирано в кутията с любимите бонбони на националиста. Судоплатов назначил среща на Коновалец в ресторант. След взаимните поздравления, Судоплатов сложил пред него кутията с бонбони. Предложил да се срещнат отново, извинил се, че има работа, и излязъл от ресторанта. Мината сработила след 20 минути. На улицата Судоплатов си купил в близкия магазин шапка и бяло наметало, за да промени външността си, и изчезнал. ", "date": "2018.03.07", "title": "От чадъра до кутията с бонбони: Пет необикновени политически убийства"}
{"url": "http://www.classa.bg/%D1%81%D0%B2%D1%8F%D1%82/item/379384-%D1%84%D1%80%D0%B0%D0%BD%D1%86%D0%B8%D1%8F-%D0%BF%D1%80%D0%B5%D0%B4%D0%B0%D0%B2%D0%B0-52-%D0%BA%D0%B0%D1%82%D0%BE%D0%BB%D0%B8%D1%87%D0%B5%D1%81%D0%BA%D0%B8-%D1%86%D1%8A%D1%80%D0%BA%D0%B2%D0%B8-%D0%BD%D0%B0-%D0%BC%D1%8E%D1%81%D1%8E%D0%BB%D0%BC%D0%B0%D0%BD%D0%B8%D1%82%D0%B5-%D0%B7%D0%B0-%D0%B4%D0%B6%D0%B0%D0%BC%D0%B8%D0%B8", "text": "Министерството по религиозните във Франция въпроси прие 4-годишна програма за предаването на католически храмове на мюсюлманските общности в градовете.   52 култови съоръжения в различни региони ще преминат в ръцете на имамите и ще бъдат преобразувани в джамии.   Стартът на програмата ще бъде през май 2018 година, последният храм ще бъде предаден на мюсюлманите през ноември 2022 година.  ", "date": "2018.03.07", "title": "Франция предава 52 католически църкви на мюсюлманите за джамии!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/379385-%D0%BF%D0%BB%D0%B5%D0%B2%D0%BD%D0%B5%D0%BB%D0%B8%D0%B5%D0%B2-%D0%BC%D0%B0%D1%87%D0%BA%D0%B0%D1%88%D0%B5-%D0%BF%D0%BE-%D0%B2%D1%81%D1%8F%D0%BA%D0%B0%D0%BA%D1%8A%D0%B2-%D0%BD%D0%B0%D1%87%D0%B8%D0%BD-3-%D1%82%D0%B8-%D0%BC%D0%B0%D1%80%D1%82-%D0%B4%D0%BE%D1%80%D0%B8-%D0%B1%D0%B5%D1%88%D0%B5-%D0%B3%D0%BE%D1%82%D0%BE%D0%B2-%D0%B4%D0%B0-%D0%BA%D0%B0%D0%B6%D0%B5,-%D1%87%D0%B5-%D1%82%D1%83%D1%80%D1%86%D0%B8%D1%82%D0%B5-%D1%81%D0%B0-%D0%BD%D0%B8-%D0%BE%D1%81%D0%B2%D0%BE%D0%B1%D0%BE%D0%B4%D0%B8%D0%BB%D0%B8", "text": "    Плевнелиев мачкаше по всякакъв начин Трети март. Дори беше готов да каже, че турците са ни освободили на тази дата. И сега пак се чуха нелепости, но по-малко отровни.   Ето някои: България се освободила от турско робство с ПОМОЩТА на Русия.  Превод на български: Ние сами сме си свършили работата, пък руснаците дали едно рамо.  Или пък: Няма за какво да сме признателни на една империя /руската/, но тачим паметта на хората, загинали за нашата свобода под НЕЙНИТЕ знамена.    Превод: Излиза, че простите войници – главно финландци, са ни освободили. Текнало им и тръгнали да спасяват българите, дори не питали Императора.   Сега пък се загрижихме за финландците, трябва да ги тачим повече от руснаците. Повече дори и от българите-опълченци.   Един пък каза, че „не бива постоянно да търсим, от кого зависим и кой какво ни дарява“.   Добре звучи, но си е пълен майтап – ако имаме предвид, че въпросният господин е виден наемник на Сорос. А има и капка отрова в твърдението му, понеже е казано по повод Трети март.   И ЗАВИСИМОСТТА от Истините на Историята ли трябва да захвърлим? И да си останем всякак безпризорни?   Руският патриарх демонстрира странна обидчивост. Разсърди се, че Радев споменал и румънските войници, участвали в Руско-турската война.   Той обаче добре знае, колко по-диви неща се плещят у нас – изобщо за Русия. Но театрално се разсърди, за да припомни някои исторически факти.   Във всеки случай, речта на Радев на Шипка беше пределно премерена, две фрази кънтяха в нея:   „Шипка е капитал от исторически достойнства, който няколко хиляди доблестни мъже завещаха на всички нас – потомците и който ние не бива да подменяме….“  /Към присъстващите/„Вие, млади и стари, сте ОПЪЛЧЕНЦИТЕ НА ИСТОРИЧЕСКАТА ПРАВДА, които не допуснахте тя да бъде поругана и низвергната…“   Телевизиите, доколкото успях да видя, не дадоха трибуна на дежурните измислени русофоби.   Представиха тържествата, общо взето, уравновесено, Истината бе поднасяна обективно, без да я унижават.   Имаше едно нелепо изключение. Полицията предупредила четирима „терористи“ от Фейсбук, които отправили заплахи по адрес на руския патриарх.   Предупредените не знаеха, че са го направили.   Един от тях обаче не пропусна да каже, че е „влязъл най-вероятно в списък на чужда държава и българското МВР работи под давлението на тази чужда държава“. Сигурно се е шегувал, понеже нашето МВР дори не смее да мине по тротоара пред руското посолство.   Сега остава Бойко да се извини на пострадалия – както направи преди време с един свой личен хейтър.   Това бе напълно излишен репортаж – поне да ни бяха цитирали заплахите към патриарха.   Цветанов не пропусна да се заяде с президента – станал е вече смешен с тия джафкания.   Според него, на Шипка освиркали Караянчева заради Радев. И не му минава през ума, че може би са я освиркали, защото в навечерието на празника каза:  „Подценихме тъмните сили срещу Истанбулската конвенция“.   Пак според Цветанов, Радев развалил сценария: не трябвало да идва на Шипка. ГЕРБ – то е ясно – няма да направят ревизия на Криминалната Приватизация. Но да не би тайно да се приватизирали честванията на Шипка?   Опълчението на насилените/платени русофоби драстично намалява. Достигнало е критичния минимум. Преценено е от чужди източници, че няма полза от поддържането на антируско лоби у нас.   Нямало видим ефект от услугите му, те най-често предизвиквало обратни реакции. Направени били проучвания, които доказвали това.   Смята се, че липсват авторитетни персони за влияние, които успешно да продават русофобската идея – повечето са ренегати от бившите служби, от известни комунистически семейства или просто несериозни типове.   От всичко това става ясно, че няма да харчат повече пари за русофобския проект – имало други проекти /“джендърите“, например, или в образованието/, които изглеждали по-продуктивни.   В речта си на Шипка, Радев използва и една странна дума.   „… Под снега на Св. Никола, Околчица, Орлово гнездо, лежат костите на героите – след 140 години трудно някой ще каже, кои са български и кои са руски, но с тези кости е съградено СКЕЛЕТО на нашата, българската свобода…“   Не ми излиза от ума тази дума – „скеле“ /звучи ми като скелет/. Защо пък „скеле“ – а не опора, основа, фундамент, дори мечтание? Дали пък точно тази дума не е подразнила руския патриарх?   Според някои съновници, сънуваш ли скеле, трябва да имаш повече търпение – желанията ти няма да се изпълнят скоро. Ако ти си на скелето, съдбата и успехът на начинанията ти все още са под въпрос.   Всички сте научили за телефонния разговор между Путин и Бойко – медиите послушно проглушиха ушите ни със съобщението на правителствения пресцентър. Но някой разбра ли, кой на кого е звънял?   Руските ходове са безподобни. От ГЕРБ се лигавят с руската тема – нали трябва да са  по-големи зелки от брюкселските.   Обаче руският патриарх критикува Радев, който пък, според ГЕРБ, трябва да е човек на Москва.   А пък Путин вдига телефона на Бойко. Нашите първенци сигурно са получили световъртеж.   Иначе – има Народ. И Шипка е в сърцето му. И вълненията в Пловдив – заради доктор Димитров – също доказват, че Народът го има. Имаше го и в Гърмен, и в Асеновград, и в Орландовци и на още места, когато трябваше да се противопостави на Циганското Надигане.   Властите са се сврели в унизителното си мълчание – и чакат Народът да им свърши работата.   Не го дразнете излишно – особено пък, когато тровите по малко Историята.   Все пак, и Плевнелиев се обади.  Ето как /пред „24 часа“/:   „Росен Плевнелиев упрекна наследника си Румен Радев, че „манипулира историята“, възвеличавайки в речта си на Шипка единствено подвига на руските войници“.   Според Плевнелиев, държавният глава е пропуснал да отбележи войниците от всички останали десетки други нации и държави, включително наши партньори днес в ЕС като Финландия, Румъния, Литва, Латвия, Естония и други като Сърбия, Черна гора, Молдова, Украйна и др., борили се, а много дали и живота си за свободата на България. „Това е обида към нашите партньори и голям гаф на българския държавен глава.“   Нашите партньори – и техните прислужници.   Няма място за Истината.", "date": "2018.03.07", "title": "Плевнелиев мачкаше по всякакъв начин 3-ти март. Дори беше готов да каже, че турците са ни освободили"}
{"url": "http://www.classa.bg/%D1%81%D0%B2%D1%8F%D1%82/item/379386-%D0%BD%D0%B0%D0%B9-%D1%81%D0%BA%D1%8A%D0%BF%D0%BE%D1%82%D0%BE-%D1%83%D1%87%D0%B8%D0%BB%D0%B8%D1%89%D0%B5-%D0%B2-%D1%81%D0%B2%D0%B5%D1%82%D0%B0", "text": "  Говорителят на училището Фелипе Лоран е едва на 25 години, говори перфектно френски и английски, макар че матерният му език е испански, а той самият идва от Колумбия. С тази биография, с кашмиреното си палто, със сивия костюм по мярка и с цилиндричната шапка той сякаш олицетворява духа и идеите на училището: интернационално, с традиции и строга дисциплина, просмукано от богатство.         Репортерката на „Ди Цайт\" Алине Ванер е сред малкото журналисти, които през последните десетилетия са пристъпвали прага на „Льо Розе\". Световноизвестният швейцарски интернат се бои от всяка евентуална драскотина по своя излъскан до блясък имидж. Посещението е разрешено само при условие, че няма да се правят снимки, а имената на учениците ще останат в тайна. Защото там, където учат принцове, деца на поп-звезди, наследници на президенти и на милиардери, дискретността е върховна повеля.     Годишното обучение в „Льо Розе\", основан през 1880 година, струва около 87 хиляди евро. Всяка година интернатът приема 400 ученици на възраст между 8 и 18 години, а обучението се води на английски и на френски, но и на още 25 майчини езика. В „Льо Розе\" в момента учат деца от 70 различни държави, които завършват интерната с международно признати дипломи. Година след година 30% от абсолвентите веднага успяват да получат място за следване в някои от елитните „бръшлянови\" университети в САЩ, в Оксфорд, Кеймбридж и в другите световни храмове на висшето образование. Класовете се състоят от не повече от 15 души, а класните стаи приличат на приказка от бъдещето: чинове с хидравлика, инвидиуални портове за преносими компютри и проектори. Класовете не са с постоянен състав - децата непрекъснато сменят съкласниците си, в зависимост от индивидуалните потребности и учебния план.     Журналистката от „Ди Цайт\" разглежда и концертната зала за 900 души, игрищата за тенис, футбол и волейбол, конюшната с понита, плувния басейн и зеленчуковата градина. Общежитията на момчетата и момичетата са стриктно разделени. До 1967 година „Льо Розе\" е само момчешки интернат, от тогава насам вече се приемат по равно момчета и момичета, които учат заедно, но иначе имат дори отделни трапезарии. За момичетата има специална сауна, турска баня и курсове по йога и танци. А през зимата цялото училище се премества за три месеца в луксозния курорт Гщад, където момчетата и момичетата могат на воля да карат ски, а в почивките получават горещ шоколад и натурален портокалов сок под лъчите на зимното слънце.     Луксозен свят за свръхбогатите? - пита се репортерката малко преди да влезе в една от стаите на момчетата. Две легла, две маси, два обикновени стола - и нищо повече. В коридора - етажерка, където нощем всички са длъжни да депозират мобилните си телефони. „Ние не сме петзвезден хотел\", обяснява Фелипе Лоран - това е училище, където децата се учат на дисциплина и самостоятелност. В „Льо Розе\" важат железни правила, които запълват цели 16 страници. Който взима дрога, пуши или напуска нощем интерната без разрешение, който открадне нещо или пък бъде засечен на един и същи етаж с лице от другия пол - изхвърча незабавно. Ако не почистиш стаята си, ако не се грижиш както трябва за ученическата си униформа, ако си недружелюбен, ругаеш или закъсняваш, също те чака цяла палитра от възможни наказания: наказателни обиколки бегом около игрищата или дължини в плувния басейн, а понякога дори и задължението цяла седмица да ходиш с вратовръзка...     Директорът Кристоф Гюден обяснява, че когато на едно място са събрани стотици млади хора, които имат амбицията да постигнат нещо значимо в живота си, тогава всеки трябва да се съобразява с другите. А особено за тийнейджърите изчистените структури са особено важни. „Льо Розе\" не е уста за всяка лъжица - не само заради парите. Неслучайно на година-две се случва деца да напускат по собствено желание.      А за да влезеш в „Льо Розе\", не стигат само парите. Колкото и известно да е фамилното ти име, с което ще се закичи интернатът, трябва да докажеш, че те бива - такива са правилата за приема на ученици. Всяка година за едно място кандидатстват по четири деца, а в деня на приемните изпити всяко от тях трябва да положи цели три обхватни изпита. Разбира се, плюс отличните свидетелства и препоръки, без които не се явява нито един кандидат.     При подбора на учениците се гледат обаче не само документите и личните качества. В „Льо Розе\" важи принципът, че от една и съща страна се приемат най-много 10% от учениците, като 55-60% идват от европейски държави. Това е особено важно за имиджа на интерната, който - според думите на директора Кристоф Гюден - се съсредоточава върху европейската култура.      Родителите пък изпращат децата си в този интернат не само заради отличното образование, имиджа, традициите и условията. Те ценят още стабилността и сигурността на държавата Швейцария. Включително и заради това са склонни да плащат толкова много пари.        ", "date": "2018.03.07", "title": "Най-скъпото училище в света"}
{"url": "http://www.classa.bg/%D1%81%D0%B2%D1%8F%D1%82/item/379387-%D0%BE%D1%82-%D0%B1%D0%B8%D0%B1%D0%B5%D1%80%D0%BE%D0%BD%D0%B0-%D0%B4%D0%BE-%D0%B1%D0%B0%D0%BB%D0%B0", "text": "            Родителите в Германия, естествено, с удоволствие купуват всичко, което е необходимо за децата им, но разходите се оказват толкова високи, че нерядко надхвърлят възможностите на семейния бюджет. Има най-различни изчисления за разходите по отглеждането на едно дете, като най-достоверни са тези, които почиват на данните на Германската статистическа служба. От тях излиза, че през първите шест години от живота на едно дете родителите имат около 6 200 евро разходи на година. При това тази сума не включва най-първите разноски след раждането на детето, свързани с набавянето на дрешки, количка, легълце и пр. Тези първи разходи възлизат в Германия средно на 3 140 евро.     Друго перо, което не е включено в статистиката, са таксите за детските ясли и градини. Семействата, в които и двамата родители работят, плащат средно по 400 евро месечно за ясла и около 200 евро за детска градина. А онези майки, които започват работа само на половин работен ден, за да се грижат за децата си, понасят материални загуби, които също не са включени в споменатите изчисления.     С възрастта на детето нарастват и разходите по отглеждането му. Защото колкото по-голямо става детето, толкова повече неща са му необходими - книги, учебни пособия, дрехи, занимания в свободното време, които струват пари. Германският седмичник „Ди Цайт\" е изчислил, че между шестата и единайсетата си година едно дете създава разходи в размер на близо 50 000 евро. В тях са включени храната и напитките, обзавеждането на детската стая, разходите за ток, наем, медикаменти, учебни пособия, дрехи, играчки и други. Изданието твърди освен това, че родителите с по-високи доходи харчат около три пъти повече пари за децата си, отколкото хората с по-ниски доходи. В абсолютни числа разликата между двете категории изглежда така: 364 срещу 1 100 евро на месец.     Почти всички младежи искат да вземат и шофьорска книжка, което струва средно 1 700 евро. Да не забравяме също така, че децата (не само в Германия) все по-рано получават и първия си смартфон. 37% от германчетата на възраст между 6 и 9 години имат собствен мобифон. Сред по-големите - между 10 и 13 години - цели 84% притежават мобилен телефон.   Допълнителни разходи създава и евентуалната нужда от частни уроци. Същото важи и за занимания в свободното време, които струват пари - уроци по музика или по рисуване, тренировки по футбол, тенис, плуване. Такси се плащат и за частните училища и интернати. Взимайки предвид всички тези фактори, германският \"Ди Цайт\" е изчислил, че първите 18 години от живота на едно дете струват на родителите общо 148 104 евро.", "date": "2018.03.07", "title": "От биберона до бала"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379378-%D0%B3%D0%BE%D0%BB%D0%B0%D1%82%D0%B0-%D0%B0%D0%BD%D0%B3%D0%B5%D0%BB%D0%B0-%D0%BC%D0%B5%D1%80%D0%BA%D0%B5%D0%BB", "text": "Алжирският художник Адел Абд Ассамед днес представи мраморна скулптура на голата Ангела Меркел. Това съобщава вестник The Art Newspaper. Статуята на Меркел и нейните две приятелки се основава на снимка, направена по време на участието на германския канцлер в Съюза на свободната немска младеж. Творбата се нарича \"Красива\" и се изпълнява в класическия стил на \"Три грации\" на скулптора Антонио Канова.      Работата ще бъде показана на изложбата \"Abdessemed\" под името L'Antidote, която ще се проведе от март до юли в музея на MAC Lyon в южната част на Франция. Адел Абд Ессамед живее и работи в Париж. Сред произведенията му е и скулптура на виетнамското момиче Ким Фук, бягащо от нападението през 1972 година.", "date": "2018.03.07", "title": "Голата Ангела Меркел"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379376-%D0%BF%D0%BE%D1%80%D0%BD%D0%BE%D0%B7%D0%B2%D0%B5%D0%B7%D0%B4%D0%B0-%D1%81%D0%B5-%D0%B8%D0%B7%D0%BF%D0%BE%D0%B2%D1%8F%D0%B4%D0%B0", "text": "Порнозвездата Бритни Де Ла Мора е по-известна под името Джена Пресли. По време на кариерата си момичето участва в повече от 275 филма за възрастни и влиза в топ 20, ставайки една от най-популярните порно актриси, предаде DailyStar. Но периодът от живота й, когато тя се пристрастява към наркотиците и след това открива у себе си инфекция, предавана по полов път, я подтиква да прекрати успешната си кариера. И през 2012 г., Бритни решава да се откаже от порно индустрията.      Фото © Instagram/brittnidelamora      Фото © Instagram    В социалните мрежи момичето разказва какво точно я е довело до този избор. \"Беше Божията любов, която завладя сърцето ми и любезността му да ме доведе до покаяние. Никога Бог не ме накара да оставя всичко изведнъж, просто чашата беше преляла\", споделя Бритни. Фото © Instagram/brittnidelamora     Фото © Instagram    След като Бритни напуска порно индустрията, тя оглавява младежкото министерство и сега споделя вижданията си с целия свят. Момичето уверява, че напълно е изоставило бившия си начин на живот. Колкото повече време минаваше, толкова повече желанията ми се променяха. Вече не исках да пуша, да вземам наркотици, да кълна или обиждам, тези неща станаха под достойнството ми.", "date": "2018.03.07", "title": "Порнозвезда се изповяда"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379377-%D0%B1%D0%B4%D1%81%D0%BC-%D1%81%D1%83%D1%82%D0%B8%D0%B5%D0%BD-%D0%BF%D0%BE%D0%B4%D0%BB%D1%83%D0%B4%D0%B8-%D0%B6%D0%B5%D0%BD%D0%B8%D1%82%D0%B5-18", "text": "Фирменият производител Bluebella пусна в продажба провокативен сутиен. Направен е от дантела и покрива само зърната, оставяйки долната част на гърдите напълно гола. Блогърите от цял свят започнаха масово да разпространяват секс-снимки в пикантното бельо. Това предаде life.ru. Цената на комплекта надвишава 70 долара. Отделно се купува аксесоар, който се плъзга през врата къмкорема. Неговата цена е 15 долара. Все пак не всички потребители оценяват тази идея и практичността на комплектите. Така например абонатът Джо Кроу отбеляза, че \"е по-лесно тогава да не се носи абсолютно нищо - защо са тези ивици\". Други пък, напротив, започнаха да си представят любимите си момичета и актриси в подобно бельо.                  ", "date": "2018.03.07", "title": "БДСМ сутиен подлуди жените (18+)"}
