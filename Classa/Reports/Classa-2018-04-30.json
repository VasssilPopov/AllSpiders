{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/381474-%D1%81%D0%B4%D0%B5%D0%BB%D0%BA%D0%B0-%D0%B7%D0%B0-50-%D0%BC%D0%B8%D0%BB%D0%B8%D0%BE%D0%BD%D0%B0-%D0%B4%D0%BE%D0%BB%D0%B0%D1%80%D0%B0-%D0%B5-%D0%B2-%D0%BE%D1%81%D0%BD%D0%BE%D0%B2%D0%B0%D1%82%D0%B0-%D0%BD%D0%B0-%D0%BA%D0%B0%D0%B1%D0%B8%D0%BD%D0%B5%D1%82%D0%B0-%E2%80%9C%D0%B1%D0%BE%D1%80%D0%B8%D1%81%D0%BE%D0%B2%E2%80%9D-3", "text": "  Партия “Воля” при никакви обстоятелства не би станала коалиционен партньор на настоящото управление. Това заяви за нейния лидер Веселин Марешки пред Нова телевизия.   “Нашата партия няма тази сила, с която може да предизвикаме някакви промени”, призна той. “Преди изборите се срещнах с хора, които ми казаха, че ще подкрепят тази сглобка на правителството, защото очакват еди-каква си голяма сделка да се случи и те да бъдат участници в нея”, заяви заместник-председателят на Народното събрание.     Той посочи, че сделката, която все още не е реализирана, е за 50 милиона долара и е в сферата на имотите в Русе: “Тя е свързана с част от малките коалиционни партньори. Става дума за бизнесмен, който е близък до лидера на една от трите формации в Обединените патриоти. Ако тази сделка стане факт, аз ще я осветя”.   “Аз ще вървя по моя път, но ако на следващите избори се окаже, че е по-добре да правиш коремни и да си връщаш по 300 лева от заплатата, аз ще си върна по 500 лева от заплатата и ще правя по 10 коремни. Ще си сложа един лост пред парламента и няма да запълвам дупки или да правя бензиностанции”, заяви той, като в същото време допълни, че не е ядосан на президента, а на “тези, които опитват да измамят българския народ, че са алтернатива”.   Лидерът на “Воля” обясни решението си собственоръчно да запълни дупка на улица във Варна с думите: “Всеки гледа да направи магистрали, да изпълни големите проекти, в които има стотици милиони. А една дупка няма кой да запълни”. “Не ми е приятно, когато обясняват на българите, че са дебили”, заяви Марешки.     Той коментира острата критика на евролибералите към “Атака” и ВМРО с думите: “Не мисля, че някой от Европа трябва да идва и да се меси във вътрешните ни работи”.", "date": "2018.04.30", "title": "Сделка за 50 милиона долара е в основата на кабинета “Борисов” 3"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381470-%D0%B5%D1%82%D0%BE-%D0%B4%D0%BE%D0%BA%D0%BE%D0%B3%D0%B0-%D1%89%D0%B5-%D1%8F%D0%B4%D0%B5%D0%BC-%D0%B2%D1%82%D0%BE%D1%80%D0%BE-%D0%BA%D0%B0%D1%87%D0%B5%D1%81%D1%82%D0%B2%D0%BE-%D1%85%D1%80%D0%B0%D0%BD%D0%B8", "text": "Международна конференция на тема \"Двойният стандарт при храните в ЕС – да сложим проблема на масата\" ще се проведе днес в НДК. Събитието е част от програмата на Българското председателство на Съвета на ЕС и е под патронажа на премиера Бойко Борисов. Конференцията е инициирана от омбудсмана Мая Манолова.      \"Очаквам да бъде хубав ден за българските потребители. Беше предложен нов търговски механизъм, който да подкрепи мерки срещу двойните стандарти при храните, а и не само\", коментира в сутрешния блок на Bulgaria on Air председателят на Комисията за защита на потребителите Димитър Маргаритов.    Той обясни, че се предвижда промяна в директивата за нелоялните търговски практики - органите вече ще санкционират търговците, които предлагат несъответствия при продуктите. \"Ако искате да предлагате продукта с по-малко съставки, тогава регистрирайте си още една търговска марка и обяснете на потребителите, че това е продукт А, това е продукт Б\", отбеляза Маргаритов.", "date": "2018.04.30", "title": "Ето докога ще ядем второ качество храни"}
{"url": "http://www.classa.bg/%D1%81%D0%B2%D1%8F%D1%82/item/381471-%D0%B5%D0%B2%D1%80%D0%BE%D0%BF%D0%B0-%D1%82%D1%8A%D1%80%D1%81%D0%B8-%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%8F-%D1%8E%D0%BD%D0%BA%D0%B5%D1%80", "text": "Тя е под 60 години, полиглот, политически центрист, радваща се на власт, но не е опиянена от нея. Зад затворените врати поведението й е учтиво и спокойно, но силно. И най-важното - дискретна е.   Запознайте се с кандидатурата на Франция и Германия за следващия председател на Европейската комисия. Подобно на повечето фантазии, тя едва ли ще се превърне в реалност.   Следващите избори за Европейски парламент може да са повече от година, но в столиците на Европа вече са се отказали от надеждата да инсталират мечтания екип, който да ръководи ЕК. Вместо това има все по-ясно примирение с идеята, че изборът на новото лидерство на ЕС ще бъде (както и повечето важни европейски решения) плод на тежък труд.     \"Няма много какво да направим, освен да чакаме и да видим какво ще се случи\", каза високопоставен френски дипломат, участващ в разискванията.   Проблемът в случая е, че пътят към изборите за ЕП следващата година, насрочени за края на май, е изпълнен с всевъзможни политически препятствия - от френско-германската дискусия за реформата на ЕС, през Брекзит, до гласуването на новия бюджет на ЕС.   Най-важната длъжност в Европейската комисия неизбежно ще бъде част от надлъгването и сделките за други големи постове, които ще станат отворени през следващата година - председателството на Европейския съвет, отговорника за външната политика на ЕС и може би най-важното от всички - кой ще ръководи Европейската централна банка във Франкфурт.   Също така сред 27-те страни членки все още съществуват конкуриращи се визии за ролята на Европейската комисия. Докато френският президент Емануел Макрон подкрепя по-активен \"изпълнителен директор\" (поне публично), други, включително няколко източноевропейски страни и Германия, се притесняват от идеята за ЕК, която да има по-силно политическо влияние.   Според тях даването на повече влияние на Брюксел означава загуба на влияние на национално равнище. Те искат да се върнат в епохата преди Юнкер, когато председателят на ЕК се е смятал повече за строител на мостове, отколкото за изпълнител и агитатор на политическа промяна, който ръководи (по собствените думи на председателя Жан-Клод Юнкер) \"политическа комисия\". Това е особено вярно страни като Полша и Унгария, които са сред най-яростните критици на Европейската комисия в този й активен вид.   \"В момента няма обща визия за Европа\", заяви Ян Техау, директор на програмата \"Европа\" в германския фонд \"Маршал\" на САЩ. - Никой няма такава.   Това е малко вероятно да се промени. Франция и Германия не са близо до съгласието си за мащабните европейски реформи, които Макрон е поставил на масата, а същевременно изглежда все по-малко вероятно Комисията \"Юнкер\" дори да успее да утвърди новия многогодишен бюджет до края на мандата си.   Криволичещият път   В този контекст изборът на нов човек, който да ръководи Комисията, ще бъде особено важен. Още повече, тъй като въпросът за т.нар. \"водещ кандидат\" - т.нар. \"Spitzenkandidat\" все още не е уреден.   Договорът от Лисабон даде на Парламента по-голяма роля при одобряването на председателя на Комисията, но Съветът на ЕС все още трябва да номинира кандидат. Дори ако това звучи ясно, нещата са все още доста далеч от ясни.   Основните партии в Парламента настояват, че няма да одобрят за председател на ЕК някой, който не е Spitzenkandidat - кандидат, избран от неговата или нейната партия като водещо лице на предстоящите европейски избори. Така според ЕП водещото лице на Европейската комисия трябва да се знае предварително като една от ключовите личности за всяка една от големите партии в Eвропейския парламент.   Парламентът твърди, че изборът на председателя на Комисията по този начин предоставя на службата по-демократична легитимност, което е точно причината, поради която много държави-членки се противопоставят на този процес.   Това беше определящо и през 2014-а, когато Европейската народна партия (ЕНП) избра Жан-Клод Юнкер за свой водещ кандидат, докато Партията на европейските социалисти (ПЕС) посочи Мартин Шулц.   Макар че много консерватори, включително германският канцлер Ангела Меркел и премиерът на Великобритания Дейвид Камерън, се чувстваха неудобно с Юнкер, той все пак се зае поста и причина затова беше, че ЕНП, която получи най-много гласове, не би се съгласила на друг кандидат.   Редица параметри обаче ще се различават този път. Най-голямата промяна е отсъствието на Великобритания, което ще доведе до преразпределение на местата в парламента.   Досега ЕП винаги е бил доминиран от голяма коалиция между център-дясно и център-ляво. Но с излизането на Британската лейбъристка партия и все по-големия натиск на популистите и националистите срещу центристките партии, не е ясно какъв ще е крайният резултат на изборите в края на май 2019-а.   Дори ако ЕНП остане водещата сила, както се очаква широко, най-вероятно тя няма да се радва на същото влияние както досега. Най-малкото защото когото и да избере ЕНП за свой Spitzenkandidat, няма да бъде сигурен кандидат за председателския пост на ЕК.   Досега най-голямо внимание се обръща на Мишел Барние, главен преговарящ на Брекзит. Бивш френски външен министър, Барние се опита да изтласка Юнкер през 2014 г. за номинацията на ЕНП, но не успя.   Този път всичко зависи от сделката за Брекзит. Ако той успее да осигури сделка, която да ограничи щетите за ЕС и същевременно с това да дава стабилна основа за бъдещите отношения между Великобритания и Обединена Европа, трудно ще може някой да го измести като основен кандидат на ЕНП. Освен това той притежава предимство пред всеки друг - от позицията си на главен преговарящ той вече има изградени отношения с всички държавни лидери на държавите членки на ЕС.   Но да бъдеш ранен фаворит може да бъде опасно и все още има големи въпроси за това каква подкрепа може Барние да получи от партията си и правителството си. И дали. Без да има подкрепата на партията си и на президента Емануел Макрон в Париж, той няма да има никакви шансове, още преди самата надпревара да е започнала.   Също така, на 67 г. Барние е по-стар от Юнкер. За тези, които искат Европа да прокарва образа на модерността и жизнеността, застаряващият бял мъж не е може би най-добрият отговор.   А скандидатурата на Барние идва и прастарият въпрос за френско-германското равновесие. Ако французин получи председателството на Европейската комисия, ще даде ли Париж на Германия председателството на Европейската централна банка догодина? Берлин отдавна желае тази позиция.   Фокусирайте се върху Макрон   Други ключов кандидат е любимата на Макрон - Маргрете Вестагер, комисар за конкуренцията.   Вестагер, част от датските либерали, покрива много от изискванията за идеален кандидат и в Париж, и в Берлин. Германският канцлер Ангела Меркел обаче едва ли ще подкрепи кандидат извън семейството на дясно-центристките партии. Освен това някои в Германия възприемат Вестагер като човек с твърде силна лична воля и като някой, който ще се стреми към по-активна програма.   Много ще зависи от това, което Макрон ще прокара със своята собствена партия \"Република, напред\". Тя не съществуваше на последните европейски избори, но сега вече флиртува с либералната група на АЛДЕ и други центристки сили в ЕП.   Ако Макрон успее да спечели подкрепата за идеите си за бъдещето на Европа и извън Франция, \"Република напред\" може да се превърне в сила, която да се превърне във фактор в ЕП. Но това е все голямо \"ако\".   Федерица Могерини, комисарят по външната политика на ЕС, често е сочена като потенциален водещ кандидат за социалдемократите. Но като се има предвид тежкия шамар, който италианските леви отнесоха на последните избори, вероятността нейната звезда да изгрее по-ярко, е минимална.   Колкото по-спорен е процесът на уреждане на кандидата чрез процеса Spitzenkandidat, толкова по-вероятно е да се появи неочакван кандидат.   Включително дори Кристин Лагард, която е начело на Международния валутен фонд в момента. Бивш френски финансов министър от консервативно правителство, Лагард е широко уважавана също така и в Германия и има силни лични отношения с Ангела Меркел.   Тя също така знае как работи ЕС, владее множество езики и има опит в дипломацията, който може да очарова дори и човек като бившия германски министър на финансите Волфганг Шойбле.   Въпреки че е малко по-стара от идеала за кандидат за председател на ЕК, Лагард е все пак в относително подходяща възраст. А и когато става въпрос за европейска политика, никой не е идеален.   \"В крайна сметка ще се получи един голям европейски миш-маш\", казва Ян Текау. \"Но това е в рамките на нормалното\". Предвид предизвикателствата, пред които Европа е изправена през следващите месеци, \"нормалното\" може да бъде малко повече от друга фантазия.", "date": "2018.04.30", "title": "Европа търси следващия \"Юнкер\""}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/381472-%D0%B2%D0%BB%D1%8F%D0%B7%D0%BE%D1%85%D0%BC%D0%B5-%D0%BB%D0%B8-%D0%B2-%D1%87%D0%B5%D1%82%D0%B2%D1%8A%D1%80%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B2%D0%BE%D0%B9%D0%BD%D0%B0", "text": "„Четвъртата световна война вече е в ход” – има глава с такова заглавие в „Системни цикли и бъдещето на историята: накъде върви светът?” на Васил Проданов (изд. „Захарий Стоянов”).   Щуротия някаква, тъпа конспиративна теория? Проблемът е в името на автора. Той вече показа, че може да премисля системно и исторически току-що случващото се, без предпоставяне на ценности и идеологеми. Той брои студената война за война, платена от победените жестоко. Само за пример: България стигна равнището на 1989 г. много по-бавно, отколкото равнището на 1939 г. след Втората световна.     Нова надпревара във въоръжаването, хибридни войни, кибервойни, робовойни, космически оръжия… Както и да го наречем, броят на убитите във военни конфликти през 2015 г. е 167 000, а на бежанците от войни 46 милиона. През 2016 г. САЩ са хвърлили 26 171 бомби в седем държави, без да са им обявили официално война.   Светът върви към деглобализация, към рентиерски и неофеодален капитализъм, към четвърта индустриална революция, екологическа и биомедицинска криза… Къде сме ние? На много лошо място.   Няма да се намери журналист, който да попита Проданов за готвения военен конфликт на това място. Както няма кой да интерпретира народопсихологически компрадорския дух на нашенския преход.   Ние сме и в Европа. Проданов сервира съпоставителен прочит на края на двете римски империи обединителки на Европа и на днешното състояние на ЕС. И гради 5 сценария за бъдещето на Съюза. Дава най-сериозна вероятност на сценария „разпад на ЕС”.   Всеки е в правото си да вижда света както му изнася. Картината тук е изрисувана върху факти и литература. Тях също всеки е в правото си да подбира както му изнася. Интригуващото е, че някой го прави на български.   А четящият не е четящ, ако предпочита розовата картинка, а тезата „дошъл е краят на историята” едва ли вече се приема от някой като нещо различно от кръгла глупост. Сигурното е че следващите поколения са не по-малко от нас прокълнати да живеят интересно.", "date": "2018.04.30", "title": "Влязохме ли в четвърта световна война"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381473-%D0%BC%D0%B0%D0%B9%D0%BA%D0%B8%D1%82%D0%B5-%D0%BD%D0%B8-%D0%BD%D1%8F%D0%BC%D0%B0%D1%82-20-%D0%BB%D0%B5%D0%B2%D0%B0-%D0%B7%D0%B0-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0-%D0%B8-%D1%85%D0%BB%D1%8F%D0%B1-%D0%BD%D0%B0%D0%B8%D1%81%D1%82%D0%B8%D0%BD%D0%B0-%D1%81%D0%BC%D0%B5-%D0%BC%D1%80%D1%8A%D1%81%D0%BD%D0%B8%D1%86%D0%B8,-%D0%BD%D0%B8%D0%B5-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B2%D1%81%D0%B8%D1%87%D0%BA%D0%B8-%D0%B4%D0%BE-%D0%B5%D0%B4%D0%B8%D0%BD", "text": "България не само е най-бедната страна в Европа, но и социалното неравенство е чудовищно, 1% богаташи, главно в София, владеят 95% от националното богатство, и крадат колкото е възможно по-много с най-изострени механизми (монополи, данъци, цени на стоки и услуги, енергия, ВиК, ток и др.) от най-бедните – от пенсионерите, от младите хора, от безработните, сега и от инвалидите.     Депутатите вземат по около 10 000 лева всеки месец, и кой знае още колко от далавери, членовете на БАН пожизнено и те лапат по една депутатска заплата като бонус, банкерите вземат по 40-50 000 лева, някакъв хитрец в БНБ е с над 1 000 000 лева годишна заплата,      оня арменец Хампарцумян – 200 000 на месец , Шишито давало на Цацата по 100 000 евро всеки месец, кметица на район взема по 500 000 лева подкуп за едно съобщение, говорят за едни 5 000 000 000 на един селски тарикат, дето си мисли, че е Чърчил, Гинка купи енергетиката на половин България, глуповати министърчета си имат къщи за по 3-4 000 000 лева, какво имат по тропиците не се знае, кмет-фаворит има 400 декара на морето, Цецко се сдоби с 6 апартамента, агентът-доносник Сава има полуостров с резиденция и пристанище,          Плевню Пастиркат а има огромни имоти в Гърция, оня педал от Бесепето вече има замък на Женевското езеро, селянката от с. Крушовица купила Техноимпекс, олигарх показа крадени артефакти за стотици милиони евро, а друг, въпреки че работи уж без никаква печалба, и не плаща данъци, стана най-богатият чорбаджия-милиардер у нас, разградски тарикат е мултимилионер с присвоени държавни имоти, а пък иска да намалява минимслната заплата на 150 лева, че да печели още повече и т.н.  ", "date": "2018.04.30", "title": "Майките ни нямат 20 лева за лекарства и хляб! Наистина сме мръсници, ние българите! Всички! До един!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381468-%D0%BD%D0%BE%D0%B2%D0%B0-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D1%8F-%D0%BC%D1%8A%D0%BB%D1%87%D0%B8-%D0%B3%D1%83%D0%B7%D0%BD%D0%BE", "text": "Ядосани зрители се чудят и маят защо няма никакво обяснение от националната медия Нова телевизия за гафа, който допусна днес. Както БЛИЦ писа от телевизията обявиха, че гост в сутрешния им блок ще бъде майката на скандалната кметица от \"Младост\" Десислава Иванчева, но за всеобща изненада такава жена в ефир не се появи. \"Как може да ни продънят ушите от вчера, че родителката ще е гост при Виктор Николаев и Аделина Радева, а от нея да няма ни вест, ни кост\", чудят се хората.      Още по-скандалното в случая е, че в анонса на сутрешния блок на сайта на медията продължава да стои съобщението за гостуването на майката на Иванчева няколко часа след края на самото предаване. Така читателят на сайта остава в заблуда, че е имало подобно гостуване и започва да \"рови\", за да го намери и съответно да трупа импресии, като разглежда другите статии.     Явно редакторите от сайта нямат особена координация с това, какво се случва на екран, за да изтрият поне това съобщение и малко с малко да не берат срам за издънката си.      А може би се касае за евтин трик за вдигане на рейтинг - от една страна на телевизията, която обявява, че ще има гост, а такъв не се появява на екран и от друга страна - от сайта, в който пише, че има участие, но няма и ред за него. И в двата случая обаче зрителите са излъгани и недоволни!", "date": "2018.04.30", "title": "Нова телевизия мълчи гузно"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381466-%D1%81%D0%B8%D0%B4%D0%B5%D1%80%D0%BE%D0%B2-%D0%BD%D1%8F%D0%BC%D0%B0-%D0%BD%D1%83%D0%B6%D0%B4%D0%B0-%D0%B4%D0%B0-%D0%B8%D0%B7%D0%BB%D0%B8%D0%B7%D0%B0%D0%BC%D0%B5-%D0%BE%D1%82-%D0%B5%D1%81-%D0%B8-%D0%BD%D0%B0%D1%82%D0%BE,-%D1%82%D0%B5-%D1%81%D0%B0%D0%BC%D0%B8-%D1%89%D0%B5-%D1%81%D0%B5-%D1%80%D0%B0%D0%B7%D0%BF%D0%B0%D0%B4%D0%BD%D0%B0%D1%82", "text": "\r\n               Нашето посещение там не е нищо ново, а е част от политиката ни. Аз имах телефонен разговор с Бойко Борисов, в който му казах, че отивам в Крим с делегация. Той каза, че това е наша политика. Г-н Цветанов се чувства длъжен да отрази европейското виждане по въпроса, но истината е, че геополитически нещата се развиват доста по-бързо. Няколко пъти казах, че тези, които ме нападат, ще бъдат първите, които ще се наредят за връзки и контакти с Крим, каза в предаването „Офанзива с Любо Огнянов” на Канал 3 лидерът на Атака и председател на ПГ на „Обединени патриоти“ Волен Сидеров. \r\n   \r\n   Доказано е в историята, че санкциите и бойкотите не се получават. Вместо български фирми да застанат в Крим и да си запазят място, пак ще изпуснем нещата. Въпросът е къде сме ние, защо например не направим една линия Варна – Ялта. Български фирми могат да печелят от това. Имаше претенции към исканията за оставката на Явор Нотев, заради това, че е бил в делегацията ни за Крим, от партии, които дори не са в парламента. Председателят и заместник-председателите са със същия статут като народните представители. Той има същото право да изразява своето виждане. Няма никаква разлика. Поканата беше отправена към партия Атака и той беше част от делегацията ни, категоричен беше Сидеров. \r\n   Българите в Крим гласуваха абсолютно „за” присъединяването към Русия, защото се чувстваха застрашени. В момента се оказва, че са дискриминирани. Те не могат да получат виза за България, защото числата от кода показват, че са от Крим. Те не могат да се приберат в родината си, защото някой във Вашингтон е взел решение, че така трябва да се случи, заяви още Сидеров. \r\n        България няма нужда да излиза от Европейския съюз и НАТО, защото те ще се разпаднат от само себе си. Колкото до Евразия, вижда се, че континент Европа няма и е измислен като понятие в края на ХIХ век. Противопоставянето Европа-Русия е изкуствено, защото Русия има много ресурси, от които Европа има нужда. Тяхното сътрудничество е нужно. Защо трябва то да бъде прекъсвано и да се подчиняваме на диктати, попита лидерът на Атака. \r\n  \r\n  \r\n   \r\n", "date": "2018.04.30", "title": "Сидеров: Няма нужда да излизаме от ЕС и НАТО, те сами ще се разпаднат!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/381463-%D0%BA%D0%B8%D0%BC,-%D0%BC%D1%83%D0%BD-%D0%B8-%D0%B4%D1%8A%D1%80%D0%B2%D0%B5%D0%BD%D0%B8%D1%86%D0%B0", "text": "Корейските ми приятели ме научиха още преди години, че ако хвърлите камък през прозореца, той със сигурност ще удари по главата някой Ким. Ако хвърлите камък отново, вероятно ще удари някой Ли. Третият камък може би ще цапардоса някой Парк. Защото 40 процента от 50-милионното население и на север, и на юг от 38-мия паралел носят някое от тези три имена, което си говори за доста добра хомогенност на нацията.   Още ли някой си мисли, че корейците не са един народ? С разделение, родено от Студената война, която отдавна е в историята.   Това, което се случва на полуострова в момента, е историческо, неочаквано и поне на пръв поглед много, много положително. Най-затворената държава в света, за която се носят какви ли не митове и легенди, протяга маслинова клонка към юга, под невярващия поглед на света. В момент, в който американският президент Доналд Тръмп вероятно си представяше себе си в ролята на миротвореца, който събира Ким и Мун на едно място и със собствените си длани покрива стиснатите им ръце, те го направиха. Сами, измествайки американския президент от ролята на централен играч в неочакваното затопляне в отношенията.     Така, че снимката, в която Клинтън щастливо се усмихва, доволно разперил ръцете си между Арафат и Рабин през септември 1993 г., за Тръмп, надали ще се състои. Но това няма значение.    Това послание далеч надхвърля границите на Корея. То се пренася и към гърци и македонци, и към сърби и косовари, и към кюрди и араби, и дори към саудитци и иранци. В крайна сметка разделението и конфликтите трябва да останат в миналото. Щом корейците могат, защо и другите да не могат?   Току що ви описах идеалният вариант. Или както пее Ленън – „Може да кажете, че съм мечтател. Но аз не съм единственият”. Но политиката за съжаление има две лица.    Ако не беше така, нямаше външни сили да родят 70-годишното корейско разделение, което започва по класическият сценарий за Студената война – съветите закрилят севера, а американците – юга. Нямаше военни удари да се оправдават с недоказани твърдения за химически атаки, а цели воини с несъществуващи химически оръжия. Този свят не е идеалният свят, в който да живеем в мир и разбирателство. Войната е в човешката природа и когато се случи, вместо да се потушава, тя обикновено се разпалва от външни сили.   Така че нека видим докъде ще доведе сближаването на севера и юга. И как ще протече. Защото някой от големите може да остане недоволен и да хвърли камък през прозореца в опит да удари някой Ким или Мун…   В софийския квартал „Дървеница” се намира едно от най-големите посолства на Ким в Европа. В тъмните стъкла на сградата се оглежда прането на отсрещните панелки, но посолството на Северна Корея в София покрива 10 държави – целият регион, та чак до централна Европа. Там вероятно имат много работа. Всичко изглежда толкова невероятно, че нищо чудно Ким Чен-ун скоро да тръгне из Европа...", "date": "2018.04.30", "title": "Ким, Мун и \"Дървеница\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381459-%D0%B0%D0%B1%D1%81%D1%83%D1%80%D0%B4%D0%B8%D1%82%D0%B5-%D0%BD%D0%B0-%D0%B2-%E2%80%9E%D1%81%D1%82%D0%B0%D0%BD%D0%B4%D0%B0%D1%80%D1%82%E2%80%9C-%E2%80%93-%D0%BA%D1%80%D0%B5%D0%BF%D1%8F%D1%82-%D0%B3%D0%BE-%D1%88%D0%B5%D0%BF%D0%B0-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8-%D0%B1%D0%B5%D0%B7-%D0%B7%D0%B0%D0%BF%D0%BB%D0%B0%D1%82%D0%B8,-%D0%B0-%D0%B8%D0%BC%D0%B0-4-%D1%81%D1%87%D0%B5%D1%82%D0%BE%D0%B2%D0%BE%D0%B4%D0%B8%D1%82%D0%B5%D0%BB%D0%B8", "text": "Бел. ред. – Следващия материал за абсурдната ситуация във в. „Стандарт“ беше публикуван в сайта на СБЖ, откъдето го копирахме и приготвихме да го препечатаме в e-vestnik, със съответния линк към източника ( ). И когато го публикувахме, установихме, че материалът е изтрит. Поинтересувахме се защо и получихме неофициална информация, че авторката, бивша журналистка от „Стандарт“ е заплашена, създава се проблем за всички журналисти във вестника, и за напусналите. Повечето журналисти в „Стандарт“ имат да получава заплата за една година назад, независимо дали са останали на работа или отчаяни са напуснали.      Досега са им давали по 50-100 лв. аванс на седмица. И напусналите още имат надежда да си получат заплатите. А някои със същите надежди продължават да работят. Други са си заминали без никакви надежди. Ако някой се чуди защо мълчи например Ани Цолова от Нова тв, да не се чуди. Причините са подобни.   Цяло чудо е как излиза този вестник, с екип от по-малко от 10 журналисти, а изглежда прилично, дори в някои отношения по-добре от “Труд” и “24 часа”, с големите претенции. Това не трябва да се тълкува погрешно – „Стандарт“ е удивително слагачески вестник (както и  споменатите), който смайва с гръмки пропагандни заглавия в подкрепа на властта.   П роблемите около вестник „Стандарт“ сякаш поутихнаха, или просто вече няма кой да говори. Тишина… Там никой не остана. Чува се само кънтящото ехо на онези, които вдигнаха шум.   Проговорилите са  „извън борда“, а тези, които останаха на потъващия „Титаник” се потапят заедно с него в надеждата  все пак да останат на повърхността след окончателното потъване на кораба, наречен „Стандарт“. Проблемът, обаче е, че и консервите в долапите свършиха, а сухарите вече са по-корави и от тези по време на война.   Много от вас се питат, кой ли остана във вестник „Стандарт“ и защо повече никой не вика в рупора?  Печатното издание продължава да излиза незнайно как и това е факт. Значи някой все пак го пише.   Агенцията или  онлайн версията на вестника е в плачевно състояние повече от три години. Ако сте забелязали, на всички материали има  „0“ (нула) прочитания, което е нелогично. Това е защото броячът не работи.  Истината е, че онлайн версията отдавна не функционира както трябва, а  пари за инвестиране в нов сайт или поне за отстраняване на проблема най-вероятно няма!   Търсачката също не работи , така че ако търсите определена статия по име на автор или ключова дума нямате шанс да я откриете, освен през Гугъл. Какъв имидж се създава на малкото останали автори?  Излиза, че никой не ги чете.  Всъщност ги четат, и то хиляди, просто това не се отчита от брояча.   Редакционните телефони са спрени отдавна. При опит за набиране се чува приятният глас на оператор: „Телефонната ви сметка не е платена“. Ако читател иска да се обади в редакцията, това също е „кауза пердута“, никой няма да му вдигне по простата причина, че са спрени дори и входящите обаждания. Редакция без редакционни телефони е доста иновативно понятие за такова учреждение.   Да не говорим, че два пъти вече спираха тока в предишната сграда и вестникът излизаше „на магия“. Многобройните помещения започваха лека полека да опустяват, тъй като хората напускаха ежедневно. В един прекрасен ден собственичката на сградата „изрита“ всички за неплатен с месеци наем. ЧЕЗ пък дръпнаха шалтера окончателно. След спонтанното изгонване на журналистите миналото лято те се приютиха за малко в списание „Мениджър“ и вестника пак излезе.   Друг е въпросът как се прави „пир по време на чума“? Като похлупак на безпаричието редакцията се мести в хиперлуксозна сграда на ул. „Хан Омуртаг“ 54. Тук освен със стандартния лукс „Стандарт“ бие рекорди по празни бюра. Отдели вече няма, останаха само техните шефове. Началникът на отдела си е и заместник, и подчинен. Заместник-главните редактори, които имат да взимат най-много пари, в създалата се ситуация са се нагърбили да пишат целия вестник.   Ако направим една ретроспекция на съдържимото в редакцията ще получим следното: отдел  „Общество“ 2 души – началничка и една журналистка, пишеща по всички теми, която обаче в момента е в дълъг болничен. Отдел „Вътрешна информация“ – няма! Последният мохикан си „би камшика”  преди броени дни. Отдел „Икономика и бизнес“ – няма. Отдел „Култура“ е културно запълнен от шефката му. Същото е положението в „Спорта“ – one man show! В отдел „Международна информация“ е само шефът му и за компания да убие скуката - един колега-пенсионер.   Агенцията се поддържа също от един човек, който колкото и да се старае да качи всичко, технически не смогва. Всички фотографи напуснаха, художникът също. Специални кореспонденти вече няма, а на малцината останали из страната им е все тая дали пускат новинки или не, предвид че регионалните новини се взимат от агенциите.   По ведомост се води доста народ, незнайно кои, към края на 2017 г. съгласно информация в публичното пространство – 63 са осигурените лица. Журналистите обаче едва ли са повече от 7.   Друг е въпросът с чиновниците и шофьорите. Там популацията е много по-гъста. Четирима счетоводители  – главни и не толкова,  барабар с икономическия директор, са по местата си. Тях, незнайно защо, изобщо не ги е страх от потъващия „Титаник“. Вероятно са си разпределили всичките спасителни лодки. Отдел „Реклама“ е почти в пълния си състав минус един, както и помощничките на Капитана. От тях никой не е напускал и няма такива намерения.   Но доколкото ни е известно вестник се пише от журналисти,  не от счетоводители, шофьори и рекламни агенти. И така, всички си задават въпроса: „Кой остана?”   Отговорът  е: останаха тези, които вероятно си взимат редовно заплатите и то в пълният им размер. Останаха тези, които вероятно са взимали големи заплати и на които може би се дължат огромни суми и не могат да напуснат, защото не им се пие чаша  студена вода - ще трябва да изпият цял кладенец. Останаха тези, които все още не са си намерили нова работа, защото са 50+.   А как се живее без заплати от април миналата година до сега – това е въпрос за проучване от „Галъп“. Тиражът на изданието е намален, страниците също. От авторите се задържаха  един-двама мазохисти, живеещи на фотосинтеза, които от любов към професията ще скочат в последния момент, когато и палубата се прекърши.   На „белите роби“ от време на време подхвърлят  в петък  по 50-100 лв. подаяния за вода и хляб. С такива пари никой нормален човек не би могъл да оцелее, камо ли да си плаща сметките и да издържа семейство.   Журналистите са доведени буквално до просешка тояга.  Забавянето на заплатите се започна още през юни 2014 г. и се увеличаваше непрекъснато. Тогава всички бяха с две заплати назад. Странното е, че приходи има, но за работещите – няма. Къде отиват парите? В чий джоб?   Целият този фарс прелива извън рамките на медийните стандарти. Говори се, че приходите идват по няколко линии: от продажби на вестника, от реклама и от дискусиите, които „Стандарт“ прави самостоятелно или съвместно с КРИБ. Постоянни са постъпленията от договори за медийно обслужване, сключени с много държавни предприятия и институции, и най-вече от предизборните кампании.   И въпреки това работодателят не изплаща редовно заплатите на журналистите. Обществеността като че ли не вярва, че такова безобразие би могло да се търпи, още повече след фрапиращото заглавие наскоро на първа страница на медията „Тодор Батков подари “Стандарт” на журналистите”. Това заглавие беше бич, най-голямата гавра с останалите във вестника. Защото разшифровката му ни води към това, че журналистите са акционери, а акционерите са богати и имащи хора.   „Най-големият подарък за 25-тия си юбилей получи “Стандарт”. Досегашният мажоритарен собственик - адвокат Тодор Батков, подари акциите си на журналистите. Това стана вчера на среща в кантората му на ул. “Алабин” с целия екип на любимия вестник“, се казва в началото на материала от 09.01.18 г.   Голям жест – да подариш празна кутия с панделка, или за по-оптимистичните – кутия, пълна с въздух. Първо, на срещата изобщо не е присъствал целият екип на вестника, а малка част приближените на ръководството. Другите не са били поканени. И второ, акциите не са подарени на журналистите, а са обещани на главната редакторка, тримата заместник-главни редактори и отговорния секретар.   Дали обещанието означава даване в конкретния случай много ме съмнява, предвид огромните задължения  от няколко милиона. Как и защо биха могли да бъдат прехвърлени акции на фирма със задължения?   На всяка планьорка трудещите се бяха лъгани, че вестникът има нов инвеститор, който ще го купи и ще го спаси. Името на въпросния инвеститор от години се пази в тайна. Всичко бе недоизказано и завоалирано, като в приказки от „1001 нощ“. Докато не настъпи сублимният момент, в който Батков направи изявление на челната страница на броя. “За 25 години вие станахте институция. Най-добри сте, дръжте все по-високо летвата и пазете честта на професията”, е било пожеланието му към присъстващите.   Това, че медията е институция е ясно на всеки. Що се касае до най-добрите журналисти, те отдавна напуснаха и дадоха криле със словото си на другите медии, качвайки нивото им.   Агонията на вестник „Стандарт“ продължава и тя ще е много мъчителна и болезнена, защото няма пари  дори за морфин. Не е за вярване, че ръководството  на  в.  „Стандарт“ - любим и предпочитан от мнозина, завърза камъка и пусна на дъното най-стойностните си автори.  Какво ли чудо трябва да стане, за да се възроди от пепелта този „Феникс“, от който нищо не е останало освен пречупените му криле!", "date": "2018.04.30", "title": "Абсурдите на в. „Стандарт“ – крепят го шепа журналисти без заплати, а има 4 счетоводители"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/381460-%D0%B2%D0%B5%D1%80%D0%B2%D0%B0%D0%B9%D1%82%D0%B5-%D0%B8%D0%BC", "text": "Не знам дали помните лозунга „Вервайте ми” – много печеливш се оказа. И няма друг начин – човешкият материал в България е изключително доверчиво вещество. Речете му нещо – и то веднага вярва, надява се на по-доброто, дори се влюбва във вас!   Рече, например, професорът Божидар Димитров нещо и „ТЕЛЕГРАФ” светкавично вярва, че „Доказват българския произход на граф Дракула”. Средновековните официални румънски документи били писани на книжовен български – следователно кръволокът е наше момче! Не ни е достатъчен созополският вампир – ние задължително трябва да сме родоначалници, първопроходчици и символ на световното вампирство! Ура и наздраве!   Разбира се, по-висшестоящите от нас се издигат благодарение на своята много по-висша доверчивост! Отваряме „СТАНДАРТ” и научаваме за новото постижение на българското доверие – „Ром прати „Ален Мак” вдън гора на измислена улица”. Точно преди месец доверчив нотариус заверил прехвърлянето на активите на огром­ния завод за козметика (малко фалирал напоследък) на гражданина Петров и от пъпа на София – „Цар Освободител” № 8, управлението на гиганта се преместило на улица „1-ва” № 3, село Киселчово.   Такова село има в Смолянско, такава улица няма, а г-н Петров е от Видинско, само че сега малко го няма в България. Нотариусът, разбира се, не е длъжен да ходи до Киселчово да брои улиците, а още по-забавното е, е „съдът реши да не заличава дружеството, тъй като няма фактическа правна причина за това, понеже то има управител”…   На печелившите – честито! Чувството е невероятно, нали?   Разпространените изчисления, че плащащите вноски за втора пенсия евентуално ще почнат да получават след пенсионирането си по тридесетина лева месечно, пообезпокоиха малко кандидат-рентиерите, затова г-н Хасан Адемов, председател на социалната комисия към парламента, решава да ги успокои по националното радио: „Не трябва да се вторачваме върху онези 30 или 100 лева, върху каквито и да е суми, а да подобрим доверието в системата” – казва той.   Верваме на системата, разбира се, къде ще идем да не верваме – ние сме в системата и системата е в нас! Тя нас обръща – както є тек­не, проблемът е, че ние няма как да я обърнем.   В резултат – „Българинът доплаща за здраве 3 млрд. лева годишно” – констатира проф. Генчо Начев пред „ТРУД”. Заглавието ни стряска, затова продължаваме, за да научим, че „В момента по статистика парите, които се вадят директно от джоба на пациента, са 40% от общите пари за здравеопазване”.   В „ТЕЛЕГРАФ” д-р Евгени Тасовски допълва: „Размерът на преките плащания от пациенти е трикратно по-голям от този в ЕС – 48 % у нас при 15 % средно за Европа”.  На това не само вЕрваме, а и вЯрваме – защото сме го виждали на живо, а не по телевизията.   Но стига с некоректните заяждания – животът продължава (поне за повечето от нас), иде лято, задават се празници, слава Богу, всекиднев­ниците се грижат да разнообразят задаващото се скучно курортно всекидневие. Ето, да речем, „МОНИТОР” се е специализирал в напътстване и насърчаване на подрастващите за решаване на демографските проблеми пред страната.   Препоръката му този път няма пряка връзка с повишаването на раждаемостта, но поне може да предотврати смъртни случаи: „Фелацио под вода – висш пилотаж”. За тези, които се затрудняват с понятието „висш пилотаж” има картинки, както и повече от полезни препоръки „Как да не удавим приятелката си”.   Обичайте се, прочее, обичайте българската преса, обичайте и вервайте на системата – точно толкова, колкото тя ви вярва и обича. Но не повече, за да няма излишни смъртни случаи!", "date": "2018.04.30", "title": "Вервайте им!"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/381461-%D1%82%D1%80%D0%BE%D0%B9%D0%BD%D0%B0-%D0%B7%D0%B0%D1%89%D0%B8%D1%82%D0%B0-%D0%B7%D0%B0-%D0%B5%D1%81-%D0%BF%D1%80%D0%B8-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0-%D0%B2%D0%BE%D0%B9%D0%BD%D0%B0-%D1%81%D1%8A%D1%81-%D1%81%D0%B0%D1%89", "text": "Лидерите на Германия, Франция и Великобритания призоваха САЩ да се откаже от налагането на едностранни търговски мерки срещу Европейския съюз (ЕС), предадоха световните агенции. Канцлерът Ангела Меркел, президентът Еманюел Макрон и премиерът Тереза Мей са провели съвместен телефонен разговор, по време на който са били единодушни, че ЕС трябва да защити своите 28 членки от наказателни американски мита въз основа на международните многостранни правила. „Те се съгласиха, че САЩ не трябва да предприема търговски мерки срещу ЕС или в противен случай съюзът трябва да бъде готов да защити интересите си в рамките на многостранния търговски ред\", каза говорител на германското правителство, цитиран в комюнике. САЩ наложиха вносни мита върху 25% от стоманата и 10% от алуминия през март, но предоставиха временно освобождаване от мярката за ЕС до 1 май. Президентът Доналд Тръмп ще реши дали да направи освобождаването постоянно. В същото време еврокомисарят по търговията Сесилия Малмстрьом заплаши САЩ с „тройна реакция\", ако Вашингтон въведе мита върху стоманата и алуминия за ЕС, предадоха ТАСС и БТА. В момента приоритетът ни е диалогът на високо равнище, казва Малмстрьом в интервю за неделното издание на германския в.\"Франкфуртер алгемайне\". Брюксел залага на продължаване на преговорите, но ако САЩ не се откажат в дългосрочна перспектива и без каквито и да било условия от идеята за въвеждане на мита, Европа ще бъде принудена да вземе мерки, добавя еврокомисарят. Под „тройна реакция\" Брюксел има предвид сезиране на Световната търговска организация (СТО), мерки в подкрепа на европейските производители и налагане на мита за американски стоки, включително изделия на американския стоманодобив, портокалов сок, дънки, уиски и мотоциклети Harley-Davidson. По време на разговора си в неделя лидерите на Великобритания, Франция и Германия са обсъдили и споразумението за иранската ядрена програма и са били единодушни, че то е най-добрият начин да бъде спрян Техеран да се сдобие с ядрено оръжия, съобщи Даунинг стрийт. Меркел, Макрон и Мей са обсъдили евентуално разширяване на сделката, за да бъдат включени в обхвата й и други области като балистичните ракети, както и дестабилизиращата дейност на Иран в региона на Близкия Изток, се отбелязва в изявлението. Тримата са се ангажирали да работят в тясно сътрудничество и със САЩ.", "date": "2018.04.30", "title": "Тройна защита за ЕС при търговска война със САЩ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/381462-%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80-%D0%B4%D0%B0-%D1%81%D0%B5-%D0%BD%D0%B0%D1%80%D0%B8%D1%87%D0%B0%D0%BC-%D0%BF%D1%8A%D1%80%D0%B2%D0%B0-%D1%80%D0%B0%D0%B4%D0%BE%D1%81%D1%82%D0%B0-%D0%B5-%D0%B7%D0%B0-%D0%BC%D0%B5%D0%BD%D0%B5", "text": "В България е табу да имаш хламидия, да си открито гей и същевременно учител на третокласници, да обичаш Хитлер, да не обичаш Гришо, да имаш три деца от трима различни мъже, да не искаш да имаш деца, да си татуираш лицето, да нямаш срам от Бога. Табу е дори да идеш до кварталния магазин без сутиен!   В скандинавското общество за табу е обявена единствено... смъртта. И хората живеят, не смеят да умират. Живеят дълго и честито. Даже прекалено дълго и прекалено честито според нашите стандарти.    И в трите скандинавски държави човек може да излезе в пенсия между 60 и 65-годишна възраст, след което започва да получава стабилен годишен доход, който му позволява... ами във всеки случай повече от две кофички кисело мляко на ден, пакет солети и два блистера хапчета за кръвно.     Според глобалния пенсионен индекс (Global Pension Index) на престижната американска консултантска фирма Murcer Дания е понастоящем страната-отличник с най-добра пенсионна система в света. Пенсията е гарантирана след навършване на 65 години при минимум 40 години живот в страната. Ако годините са по-малко от 40, пенсията леко се редуцира.   Има възможност и за доброволно пенсиониране при определени условия. Към държавната система са добавени допълнително задължително пенсионно осигуряване, което функционира чрез универсални и професионални фондове, както и допълнително доброволно осигуряване, гарантирано от голям брой пенсионни спестовни схеми.   Но да оставим настрана сухата статистика. Важното в случая е, че теорията работи на практика.    Нямам намерение да дразня българския пенсионер (понеже той по презумция е раздразнен), но ако можеше само за седмица да се размени с норвежкия такъв, например, никога повече нямаше да пожелае да се върне \"татовото\" време, да е пак на 25 и всичките зъби в устата му да са си негови. Защо ли? Откъде да започна...   Напоследък върви една смешка из норвежките медии, че 80-годишният крал Харолд е един от малкото пенсионери в Скандинавия, който е избрал да НЕ напусне страната си.    А те масово я напускат и то не за да гледат бебетата на бедните си деца-гастарбайтери в Германия и Испания, о не! Просто скандинавските баби и дядовци си опаковат перлите, златните кредитни карти и джапанките и като едни същи прелетни птици масово отлитат за топлите страни. С еднопосочен билет на Скандинавските авиолинии (SAS).   Там си купуват къща на плажа със сателитна чиния на покрива и прекарват щастливо остатъка от земните си дни в разходки, дегустации на местни вина и посещение на курсове по зумба. Предпочитаните дестинации са Тайланд, Испания, Филипините и Турция.   През последните 20-тина години цели колонии от скандинавски пенсионери са поникнали като гъби след дъжд на териториите на тези страни като броят им продължава да нараства с всяка изминала година. Към днешна дата около 52 000 норвежки пенсионери живеят в чужбина. Тенденцията е все повече от тях да се ориентират към страни от Източна Европа за сметка на по-екзотичните дестинации. Така например, Полша все повече привлича интереса на възрастните норвежци и нищо чудно и там съвсем скоро да се сформира приятна малка колония от пенсионери, които с трогателно старание се опитват да си пречупят езика, за да си поръчат кафе с мляко: \"Poproszę filiżankę kawy z mlekiem\".   В Дания броят на пенсионерите, закупили имоти в други държави е още по-висок.    \"Датчаните са обсебени от идеята да сбъдната мечтата за вечната ваканция\", казва Ана Леоноре Блокилде, изследовател в Датския геронтоложкия институт. Тя специализира в изследването на миграционните процеси при хората в пенсионна възраст.   Интервюираните от нея заселници в Коста дел Сол в Южна Испания споменават здравето като един от най-първостепенните фактори, който ги е накарал да напуснат родината си. Друг мотив е социализацията. \"Много от хората започват да имат много по-пълноценен социален живот едва след като се заселят в някоя от пенсионерските колонии. Когато си в чужбина е много по-лесно да завъдиш нови приятелства, само защото говорите един език и сте от една и съща националност. Докато ако си в Дания, не се сприятеляваш с някого, само защото и той говори датски като теб\", коментира тя.   Какво е положението с шведските \"пенсии\", ще попитате вие? Швеция е страна на столетници. При това щастливи столетници.    На повечето 80-годишни мъже и жени там не бихте им дали повече от 50. Каква е тайната им? Не е в скалпела на някой доктор Енчев, във всеки случай. Te спортуват ежедневно, похапват сьомга и херинга на закуска, стриктно следят теглото си и най-важното - не се притесняват напразно. И за какво да се притесняват, когато децата и внуците не им висят на главата, а парите им стигат за всичко. Средният размер на пенсията в страната е 12 хиляди крони, което е равносилно на 2246 лева. Разбира се, шведските пенсионери също търсят слънцето и по-лежерния живот след края на професионалната си кариера. Много от тях инвестират в имоти в Южна Франция, Италия и Гърция.   Докато правех проучването си за статията, реших да се разровя в кутиите със стари документи, дневници и писма. Знаех, че е безсмислено, но някак се бях вкопчила в еднопроцентната надеждата, че може би някъде там, на 2500 километра на север имам някоя баба, която се казва Хедвиг, Лизелоте или поне Пипи Дългото Чорапче.   Уви, единствените данни, които открих в семейните архиви, беше за неграмотната баба Люба, живяла много, много отдавна в село в Кюстендилска област. Както се казва, някои се раждат под слънцето, а други - под дъжда...    ", "date": "2018.04.30", "title": "Пенсионер да се наричам първа радоста е за мене!"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/381464-%D0%B3%D1%83%D0%B3%D1%8A%D0%BB-%D1%81%D0%BB%D0%B0%D0%B3%D0%B0-%D0%BA%D1%80%D0%B0%D0%B9-%D0%BD%D0%B0-%D1%81%D0%BC%D1%81", "text": "Google започна глобално разпространение на новата си система за съобщения Chat, която има за цел да измести стандартните SMS-и в телефоните с Android, съобщи Би Би Си. Системата има функции като групово изпращане на текстови съобщения, видео, индикация, че отсрещната страна ви пише отговор, както и информация за това, че изпратеното от вас е прочетено – все неща, които липсват в традиционните SMS-и. При това тя може да бъде интегрирана в зададеното по подразбиране приложение за изпращане на съобщения, но от мобилните оператори ще зависи дали те ще са склонни да я предлагат. Недостатъкът на Chat е, че не дава възможност за криптирани съобщения. Новата система се разработва от няколко години, но едва сега започва да настъпва към дисплеите на мобилните телефони. Услугата за кратки текстови съобщения – SMS, получи широко разпространение през 90-те години на миналия век. Тя дава възможност на абонатите да разменят базови текстови съобщения с дължина до 160 знака през мобилните мрежи. Съвременните приложения за изпращане на съобщения имат много по-усъвършенствани функции, като изпращат съобщенията през интернет, без да зависят от мрежата на операторите. Но въпреки това приложението по подразбиране на телефоните с Android – Messages, все още използва стандартния, зависещ от мрежата на оператора, базов SMS клиент. През годините Google се опита няколко пъти да наложи своя услуга за мобилни съобщения с разширени функции, но не успя да намери достатъчно голяма аудитория за нея. Миналата седмица компанията съобщи, че спира развитието на последния си опит в това отношение – приложението Allo, което беше лансирано през 2016 г. Основните конкуренти на Google, като Facebook Messenger и WhatsApp, поддържат допълнителни функции като индикатори за отсрещно писане и изпращането на снимки с висока резолюция. Смартфоните на Apple също така имат вградена, богата на функции апликация iMessage. Този път, вместо да се опитва да лансира поредното приложение за изпращане на текстови съобщения, Google ще интегрира новия стандарт за съобщения в своята операционна система Android. А мобилните оператори, производителите на телефони и разработчиците на приложения ще могат да използват технологията, за да развиват свои приложения, които са съвместими едно с друго. Стандартът е известен като Универсален профил за разширени комуникационни услуги (RCS), но когато бъде разпространен в устройствата с Android, той ще е с по-благозвучното за потребителите име Chat. За да разработи Chat, Google си е сътрудничила с над 50 мобилни оператора, сред които Vodafone, T-Mobile и Verizon и производители на телефони като Samsung, Huawei и LG. След пълното разпространение на Chat потребителите на телефони с Android ще ползват предимствата на разширените съобщения, когато си общуват с други потребители на устройства със същата операционна система. Подобно на iMessage на Apple, ако получателят на съобщението няма устройство с Android, те ще бъдат изпращани през старата SMS система. От Google настояват, че Chat не е ново приложение на компанията, като допълват, че след като RCS е комуникационен стандарт, от мобилните мрежи и производителите на телефони ще зависи дали ще включат тази функционалност. Понеже съобщенията ще се изпращат през интернет, те няма да намаляват обема на предоставените от оператора безплатни SMS-и. Но съществува теоретична вероятност операторите да въведат отделна такса за използването на Chat. Американският мобилен гигант Sprint вече дава достъп до Chat на своите потребители, като и канадският Roger се включи в програмата. Microsoft е една от компаниите, които поддържат RCS, но все още не е дала отговор дали ще добави Chat-функционалност в Windows 10. А Apple не участва в проекта. Samsung, която отдавна е сложила свое приложение по подразбиране като приложение за SMS в своите телефони, ще интегрира в него RCS. Експерти по сигурността предупреждават, че Chat не дава възможност за криптирана комуникация. Но в същото време и SMS-ите не се кодират, докато се пренасят в мобилната мрежа. От Google поясняват, че новата функционалност ще бъде достъпна за всички потребители в цял свят до две години.", "date": "2018.04.30", "title": "Гугъл слага край на СМС"}
{"url": "http://www.classa.bg/%D1%81%D0%B2%D1%8F%D1%82/item/381455-%D0%BF%D0%BE%D0%BC%D0%BF%D0%B5%D0%BE-%D0%BF%D1%80%D0%B8%D1%81%D1%82%D0%B8%D0%B3%D0%BD%D0%B0-%D0%B2-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D0%B8-%D0%BF%D1%80%D0%B8%D0%B7%D0%BE%D0%B2%D0%B0-%D0%B7%D0%B0-%D0%BD%D0%BE%D0%B2%D0%B8-%D1%81%D0%B0%D0%BD%D0%BA%D1%86%D0%B8%D0%B8-%D1%81%D1%80%D0%B5%D1%89%D1%83-%D0%B8%D1%80%D0%B0%D0%BD", "text": "Държавният секретар на САЩ, Майк Помпео, започна тридневна обиколка на Близкия изток и призова за нови санкции срещу Иран, ход, който може да сложи край на ядреното споразумение с Техеран от 2015.   Позицията обяви главният съветник на Помпей, Брайън Хук. Делегатът посочи, че Вашингтон настоява \"народите по целия свят\" да санкционират хората и субектите, свързани с ракетната програма на Иран, която не е обхваната от историческото споразумение.   Той заяви, че опасенията на Вашингтон, които считат иранската ракетна програма за \"заплаха за международния мир и сигурност\", са били доведени до знанието на Европейския съюз. \"Това е оформяло голяма част от дискусиите с европейците\", каза Хук.   Що се отнася до евентуалното изтегляне на САЩ от ядреното споразумение, Помпео заяви \"Няма решение\". Споразумението е описано от президента Доналд Тръмп като \"най-лошата сделка в историята\", но е смятано от Русия, Китай, Германия, Великобритания и Франция за най-добрият начин да се попречи на Иран да разработва ядрена бомба.   Помпео се срещна с министъра на външните работи на Кралството, Адел ал Джубейр и с принц Салман бин Мохамед, въпреки че съдържанието на дискусиите не бе разкрито публично.   В деня на пристигането му, бе съобщено за нападение с ракета в южната част на Саудитска Арабия, според Рияд - извършено от хутите от Йемен. Следващата спирка от посещението на Помпей ще бъде Израел. След разговори с израелския премиер Бенямин Нетаняху, държавният секретар ще приключи обиколката си в Йордания.", "date": "2018.04.30", "title": "Помпео пристигна в Саудитска Арабия и призова за нови санкции срещу Иран"}
{"url": "http://www.classa.bg/%D1%81%D0%B2%D1%8F%D1%82/item/381456-%D0%B2%D0%BB%D0%B0%D0%B4%D0%B8%D0%B2%D0%BE%D1%81%D1%82%D0%BE%D0%BA-%D0%B5-%D1%81%D1%80%D0%B5%D0%B4-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%BA%D0%B8%D1%82%D0%B5-%D0%B7%D0%B0-%D1%81%D1%80%D0%B5%D1%89%D0%B0%D1%82%D0%B0-%D0%BD%D0%B0-%D0%B2%D1%8A%D1%80%D1%85%D0%B0-%D0%BC%D0%B5%D0%B6%D0%B4%D1%83-%D1%82%D1%80%D1%8A%D0%BC%D0%BF-%D0%B8-%D0%BA%D0%B8%D0%BC", "text": "Владивосток, в Далечния изток на Русия, се очертава в списъка на възможните места - домакини на срещата на високо равнище между лидера на Северна Корея Ким Чен-ун, и президента Доналд Тръмп, според южнокорейския канал YTN, който цитира дипломатически източници.   Тръмп беше казал, че списъкът от възможности е бил съкратен до две места. Преди това беше спекулирано за различни места в Европа и Азия, а кандидатите, които бяха цитирани, бяха градът-държава Сингапур и Улан Батор, Монголия.   Вашингтон би подкрепил първия, отчасти поради опасения за сигурността по отношение на столицата на Монголия. От своя страна, Пхенян би избрал Улан Батор, тъй като Сингапур е на около 4700 километра, което би изисквало нежелан полет.   Във връзка с тези ограничения, като трети вариант, се появява кандидатурата на пристанището на Владивосток, където липсва аспекта на несигурност и е предпочитан от севернокорейската страна поради близостта си, твърдят дипломати. Изборът им обаче подлежи на одобрение от САЩ, чиито отношения с Русия се влошиха значително през последните седмици.   Според президента на САЩ Доналд Тръмп, \"срещата с Ким Чен-ун ще се проведе през следващите три или четири седмици\".", "date": "2018.04.30", "title": "Владивосток е сред кандидатките за срещата на върха между Тръмп и Ким"}
{"url": "http://www.classa.bg/%D1%81%D0%B2%D1%8F%D1%82/item/381457-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F%D1%82-%D1%81%D1%8A%D1%8E%D0%B7-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0-%D0%B7%D0%B0-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0-%D0%B2%D0%BE%D0%B9%D0%BD%D0%B0-%D1%81%D1%8A%D1%81-%D1%81%D1%8A%D0%B5%D0%B4%D0%B8%D0%BD%D0%B5%D0%BD%D0%B8%D1%82%D0%B5-%D1%89%D0%B0%D1%82%D0%B8", "text": "В Европа остават нащрек за възможна търговска война със САЩ, след като Вашингтон притисна Европейския съюз (ЕС) да приеме квоти за износ на метали в Съединените щати.   \"Търговската война е игра, в която всички губим\", каза белгийският финансов министър Йохан Ван Овервелт, цитиран от Блумбърг. \"Трябва да сме спокойни, когато мислим за реакции, но основното е, че никой не печели в търговската война, затова се опитваме да я избегнем на всяка цена\", добави той. САЩ определиха мита за внос от 25% за стоманата и 10% за алуминия миналия месец, но предоставиха на ЕС и на други страни временни освобождавания, които изтичат на 1 май. Вашингтон предостави тази гаранция на няколко търговски партньори, но ЕС поиска постоянно и безусловно освобождаване от тези такси.   Според агенцията обаче Вашингтон няма намерение да го предостави. \"Ние искаме от всички квоти, или иначе - мита\", заяви американският министър на търговията Уилбър Рос, цитиран от агенцията.   САЩ наложиха такива мерки от съображения за национална сигурност и за защита на местната промишленост. Те настояват ЕС да намали износа на тези метали до 90% от средното ниво, регистрирано през последните две години, което блокът счита за неприемливо, защото така би нарушил собствените си търговски принципи.", "date": "2018.04.30", "title": "Европейският съюз предупреждава за \"търговска война\" със Съединените щати"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381458-%D0%B4%D0%B2%D0%BE%D0%B9%D0%BD%D0%B8%D1%8F%D1%82-%D1%81%D1%82%D0%B0%D0%BD%D0%B4%D0%B0%D1%80%D1%82-%D0%BF%D1%80%D0%B8-%D1%85%D1%80%D0%B0%D0%BD%D0%B8%D1%82%D0%B5-%D0%BD%D0%B8-%D1%83%D0%B1%D0%B8%D0%B2%D0%B0", "text": "Двойният стандарт при храните не само обира, но и убива Част от храните, които ядем в България са с по-ниско качество и по-високи цени в сравнение с тези в Западна Европа. Подозрението, с което живеем години наред, беше доказано от българското Министерство на земеделието, което направи проверка за двоен стандарт като сравни храните у нас с тези в Германия, Чехия, Италия, Австрия. Проверката беше направена сред 53 основни продукта в 5 големи търговски вериги. При 20% от изследваните храни има разлика в етикетите, а при 42% – цената е по-висока в България.   В рамките на пазарна икономика държавата не може да направи много по отношение на цената, призна в студиото на „Тази неделя” председателят на Комисията за защита на потребителите Димитър Маргаритов.      Той отбеляза, че обяснението може да е както в желанието на търговец и вносител да постигнат по-голяма печалба на гърба на потребителя, така и в наличието на по-популярни и евтини български аналози, промоции и други различия в пазарите.   Регулация няма и за това, че 1 от 5 закупени продукта има едни съставки на Запад и други – у нас. Това обаче ще се промени и ЕС ще наложи на търговците при разминавания в етикета да не използват една и съща търговска марка. „Създават се предпоставки потребителят в държава като нашата да бъде заблуден, че купувайки един реномиран продукт, той ще притежава същото качество като в държава по на Запад от нас”, коментира Маргаритов.   „Не е виновен този, който е изял баницата, а този, който я е дал – храните се различават, защото законите се различават”, посочи кардиологът д-р Сотир Марчев. Той даде пример с трансмазнините, които у нас са разрешени, в Австрия и Дания са ограничени до 2% от всички мазнини, а в САЩ вече даже продажбата на храна с тях е федерално престъпление.   „Ходете в магазина с очила за четене и четете. Ако има в един продукт трансмазнини, най-добре не го купувайте. Обикновено на етикета са „частично хидрогенирани мазнини”, посочи медикът. По думите му именно тя, заедно с обездвижването и добавената захар (или, още по-лошо, глюкозо-фруктозен сироп) в напитките са основните неща, които ни убиват.   Подсладените напитки са по-вредни от захарта в сладкиша, защото захарите веднага се усвояват от организма и в крайна сметка не засищат, а разяждат.   Д-р Марчев призова потребителите да осъществяват регулация на търговците с портфейлите си – даже и да се продава нещо вредно, което все не е спряно от разпоредбите, ако то не се купува, рано или късно ще изчезне от пазара.", "date": "2018.04.30", "title": "Двойният стандарт при храните ни убива"}
{"url": "http://www.classa.bg/%D1%81%D0%B2%D1%8F%D1%82/item/381454-%D1%80%D0%B0%D0%B1%D0%BE%D1%82%D0%B0-%D0%BC%D0%B5%D1%87%D1%82%D0%B0-%D0%B0%D0%B2%D0%B8%D0%BE%D0%BA%D0%BE%D0%BC%D0%BF%D0%B0%D0%BD%D0%B8%D1%8F-%D0%BF%D0%BB%D0%B0%D1%89%D0%B0-4-000-%D0%B4%D0%BE%D0%BB%D0%B0%D1%80%D0%B0-%D0%BD%D0%B0-%D0%BC%D0%B5%D1%81%D0%B5%D1%86-%D0%B7%D0%B0-%D0%BF%D1%8A%D1%82%D1%83%D0%B2%D0%B0%D0%BD%D0%B5-%D0%BF%D0%BE-%D1%81%D0%B2%D0%B5%D1%82%D0%B0", "text": "Исландската нискотарифна авиокомпания WOW Air обявява оферта за лятна работа, която включва преместване в Рейкявик и нищо повече от пътуване и публикуване на истории в Instagram. Кандидатите трябва да са ентусиазирани пътуващи, да са навършили 18 години и да говорят английски.   За да кандидатстват за тази позиция, те трябва да създадат двуминутно видео за пътуване из родния си град. Най-щастливите ще станат първите \"екскурзоводи\" на компанията. Също така може да вземат приятел със себе си.   Гидовете ще трябва да се преместят в исландската столица за три месеца и да пътуват до някои от 38-те дестинации на авиокомпанията. Дуото, избрано от WOW Air, когато не пътува по целия свят, ще живее в обзаведен апартамент в центъра на Рейкявик. Компанията ще плати на всеки от своите пътници приблизително по 4000 долара месечно, за да произвеждат съдържание за социалните мрежи и дигитален пътеводител за всяка дестинация.   Според длъжностната характеристика, те ще трябва да намерят най-добрите възможности за нощен живот, хранене и разглеждане на забележителности в градовете Сан Франциско, Париж, Милано, Стокхолм, Тел Авив, Лондон, Дъблин и Барселона. Те ще правят пътуванията в течение на 10 седмици, считано от 1 юни и ще остават на всяко място в продължение на два или четири дни, като всичките им квартирни и дневни също ще бъдат платени.   \"Това е един забавен начин да се насърчат хората да бъдат интересни и творчески. Аз наистина вярвам, че тази невероятна възможност ще привлече и невероятни таланти\", каза търговският директор на WOW, Ерла Бьоргхайм Палсдоттир, цитирана от ABC News.   Крайният срок за кандидатстване е 14 май, а резултатите от селекцията ще бъдат обявени на 18 май.", "date": "2018.04.30", "title": "Работа мечта: авиокомпания плаща 4 000 долара на месец за пътуване по света"}
{"url": "http://www.classa.bg/%D1%81%D0%B2%D1%8F%D1%82/item/381452-%D1%87%D0%B8%D0%BB%D0%B8%D0%B9%D1%86%D0%B8-%D0%BE%D1%82%D0%BA%D1%80%D0%B8%D1%85%D0%B0-%D0%B0%D1%81%D1%82%D1%80%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8-%D1%81%D1%82%D1%80%D1%83%D0%BA%D1%82%D1%83%D1%80%D0%B8-%D0%BD%D0%B0-%D0%B8%D0%BD%D0%BA%D0%B8%D1%82%D0%B5-%D0%B2-%D0%BF%D1%83%D1%81%D1%82%D0%B8%D0%BD%D1%8F%D1%82%D0%B0-%D0%B0%D1%82%D0%B0%D0%BA%D0%B0%D0%BC%D0%B0", "text": "Група чилийски археолози, историци и астрономи, откриха няколко каменни структури, които са били част от слънчевия календар, използван от инките. Откритието се случи в района Камино дел Инка, в пустинята Атакама (Чили), съобщи вестник Ел Меркурио.   Известни като \"сайвас\", тези колони високи 1,20 метра, които заедно съставят напречна линия, се смята че са помагали на индианците да се определи \"кой ден на слънцестоене и равноденствие ще бъде в линия с точката на изгрева\".   Въпреки че няколко от тези формации са откривани в продължение на едно десетилетие, учените не бяха разбрали още напълно тяхната функционалност. Обаче наблюденията, направени на подобни формирования през миналата година, в градските райони на страната, вече доказаха астрономическото им предназначение. \"Тези структури са астрономически маркери, свързани със съответни дати на календара на инките\", подчертава статията.   По този повод, чрез използването на Google и с подкрепата на изследователи от обсерваторията ALMA, бе анализирана ориентацията им на север. Беше установено, че те са перфектно ориентирани и подравнени с изгрева на слънцето при есенното равноденствие и зимното слънцестоене.   \"Интересното бе да се намерят сайвас извън големите градове, в ненаселените райони\", казва Карлос Алдунате, един от археолозите.   \"Беше невероятно, особено за нас. Ние работим с високо прецизни инструменти, но преди повече от 500 години инките са били в състояние да създадат перфектни слънчеви календари и то без нашата технология\", казва астрономът Хуан Кортес.", "date": "2018.04.30", "title": "Чилийци откриха астрономически структури на инките в пустинята Атакама"}
{"url": "http://www.classa.bg/%D1%81%D0%B2%D1%8F%D1%82/item/381453-%D0%B1%D0%B8%D0%BB-%D0%B3%D0%B5%D0%B9%D1%82%D1%81-%D1%81%D0%B0%D1%89-%D0%BD%D0%B5-%D1%81%D0%B0-%D0%BF%D0%BE%D0%B4%D0%B3%D0%BE%D1%82%D0%B2%D0%B5%D0%BD%D0%B8-%D0%B7%D0%B0-%D0%BF%D0%B0%D0%BD%D0%B4%D0%B5%D0%BC%D0%B8%D1%8F,-%D0%BA%D0%BE%D1%8F%D1%82%D0%BE-%D0%BC%D0%BE%D0%B6%D0%B5-%D0%B4%D0%B0-%D1%83%D0%B1%D0%B8%D0%B5-33-%D0%BC%D0%B8%D0%BB%D0%B8%D0%BE%D0%BD%D0%B0-%D0%B7%D0%B0-6-%D0%BC%D0%B5%D1%81%D0%B5%D1%86%D0%B0", "text": "Съоснователят на технологичния гигант Microsoft, Бил Гейтс, предупреждава, че правителството на САЩ не отделя достатъчно усилия за подготовката на страната и на целия свят за \"значителната опасност от голяма и смъртоносна пандемия, възникнала по време на нашия живот\", съобщава The Washington Post.   Мултимилионерът филантроп и съпругата му Мелинда предупреждават многократно, че пандемията е най-голямата непосредствена заплаха за човечеството. Специалистите потвърждават, че рискът е висок, тъй като появата на нови патогени е постоянна и в един взаимосвързан свят, като сегашния, те може лесно да бъдат предавани.   Много експерти се съгласяват с бизнесмена, че САЩ все още не са подготвени за пандемия или биотерористична заплаха. Нарастващата държавна бюрокрация, казват те, не е достатъчно пъргава да се справи с мутациите, които внезапно превръщат грипния вирус в особено вирулентен щам.   Ако смъртоносен и силно заразен по въздуха патоген, като грипа от 1918, се задейства днес, само за шест месеца ще причини смърт на близо 33 милиона души по света, заяви Гейтс по време на реч пред Масачузетското медицинско дружество, за предизвикателствата, свързани със съвременните епидемии.   Междувременно в интервю за The Washington Post, милиардерът също заяви, че е обсъдил проблема за готовността за пандемия с президента на САЩ, Доналд Тръмп, при последната им среща, проведена миналия месец. Гейтс заявил, че страната е изложена на нарастващ риск от биотерористична атака и подчертал важната роля на Съединените щати при финансирането на напреднали изследвания на нови терапии, включително универсална грипна ваксина, която защитава срещу повечето щамове на този вирус.   \"Ето защо, ние трябва да инвестираме в други подходи, като антивирусни медикаменти и терапии с антитела, които могат да се натрупат или произведат бързо, за да се спре разпространението на епидемии и да се лекуват хората, които са били заразени\", каза той.", "date": "2018.04.30", "title": "Бил Гейтс: \"САЩ не са подготвени за пандемия, която може да убие 33 милиона за 6 месеца\""}
{"url": "http://www.classa.bg/%D1%81%D0%B2%D1%8F%D1%82/item/381448-%D1%80%D1%83%D1%81%D0%B8%D1%8F-%D0%B4%D0%B0-%D1%81%D0%B5-%D0%BA%D1%80%D0%B8%D0%BC%D0%B8%D0%BD%D0%B0%D0%BB%D0%B8%D0%B7%D0%B8%D1%80%D0%B0-%D0%B8%D0%B7%D0%BF%D1%8A%D0%BB%D0%BD%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D0%BD%D0%B0-%D1%81%D0%B0%D1%89", "text": "Руският премиер подкрепи идеята да се търси административна или наказателна отговорност от руски граждани, изпълняващи санкциите, наложени от САЩ   Премиерът на Русия Дмитрий Медведев подкрепи идеята да се търси административна или наказателна отговорност от руски граждани, изпълняващи санкциите, наложени от САЩ. Това предадоха ТАСС и Ройтерс, цитирани и от БТА.   Вашингтон обяви санкции срещу някои от най-големите руски компании и бизнесмени на 6 април, нанасяйки удар върху съюзници на президента Владимир Путин, за да накаже Москва за предполагаемата й намеса в президентските избори през 2016 г. и други \"злонамерени дейности\".   На въпрос за предложението на Държавната дума (долната камара на руския парламент) да се криминализира изпълнението на санкционните мерки, Медведев заяви, че ограниченията са насочени към разрушаване на социално-политическата система на Русия и към причиняване на щети на икономиката и гражданите й.   \"Ако това е така, то тогава изпълнението на тези санкции от граждани на нашата страна би трябвало да е закононарушение. Никой не би трябвало да изпълнява тези американски санкции под страх от административна или наказателна отговорност\", каза премиерът в интервю за телевизия \"Россия 1\".   Той предложи индивидуални контрасанкции срещу юридически и физически лица от САЩ, които да могат да се обявяват по искане на президента, от самия президент или от правителството.   Русия трябва да се поучи от суровия прагматизъм на САЩ при защитата на икономическите си интереси, заяви Медведев. \"Американците винаги са се държали по този начин, те дори, поставяйки на някого политически условия, винаги защитават пазара си и се опитват да налагат дневния ред по икономическите въпроси\", заяви руският премиер.    ", "date": "2018.04.30", "title": "Русия: Да се криминализира изпълнението на санкциите на САЩ!"}
{"url": "http://www.classa.bg/%D1%81%D0%B2%D1%8F%D1%82/item/381449-%D0%BF%D1%8A%D0%BB%D0%BD%D0%B8%D1%8F-%D1%81%D0%BF%D0%B8%D1%81%D1%8A%D0%BA-%D0%BD%D0%B0-%D0%B2%D0%BE%D0%B9%D0%BD%D0%B8%D1%82%D0%B5-%D0%B8-%D0%B8%D0%BD%D1%82%D0%B5%D1%80%D0%B2%D0%B5%D0%BD%D1%86%D0%B8%D0%B8%D1%82%D0%B5-%D0%BD%D0%B0-%D1%81%D0%B0%D1%89", "text": "Д-р Золтан Гросман разравя архивите, за да събере най-пълния списък на американските военни операции В световните медии и социалните мрежи наскоро бяха публикувани много списъци на войни, интервенции, окупации и военни операции, проведени от Съединените щати.    Всеки списък се основава на публикации на журналисти и изследователи, които на свой ред в повечето случаи се препращат един към друг. Въпреки това, практически няма научни изследвания по темата, които в хронологичен ред, въз основа на историческите факти, биха отразили сравнително пълна картина.   Подобни изследвания са до известна степен антипропагандни по своята същност и затова не получават финансиране от Запад, нито от държавните, нито от частните спонсори. Ето защо всички сериозни работи по тази тема се извършват от ентусиазирани учени, които за своя сметка работят в различни архиви в свободното от основната си работа време и събират необходимата информация зрънце по зрънце.   Един от тези ентусиасти е д-р Золтан Гросман - професор по география в държавния колеж Evergreen State College в Олимпия, щата Вашингтон. Той е работил в началото на своята кариера като главен редактор на енциклопедията „Британика“. В резултат на дългогодишни изследвания на архивите този историк е съставил най-пълния списък на американските военни операции и интервенции за периода 1890-2014 г. Брифингът с резултатите от тази работа е подготвен под формата на презентация на PowerPoint.    Като източници на тази работа са включени в допълнение към новинарските репортажи в медиите от различни години, и the Congressional Record (23 June 1969), 180 Landings by the U.S. Marine Corp History Division (Записи на Конгреса (23 юни 1969), 180 дебаркации на морската пехота на САЩ), Ege & Makhijani in Counterspy (July-Aug, 1982)(Контрашпионаж), “Instances of Use of United States Forces Abroad, 1798-1993” (Примери за използване на американските военни сили в чужбина, 1798-1993) и Ellsberg in Protest & Survive (Протест и оцеляване).   Резултатите от тази работа позволяват на Съединените щати да бъдат вписани в книгата на рекордите на Гинес като най-агресивната страна, която е извършила най-голям брой чуждестранни интервенции.   Да минем директно на списъка с военните операции. Поради голямото количество данни, описанието на всяка агресия се прави в съвсем кратка форма   Краят на XIX век 1890 (-?) г. - Южна Дакота,  американските правителствени войски убиват и разстрелват 300 пленени индианци от племето Дакота. 1890 г. - Аржентина,  намесата на армията на САЩ в Буенос Айрес. 1891 г. - Чили,  морски пехотинци потушават въстанието на местното население. 1891 г. - Хаити,  армията на САЩ потушава бунта на чернокожите в Навас . 1892 - Айдахо,  армията на САЩ потушава въстанието в сребърните мини . 1893 (-?) г. - Хавай,  военноморските сили на САЩ свалят правителството на Независимото кралство и анексират държавата. 1894 г. - Чикаго,  армията на САЩ брутално потушава стачката в железопътните линии, общо 34 убити. 1894 г. - Никарагуа,  армията на САЩ в продължение на един месец окупира Блуфийлдс. 1894-1895 г. - Китай,  военно-морският флот на САЩ и морската пехота участват в китайско-японската война. 1894-1896 г. - Корея,  окупацията на Сеул. 1895 г. - Панама,  рейд на морската пехота на САЩ в колумбийската провинция. 1896 г. - Никарагуа,  дебаркиране на морската пехота на САЩ в пристанище Коринто. 1898-1900 г. - Китай,  участието на армията на САЩ в потушаване на Боксерското възстание. 1898-1910 (-?) - Филипините,  военно-морските сили на САЩ свалят правителството и убиват 600 000 филипинци. 1898-1902 (-?) - Куба,  военно-морските сили на САЩ се сражават по време на испано-американската война. 1898 г. (-?) г. - Пуерто Рико,  окупация по време на испано-американската война. 1898 (-?) г. - Гуам,  военно-морските сили на САЩ окупират острова и построяват военна база. 1898 (-?) г. - Минесота,  армията на САЩ унищожава племето чипева (оджибве) близо до езерото Лийч. 1898 г. - Никарагуа,  морската пехота на САЩ дебаркира в пристанището на Сан Хуан дел Сур. 1899 (-?). - Самоа,  армията на САЩ участва във войната за трона. 1899 - Никарагуа,  морската пехота на САЩ дебаркира в пристанището на Блуфийлдс . 1899-1901 - Айдахо,  армията на САЩ брутално потушава въстанието на миньорите в Coeur d'Alene. Първата четвърт на XX век 1901 г. - Оклахома,  армията на САЩ потушава въстанието на индианците в Крийк. 1901-1914 г. - Панама , военно-морските сили на САЩ окупират и анексират зоната на канала. 1903 г. - Хондурас,  морската пехота на САЩ потушава революцията 1903-1904 г. - Доминиканската република,  армията на САЩ потушава революцията. 1904-1905 - Корея,  морската пехота на САЩ участва в Руско-японската война. 1906-1909 г. - Куба,  морската пехота на САЩ се намесва и потиска демократичните избори. 1907 - Никарагуа,  в резултат на окупацията, е създаден протекторат в рамките на така наречената „Доларова дипломация“. 1907 г. - Хондурас,  окупация от морската пехота на САЩ по време на войната с Никарагуа. 1908 г. - Панама,  морската пехота на САЩ се намесва в предизборния процес. 1910 г. – Никарагуа , морската пехота на САЩ окупира Блуфийлд и Коринто. 1911 г. – Хондурас , армията на САЩ участва в гражданската война. 1911-1941г. - Китай , военно-морските сили и сухопътните войски на САЩ окупират страната и участват в потушаването на многобройните въстания. 1912 г. – Куба , армията на САЩ участва в гражданската война. 1912 г. – Панама , армията и морската пехота на САЩ потушават въстание по време на изборите. 1912 г. – Хондурас , участие на морската пехота в защита на икономическите интереси на САЩ. 1912-1933 г. - Никарагуа , армията на САЩ осъществява 10-годишна окупация и участва във войната с партизаните. 1913 г. – Мексико , по времето на революцията армията на САЩ бяга и се евакуира. 1914 г. – Доминиканската република , военно-морските сили на САЩ се сражават с въстаниците около Санто-Доминго. 1914 г. – Колорадо , армията на САЩ брутално потушава стачката на миньорите. 1914-1918 г. – Мексико , военно-морските сили и армията на САЩ участват във военните операции против националистите. 1914-1934 г. – Хаити , армията на САЩ осъществява 19-годишна окупация след потушаване на въстанието. 1915 г. – Тексас , федералните войски брутално потушават мексикано-американското въстание, „План Сан-Диего”. 1916-1924 г. – Доминиканската република , армията на САЩ осъществява 8-годишна окупация. 1917-1933 г. – Куба , армията на САЩ осъществява окупация и създава икономически протекторат. 1917-18 г. – Първа Световна война , военно-морските сили на САЩ воюват с Германия в продължение на година и половина. 1918-1922 г. - Русия,  военно-морските сили на САЩ извършват 5 дебаркации на войски за борба с болшевиките . 1918-1920 г. – Панама , армията на САЩ потушава безредиците след изборите в рамките на операция „Полицейски дълг”. 1919 г. - Хондурас,  армията на САЩ и морската пехота потушават безредици по време на предизборна кампания . 1919 г. - Югославия,  армията на САЩ и морската пехота се сражават срещу сърбите в Далмация. 1920 г. - Гватемала,  двуседмична интервенция срещу синдикални активисти. 1920-1921 г. - Източна Вирджиния,  армията на САЩ потушава въстанието на миньорите. 1922 г. - Турция,  армията на САЩ воюва с националистите в Смирна. 1922-1927 г. - Китай,  армията и военно-морските сили на САЩ потушават националистическото въстание . 1923 г. - Мексико,  бомбардировка от военната авиация на САЩ. 1924-1925 г. - Хондурас,  военна намеса на САЩ, два пъти в предизборната кампания. 1925 г. - Панама,  армията и морската пехота на САЩ потушават общата стачка. В средата на ХХ век 1927-1934 г. - Китай,  армията и морската пехота на САЩ окупират цялата страна. 1932 г. - Салвадор,  военно-морските сили на САЩ потушават бунта на Марти. 1932 г. - Вашингтон DC,  армията на САЩ потушава бонусния протест на ветераните от Първата световна война. 1941-1945. - Втората световна война,  военно-морските сили и армията на САЩ воюват с Япония, Италия и Германия в продължение на 3 години и извършват първата атомна бомбардировка над два японски града. 1943 г. - Детройт,  армията на САЩ потушава въстанието на чернокожите. 1946 г. - Иран,  пред ядрената заплаха от страна на САЩ съветските войски напускат северната част на страната. 1946 г. - Югославия,  ядрена заплаха от страна на САЩ, в отговор на свалянето на американски самолет. 1947 г. - Уругвай,  разгръщане като заплаха на бомбардировачи с ядрени оръжия. 1947- 19 49 г. - Гърция,  операция на армията на САЩ в подкрепа на крайната десница в гражданската война. 1948 г. - Германия,  ядрена заплаха от страна на САЩ със стратегически бомбардировачи с ядрени оръжия в Берлин срещу СССР. 1948-1949 г. - Китай,  армията и морската пехота на САЩ евакуират американците преди победата на комунистите. 1948-1954 г. - Филипините,  ЦРУ провежда военна операция по време на бунта на Хук. 1950 г. - Пуерто Рико,  операция за потушаване на въстанието в Понсе. 1951-1953 (-?)г. - Корея,  армията и военно-морските сили на САЩ, заплаха от ядрени бомбардировки срещу Северна Корея и Китай. 1953 г. - Иран,  в резултат на операцията, ЦРУ сваля демокрацията и установява режим на шаха. 1954 г. - Виетнам,  съвместна с Франция, от страна на САЩ, ядрена заплаха срещу бунтовниците. 1954 г. - Гватемала,  операция на ЦРУ, бомбардиране от летищата в Никарагуа, ядрена заплаха от страна на САЩ след национализацията на американските компании. 1956 г. - Египет,  ядрена заплаха от страна на САЩ срещу СССР с изискването за ненамеса в кризата в Суец, морската пехота евакуира чужденците. 1958 - Ливан,  армията и военно-морските сили на САЩ окупират страната и потушават бунтовниците. 1958 г. - Ирак,  ядрена заплаха от страна на САЩ срещу Ирак и предупреждение срещу инвазия в Кувейт. 1958 г. - Китай,  ядрена заплаха от страна на САЩ срещу Китай при евентуално обединение с Тайван. 1958 г. - Панама,  армията на САЩ потушава протестите. 1960-1975 г. - Виетнам,  армията, военно-морските сили и военно-въздушните сили участват във войната във Виетнам. Един милион убити в най-дългата война на САЩ, заплахата от страна на САЩ с атомни бомбардировки през 1968 и 1969 г. 1961 г. - Куба,  неуспешна операция на ЦРУ за нахлуване в страната. 1961 г. - Германия,  ядрена заплаха от страна на САЩ срещу СССР по време на кризата около Берлинската стена. 1962 г. - Лаос,  военна операция по време на партизанската война. 1962 г. - Куба,  ядрена заплаха от страна на САЩ срещу СССР и Куба, морска блокада по време на карибската криза. 1963 г. - Ирак,  ЦРУ организира преврат, в който президентът е убит, а партията Баас идва на власт, Саддам Хюсеин се връща от изгнание и оглавява тайните служби. 1964 г. - Панама,  армията на САЩ потушава размирици, свързани с връщането на канала. 1965 г. - Индонезия,  организиран от ЦРУ държавен преврат, повече от един милион жертви. 1965-1966 г. - Доминиканската република,  армията и морската пехота на САЩ потушават протестите по време на предизборната кампания. 1966-1967 г. - Гватемала, „ зелените барети“ на САЩ се борят срещу бунтовниците. 1967 г. - Детройт,  армията на САЩ потушава размириците на афро-американците, 43 убити. 1968 г. – САЩ,  армията на САЩ потушава размириците след убийството на Мартин Лутер Кинг, в градовете са въведени над 21 000 войници. 1969-1975 г. - Камбоджа,  армията и военно-морските сили на САЩ бомбардират страната. За десет години са убити до 2 милиона души от бомбардировки, глад и политически хаос. 1970 г. - Оман,  окупация от армията на САЩ за предотвратяване на нахлуване от страна на Иран. 1971-1973 г. - Лаос,  бомбардировките тип „бомбени килими“ от страна на САЩ, насочени срещу нахлуване в Южен Виетнам. 1973 г. - Южна Дакота,  армията на САЩ потушава въстанието на индианците в „Ундид-Ний“. 1973 - Близкият изток,  ядрена заплаха и заплаха от световна война от страна на САЩ по време на войната в Близкия изток. 1973 г. - Чили,  военен преврат за свалянето и убийството на президента Салвадор Алиенде. 1975 г. - Камбоджа,  армията на САЩ ,  бомбардировки на заловения кораб „Майягуес“, убити са 28 войници. В края на ХХ век 1976-1992 г.  - Ангола,  операция на ЦРУ за военна подкрепа на южноафриканските въоръжени банди по време на гражданската война. 1980 г. - Иран,  войници, ядрена заплаха от страна на САЩ, армията прави неуспешен опит да спаси заложниците в посолството, 8 войници умират по време на този опит. 1981 г. - Либия,  военноморската авиация на САЩ сваля 2 либийски самолета. l981-1992 г.  - Салвадор -  операция срещу бунтовниците. 1981-1990 г.  - Никарагуа,  операцията на военно-морските сили на САЩ и ЦРУ за потушаване на революцията. 1982-1984 г.  - Ливан,  военно-морските и военновъздушните сили на САЩ участват във войната срещу шиитските бунтовници, 241 морски пехотинци са убити. 1983-1984 г.  - Гренада , военно нахлуване на армията на САЩ четири години след революцията. 1983-1989 г.  - Хондурас,  нахлуване на войски на САЩ, маневри, изграждане на бази. 1984 г. - Иран,  два ирански цивилни самолета са свалени над Персийския залив. 1986 г. - Либия,  бомбардировки на военноморска авиация на САЩ. 1986 г. - Боливия,  армията на САЩ участва в „кокаинова война“. 1987-1988 г. - Иран,  военно-морските и военновъздушните сили на САЩ се намесват във войната в Ирак, бомбардират и свалят ирански самолет. 1989 г. - Либия,  военно-морската авиация на САЩ сваля 2 либийски самолета. 1989 г. - Вирджински острови,  армията на САЩ потушава въстание на чернокожите в St. Croix. 1989 г. - Филипините,  въздушни бомбардировки от страна на САЩ в отговор на държавен преврат. 1989 (-?) г. - Панама,  армията на САЩ сваля националното правителство, повече от 2000 убити. 1990 г. - Либерия,  армията на САЩ евакуира чужденци по време на гражданската война. 1990-1991 г. - Саудитска Арабия,  нахлуване на войските на САЩ след иракската инвазия в Кувейт, 540 000 американски войници в Оман, Катар, Бахрейн, Обединените арабски емирства, Израел. 1990-1991 г.  - Ирак,  бомбардиране, нахлуване на армията на САЩ, военноморска блокада на иракските и йорданските пристанища, въздушни удари; 200 000 души са убити в резултат на нахлуването в Ирак и Кувейт; мащабно унищожаване на иракските военни. 1991 г.  - Кувейт,  нахлуване на военно-морските сили и армията на САЩ в страната. 1991-2003 г.  - Ирак,  бомбардировки, военноморски зони без полети над кюрдския север и шиитския юг; постоянни въздушни удари и военноморски блокади. 1992 г. - Лос Анджелис,  армията и морската пехота на САЩ са разгънати срещу протестиращите и погромаджиите. 1992-1994 г.  - Сомалия,  окупация от армията и военно-морските сили на САЩ, участие в гражданската война. 1992-94 г.  - Югославия,  военноморска блокада от страна на НАТО на Сърбия и Черна гора. 1993 г. - Босна,  бомбардировки, въздушни патрули, създаване на забранена за полети зона, участие в гражданската война, убийствата на сърби, удари срещу Сърбия и сваляне на нейни самолети. 1994 г. - Хаити,  нахлуване на войски на САЩ, морска блокада и окупацията на страната, свалянето на военното правителство. 1996-1997 г. - Заир (Конго),  нахлуване на войски на САЩ в бежанските лагери хуту в Руанда, както и в районите, където е започнала революцията в Конго. 1997 г. - Либерия,  разгъване на армията на САЩ за евакуация на чужденци. 1997 г. - Албания,  разгъване на армията на САЩ за евакуация на чужденци. 1998 г. - Судан,  ракетна атака срещу фармацевтичния завод, в който според ЦРУ, се произвежда химическо оръжие за терористите. 1998 г. - Афганистан,  ракетна атака срещу бившите тренировъчни лагери на ЦРУ, използвани от ислямски фундаменталистки групи, за които се твърди, че са нападнали посолството. 1998 г. - Ирак,  бомбардировки, 4 дни на интензивни въздушни и ракетни атаки, след твърдението, че властите възпрепятстват работата на инспекторите по въоръжаването. 1999 г. - Югославия,  многобройни бомбени атаки, тежки ракетни и въздушни удари от страна на НАТО, след като Сърбия отказва да напусне Косово. Окупация на Косово от страна на НАТО. Началото на XXI век 2000 г. - Йемен,  нападение срещу военноморските сили на САЩ в Аден, 17 убити. 2001 г.  - Македония,  въвеждането на войските на НАТО. 2001 г.  - САЩ,  реакцията на военновъздушните и военноморските сили на САЩ на 11 септември. 2001-? г.  - Афганистан,  инвазия на войските на САЩ, бомбени и ракетни атаки, масова мобилизация в САЩ за свалянето на режима на талибаните, лов на бойци на „Ал Кайда“, установяване на режима на Карзай и борбата срещу талибаните. Над 30 000 американски военнослужащи и многочислени частни военни компании окупират страната. 2002 г. - Йемен,  ракетна атака на „Ал Кайда” срещу САЩ. 2002 г. - Филипините,  въвеждане на войски и военноморска военна мисия на САЩ срещу Абу Сайяф в архипелага Сулу, западно от Минданао. 2003 г. - Колумбия,  армията на САЩ и специалните сили са изпратени в бунтовническата зона, за да подкрепят колумбийската армия, защитаваща газопровода. 2003-2011 г.  - Ирак,  война, бомбардировки, окупация на страната, свалянето на Саддам Хюсеин. Нашествието включва повече от 250 000 американски войници. Американските и британските сили заемат страната и се сражават със сунитските и шиитските бунтовници. Повече от 160 000 военнослужащи и многочислени частни изпълнители осъществяват окупацията и строят големи постоянни бази. 2003 г. - Либерия,  участие в мироопазващите сили, операция за сваляне на лидера на страната. 2004-2005 г.  - Хаити,  армията, морската пехота и сухопътните войски на САЩ окупират страната. 2005 г. - Пакистан,  ракетни и бомбени атаки, тайни операции и атаки с дронове. 2006 г. - Сомалия,  ракетните и военноморски сили и армията на САЩ участват в операцията. Специалните сили SWAT участват в етиопското нахлуване, при което е свалено от ислямисткото правителство; бомбардировки с AC-130, атаки с крилати ракети и въздушни удари срещу ислямистките бунтовници; военна блокада срещу „пиратите“ и бунтовниците. 2008 г. - Сирия,  специалните сили участват в нападение с хеликоптер на 5 мили от Ирак, 8 сирийски цивилни граждани са убити. 2009 г. - Йемен,  ракетни удари и атака срещу „Ал Кайда”, загиват 49 цивилни граждани. 2011 г.  - Либия,  бомбардировки, ракетни удари, нахлуване на войски под командването на НАТО, координирани въздушни удари и ракетни атаки срещу правителството на Кадафи по време на въстанието на бунтовническата армия. Специалните сили на САЩ извършват тайни операции. 2014 г. - Ирак,  бомбардировки, ракетни удари. 2014 г. - Сирия , бомбардировки, ракетни удари, нахлуване на войски на САЩ за операции. Участие в гражданската война на страната на терористите.   ***   Д-р Золтан Гросман описва 150 военни операции, извършени от армията на САЩ, както срещу чужди държави, така и вътре в самата страна, дори и във Вашингтон. Подробно за всяка операция д-р Гросман разказва на брифинг, представен под формата на презентация. В края на доклада си Гросман пише:           ***   В голяма степен гореизложеното засяга и Обединеното кралство. Ако в общия брой на военните намеси, окупации и интервенции първенството безусловно се държи от Съединените щати, то Обединеното кралство е на първо място по отношение на броя на страните, подложени от него на военни атаки. Проучването на английския историк Стюърт Лейкок, потвърждава този факт и резултатите от неговото проучване бяха публикувани в британския „Телеграф“ под заглавието „Британците нахлуха в девет от десетте държави и само Люксембург пропуснаха“.   Според Лейкок, по различно време британците нахлуват в почти 90% от страните по света. Анализът на историята на почти 200 страни показва, че само 22 държави, никога не са преживели инвазията на англичаните. Сред тази група държави са такива, които са далеч от Великобритания, като Гватемала, Таджикистан и Маршаловите острови, както и някои по-близки, като Люксембург.   Към днешна дата, сред 193-те страни-членки на Организацията на обединените нации, само 22 държави не са били подложени на британската въоръжена агреси.   Западната пропаганда вече няколко столетия ни уверява, че най-агресивната страна е Русия, макар фактите да говорят за точно обратното. Достатъчно е просто да се поровим в архивите, да възстановим хронологията на събитията и да анализираме данните. Сигурен съм, че анализът на всяка американска военна агресия ще даде на изследователя огромен брой интересни изводи. Малко вероятно е този анализ да достигне до широк кръг читатели, които са уверени в най-миролюбивия характер на така наречената „западна демокрация“.      ", "date": "2018.04.30", "title": "Пълния списък на войните и интервенциите на САЩ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381450-%D1%81%D0%B2-%D0%B0%D0%BF%D0%BE%D1%81%D1%82%D0%BE%D0%BB-%D1%8F%D0%BA%D0%BE%D0%B2-%D0%B7%D0%B5%D0%B2%D0%B5%D0%B4%D0%B5%D0%B5%D0%B2", "text": "    Свети Яков е един от дванадесетте апостоли на Иисус Христос. Брат е на любимия Христов ученик св. ап. и евангелист Йоан Богослов. Двамата братя се родили и израснали в благочестиво юдейско семейство. Баща им се казвал Зеведей. За него в свещените книги на Новия Завет не намираме никакви сведения. Споменато е само името му. От евангелията узнаваме, че тяхната майка, Саломия, била една от първите жени, които повярвали в Христа.      Тя често придружавала Спасителя през време на Неговите пътувания из Палестина и Му помагала с материални средства. Тя е била свидетелка на кръстните страдания, смъртта и погребението на Христа. Тя е била в групата на жените мироносици, които – според тогавашния обичай – в първия ден на седмицата (неделя) отишли рано на гроба, за да помажат с аромати тялото Му (Марк 15:40–43; Лука 23:55; Марк 16:1; Лука 24:1).   Както Зеведей, така също и неговите синове Яков и Йоан били по занаят рибари. Семейството е било заможно. Св. евангелист Марк съобщава, че Зеведей не само имал собствен риболовен кораб, но използувал и наемни работници-рибари, надничари (Марк 1:19–20). Зеведей и Саломия възпитавали своите синове в духа на праотеческата вяра и благочестие. Те ги запознали с древните пророчества за обещания от Бога Месия-Спасител. Цялото семейство живяло с пламенна надежда за онова благодатно време, когато в света ще се яви Този Спасител на всички народи. По този начин Зеведеевите синове били готови да станат ученици и сътрудници на Иисус Христос.   Веднъж Иисус Христос минавал по брега на Генисаретското езеро и видял Якова и Йоана да кърпят мрежите в кораба. Той ги повикал да вървят след Него. Те, като оставили баща си Зеведей и надничарите в кораба, тръгнали след Спасителя. От това време те прекратили досегашния си занаят и неотлъчно Го придружавали през всичкото време на Неговата проповедническа дейност.    Като ученици на Иисуса Христа Яков и Йоан проявили особена привързаност и любов към Него, похвално усърдие в делото на проповедта и непоколебима вяра в Неговото божествено достойнство. Затова заедно със св. ап. Петър те станали най-приближени Негови ученици и се удостоили да станат свидетели на най-важните събития от Неговия живот и от Неговата дейност. Те тримата присъствували при възкресяването на дъщерята на Иаир (Марк 5:37), били свидетели на Христовото преображение (Мат. 17:1), наблюдавали душевните страдания на Спасителя в Гетиманската градина (Мат. 26:37). Заради непоколебимата им вяра и похвалното им усърдие Господ нарекъл Зеведеевите синове \"Воанергес\", т. е. синове на гърма.   Въпреки че били постоянни слушатели на. Христовата проповед и непосредствени свидетели на Неговите чудеса, Зеведеевите синове отначало не могли да разберат напълно възвишения характер на Неговото божествено учение. Проповедта за Царството Божие те разбирали не в духовен, а в буквален смисъл, като царство земно, политическо. Евангелист Матей разказва един случай, който потвърждава това тяхно неправилно разбиране за Царството Божие. Веднъж Саломия, майката на Зеведеевите санове, отправила към Иисуса Христа следната молба:    \"Кажи, тия мои двама сина да седнат при Тебе, един отдясно, а друг отляво в Твоето царство». Иисус й отговорил: \"Не знаете, какво искате. Можете ли да пиете чашата, която Аз ще пия, или да се кръстите с кръщението, с което Аз се кръщавам?» Положителният отговор, който дали Зеведеевите синов \"Можем», убедил Спасителя, че те все още не могат да разберат правилно Неговото учение и, за да ги предпази от проява на гордост и славолюбие, продължил: \"Който иска между вас да бъде големец, нека ви бъде слуга; и който иска между вас да бъде пръв, нека ви бъде раб, както Син Човечески не дойде, за да Му служат, но да послужи и даде душата Си откуп за мнозина» (Мат. 20:21-22, 26-27). Със своя живот и с апостолските си трудове Яков и Йоан доказали, че никога не забравили този съвет на своя божествен Учител.   В свещените книги на Новия Завет не намираме сведения за живота и дейността на апостол Яков след възнесението на Иисус Христос. Единственото съобщение, което намираме в книгата Деяния на светите апстоли, говори за неговата мъченическа смърт: \"В онова време цар Ирод ури ръка на някои от църквата, за да им стори зло, и уби с меч Якова, брата Йоанов» (Деян. 12:1-2). От това съобщение узнаваме, че апостол Яков Зеведеев е завършил своя живот мъченически, като бил посечен с меч. Това станало през времето на Ирод Агрипа I през 44 г. Ап. Яков Зеведеевв първият мъченик за вярата от числото на дванадесетте апостоли.   От древното църковно предание научаваме, че св. Яков проповядвал заедно с другите апостоли в Йерусалим.. Открито и смело той учел пред юдеите, че Иисус Христос е истинският Месия, Спасителят на света. Фарисеите и законоучителите той изобличавал за тяхната жестокост и за неверието им в Христа. Като не могли с думи да оборят неговите убедителни проповеди, юдеите използували срещу него своята сила и власт. Те настроили Ирод Агрипа I срещу християните и той предприел гонение срещу Църквата.    Жертва на това гонение станал апостол Яков Зеведеев.   съобщава, че войникът, който довел ап. Якова в съда, бил поразен от твърдостта на вярата му. Той се убедил в невинността на апостола, сам повярвал в Христа и открито пред всички изповядал своята вяра. В.еднага и той бил осъден на смърт. Когато го докарали на мястото на наказанието, Иосия - така се казвал войникът - поискал прошка от апостола и му заявил, че и той е бил между онези, които го обвинявали. Светият апостол го прегърнал и му казал: \"Мир на тебе?! След това двамата навели глави и били посечени с меч. Християните погребали тялото на св. ап. Яков в Йерусалим.   Преданието, че св. ап. Яков е проповядвал в Испания, не може да се приеме за вярно, защото то противоречи на сведенията за живота му, който намираме в Новия Завет. Но светите му мощи били по някое време пренесени в Испания и днес испанците почитат св. ап. Яков като свой покровител.", "date": "2018.04.30", "title": "Св. апостол Яков Зеведеев"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381451-30-%D0%B0%D0%BF%D1%80%D0%B8%D0%BB,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "311 г. - Римският император Галерий издава едикт, според който християните са законно признати в Римската империя.     1671 г. - Никола Зрински и Кръсто Франкопан са екзекутирани и погребани тайно.   1789 г. - Джордж Вашингтон встъпва в длъжност като първи президент на САЩ.   1803 г. - Покупка на Луизиана: Франция се съгласява да продаде Луизиана на САЩ.   1804 г. - Шрапнелът, наречен на името на Хенри Шрапнел, е използван за първи път от англичаните срещу холандците в Суринам.   1900 г. - Гръцката принцеса Мария Георгиевна и великият руски княз Георги Михайлович сключват брак на остров Корфу.   1918 г. - Образувана е Туркестанската автономна съветска социалистическа република, просъществувала до 27 октомври 1924.   1933 г. - Основана е Русенската художествена галерия.   1945 г. - Втората световна война: Адолф Хитлер и Ева Браун се самоубиват в бункер в Берлин.   1945 г. - Излиза последният брой на немския вестник Фьолкишер Беобахтер.   1952 г. - Създадено е Командването на Тактическата авиация при ГВВС с кралски указ.   1973 г. - Президентът Ричард Никсън поема отговорност за подслушването в аферата Уотъргейт.   1975 г. - Завършва Виетнамската война. Престава да съществува Южен Виетнам.   1980 г. - Кралицата на Нидерландия Юлиана Нидерландска абдикира в полза на дъщеря си Беатрикс Нидерландска, която става новата кралица на Нидерландия.   1981 г. - Христо Проданов изкачва връх Лхотце и става първият българин изкачил осемхилядник.   1993 г. - В CERN е създадена World Wide Web.   2000 г. - Фаустина Ковалска е канонизирана от папа Йоан Павел II.      ", "date": "2018.04.30", "title": "30 април, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/381445-the-washington-times-%D0%B7%D0%B0-%D0%B7%D0%B0%D0%B3%D1%83%D0%B1%D0%B0%D1%82%D0%B0-%D0%BD%D0%B0-%D0%BA%D0%BB%D0%B8%D0%BD%D1%82%D1%8A%D0%BD-%C2%AB%D1%82%D1%8F-%D0%B7%D0%BD%D0%B0%D0%B5,-%D1%87%D0%B5-%D0%BD%D0%B8%D0%B5-%D0%B7%D0%BD%D0%B0%D0%B5%D0%BC,-%D1%87%D0%B5-%D1%82%D1%8F-%D0%B7%D0%BD%D0%B0%D0%B5%C2%BB", "text": "Президентските избори в САЩ минаха преди половин година, а Хилъри Клинтън все още говори по телевизиите и се опитва да насочи вниманието ни към «жалката си книга» с името «Какво се случи», в която тя обвинява за своето «унизително поражение» когото си поиска, освен себе си,   .       Както припомня авторът на статията Джоузеф Кърл, до момента Хилъри Клинтън обвиняваше за провала си директора на ФБР Джеймс Коми, Русия, компютърните тролове, сайта WikiLeaks, Бърни Сандърс, Facebook, Джо Байдън, фалшивите новини, Twitter, изборния закон, крупния заговор на републиканците, сексизма, Барак Обама, възрастта, тъмнокожите, ксенофобията, белите жени, ненавистта срещу жените и т.н.     Тя продължава да обвинява, подчертава авторът.   В понеделник Хилъри Клинтън обвини за поражението си на президентските избори средствата за масова информация — тези същите СМИ, които полагаха всички усилия, за да лансират кандидатурата й по време на предизборната кампания, отбелязва авторът на статията.   Сега Клинтън заяви, че върху информирането за събитията в СМИ е повлияла «медийната екосистема на десния фланг».   Според нея, в информирането за събитията е присъствала «лъжлива еквивалентност» — в смисъл, че при Тръмп не е имало такъв статус, както при нея — и негативното информиране от страна на СМИ «оказало изравняващ ефект, който отворил вратите за шарлатаните».   Авторът отбелязва, че това оправдание тя е използвала само за настоящия месец.   Миналия месец Клинтън обвинявала за загубата си белите жени, които се оказали твърде слаби, за да се противопоставят на своите мъже или на други мъже да гласуват за нея.   Според обясненията на Клинтън, нейната кандидатура се оказала не особено популярна сред белите мъже и омъжените бели жени отчасти защото те подкрепяли републиканците, отчасти заради натиска, принудил жените да гласуват така, както считат за нужно техните мъже, босовете, синовете или незнайно още кой.   Дори съпругът на Хилъри, Бил Клинтън, скочил в играта на обвинения, издигайки още една «абсурдна теория» за нейното поражение, пише The Washington Times.   След изборите той започнал да разпространява версията, според която издателят на The New York Times   бил сключил сделка с Тръмп: вестникът уж трябвало да «унищожи» Хилъри чрез публикуването на електронните й писма и с това да помогне за победата на Тръмп, който за това трябвало да съдейства за развитието и повишаването на цените на акциите на компанията.   Както се съобщава в статията, това е истина: The New York Times, който фактически изиграл ролята на инструмент в предизборната кампания на Клинтън, наистина тайно работил върху това да помогне на Тръмп да победи на изборите и в резултат да спечели повече пари.   При това репортерът от The New York Times Еми Чозик отбелязала, че, когато са станали известни резултатите от изборите Хилъри Клинтън не изглеждала изненадана.   Тя казала:  «Знаех това. Знаех, че това ще се случи с мен. Те никога не биха ми позволили да стана президент».   При това тя никога не уточнила кого точно има предвид, подчертава изданието.   Според наблюденията на Еми Чазик, Хилъри Клинтън винаги е разделяла привържениците на Тръмп на три групи.   Едната от тях били републиканците, които я ненавиждали и винаги гласували за кандидата на републиканците.   Във втората влизали избирателите, останали без работа и средства за съществуване и считащи, че «правителството ги е подвело, икономиката ги е излъгала, на никой не му пукало за тях, а и никой не го вълнувало какво ще стане с живота им, както и какво ще е бъдещето им».   Третата група, според Клинтън, била изметта на обществото: расисти, сексисти, хомофоби, ксенофоби, ислямофоби и други.   Но точно тази «измет» станала причина за поражението на Хилъри Клинтън на президентските избори, и тя знае това, пише The Washington Times.   Клинтън казала на помощниците си, че тя всичко е провалила, след като думите й за «изметта» станали достояние на обществеността.   Така че Хилъри Клинтън наистина знае защо тя претърпя поражение на изборите, а причината за това съвсем не бяха руските тролове, както и безволевите американци, твърди изданието.   Причината е в нейната надменна, хищническа позиция по време на цялата предизборна кампания, а също в нейната неспособност да установи контакт с половината Америка, която тя и до днес счита за жалка.   «За това тя знае — и ние знаем, че тя знае това», завършва The Washington Times.    ", "date": "2018.04.30", "title": "The Washington Times за загубата на Клинтън: «Тя знае, че ние знаем, че тя знае»"}
{"url": "http://www.classa.bg/%D1%81%D0%B2%D1%8F%D1%82/item/381446-%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82-%D0%BD%D0%B0-%D1%81%D1%82%D1%80%D0%B0%D0%BD%D0%B8%D1%82%D0%B5-%D0%B2-%D0%B5%D0%B2%D1%80%D0%BE%D0%BF%D0%B0-%D0%BE%D1%82-%D0%BF%D1%80%D0%B8%D1%80%D0%BE%D0%B4%D0%BD%D0%B8%D1%8F-%D0%B3%D0%B0%D0%B7-%D0%BD%D0%B0-%D1%80%D1%83%D1%81%D0%B8%D1%8F", "text": "Повече от една трета (1/3) част от потребявания на стария континент природен газ идва от Русия съобщи и показа в нарочна инфографика през седмицата руската информационна агенция РИАНОВОСТИ. И макар данните да са за 2016-та година нещата през 2017-та едва ли са се променили съществено.       На графиката не са посочени количествата потребяван газ в абсолютни единици, а само качественото му измерение чрез сините квадрати, по страни. Жълтите квадрати показват вноса на руски газ, по страни, спрямо годишното потребление, в проценти. Ако нещо ме изненадва това не са България и Беларус, а Финландия.   Като се има предвид, че стартира изграждането на Северен поток 2 може да се очаква в близките години жълтите квадратчета в някои страни да се увеличат?  ", "date": "2018.04.30", "title": "Зависимост на страните в Европа от природния газ на Русия"}
{"url": "http://www.classa.bg/%D1%81%D0%B2%D1%8F%D1%82/item/381447-%D0%BE%D0%B1%D0%B8%D0%B3%D1%80%D0%B0%D0%BD%D0%B0%D1%82%D0%B0-%D1%81%D0%B5%D0%B2%D0%B5%D1%80%D0%BD%D0%BE%D0%BA%D0%BE%D1%80%D0%B5%D0%B9%D1%81%D0%BA%D0%B0-%D0%B4%D0%B8%D0%BF%D0%BB%D0%BE%D0%BC%D0%B0%D1%86%D0%B8%D1%8F-%D1%81%D0%B5-%D0%BE%D1%82%D0%BF%D0%BB%D0%B0%D1%89%D0%B0-%D0%BD%D0%B0-%D0%BA%D0%B8%D0%BC-%D1%87%D0%B5%D0%BD-%D1%83%D0%BD", "text": "  Новините около преговорите на Корейския полуостров са обещаващи. Всички въвлечени страни остават оптимистично настроени. През последните седмици от Пхенян се чуват важни послания. Ръководството на Северна Корея наскоро установи някои ръководни принципи, свързани с вътрешното социално и икономическо развитие през следващите години. След цялостното разработване на ядрено оръжие, следващата цел е развитието на икономиката и материалното благоденствие на севернокорейците.      Отхвърлянето на ядрения статут на страната е част от по-мащабен план, който носи със себе си някои съществено важни изисквания, като например повторното обединение на двете Кореи, мирен договор със Съединените щати и изтеглянето на чужди военни части от полуострова .    Възможността за постигане на икономическо развитие за севернокорейците зависи от това дали ще бъдат покрити тези изисквания. В този смисъл срещата между Мун Дже-Ин и Ким Чен-ун открива нови възможности за разрешаване на дългогодишните проблеми, като се има предвид добрата воля на лидерите на двете страни. От друга страна, срещата между двамата лидери трябва да проправи път към много по-важната среща между Доналд Тръмп и Ким Чен-ун. Тепърва предстои да се вземе решение къде да се проведе тя, но мястото трябва да има символично значение.   Избягвайки прекомерния оптимизъм, въпреки очевидната промяна в тона, реториката и действията в сравнение с тези преди година, трябва да разгледаме цялостната стратегия на САЩ в региона. През последните месеци стана ясно, че обитателят на Овалния кабинет няма голямо влияние върху това, което диктува истаблишмънтът (дълбоката държава) по отношение на външната политика.    Това е токсичен коктейл от индустриалци, политици, експерти по мозъчни тръстове, бивши политици, войници и филантропи, посветени единствено на запазването на американското превъзходство. Техният стремеж е глобална хегемония, диктувана от (неправилното) схващане, че Америка е изключителна, необикновена страна.     В този смисъл, както се подчертава в доклада за състоянието на ядрения арсенал на САЩ (Nuclear Posture Review), Вашингтон е изправен пред две страни, които са големи конкуренти (Китай и Русия), които сътрудничат с две страни, които са второстепенни опоненти (Иран и Северна Корея), и трябва да планира действията си в дългосрочен план. Американските военни, изпратени в Южна Корея, отразяват желанието на политиците да обградят най-важната част от страната и периферията ѝ, за да удържат Русия и Китай.   Присъствието на американски войници в Южна Корея е част от този геостратегически проект и е от съществено значение за баланса на силите.  Всички тези фактори, както и нуждата от запазване на притока от южнокорейски пари, които се вливат в касите на американските отбранителни компании, показват как преговорите, инициирани от Корейската народно-демократична република (КНДР), Южна Корея и Съединените щати, са всичко друго, но не и открити. Ако погледнем голямата картина на региона и скорошните новини от Пхенян, възниква въпросът дали Северна Корея е развивала своята програма за ядрено оръжие, за да се откаже от нея на по-късен етап и да накара американците да направят важни отстъпки в рамките на този процес. Така или иначе, придобиването на ядрено оръжие има своя логика на фона на опасността, която идва от Вашингтон и неговата агресивна империалистическа външна политика.   Но както е известно, истинската възпираща сила срещу каквото и да било американско нахлуване на полуострова или удар срещу ръководството на Пхенян, се крие в това, че Северна Корея притежава внушителен арсенал от конвенционални оръжия, разположени по демилитаризираната зона. Една война, дори и в нея да не бъдат използвани ядрени оръжия, символизира червена линия, която не бива да бъде прекрачвана. Ако САЩ започнат война със Севера, това ще доведе до непоправима криза и със Сеул, към който също ще бъдат изстреляни стотици неуловими ракети. Това ще доведе до пробив в дипломатическите отношения между Южна Корея и Съединените щати, а Сеул ще бъде принуден или да развее бялото знаме, или да преговаря със Севера. Американските политици ще се окажат в неизгодно положение, тъй като използват Корейския полуостров, позиционирайки войски и военно оборудване (като американската система за противоракетна отбрана THAAD), като ракетна площадка за удържане на Китай.   Реално погледнато, това прилича на стратегия, която е умело разработвана от ръководството на Северна Корея в продължение на няколко години. Пхенян иска да доведе САЩ до масата за преговорите, но в същото време да гарантира съществуването си, поради което продължи да развива ядрената си програма. Изглежда във Вашингтон са разбрали, че решението за военна намеса не е приложимо, особено като се има предвид натискът от неговите съюзници, които са наясно с това, че КНДР има ядрени оръжия. Пхенян сега е готов да покаже добрата си воля, като реши да изненада света и да се заеме с преговорите, като се откаже от ядрените си оръжия, които ще използва като разменна монета. При тези условия Пхенян е готов да сътрудничи, а Южна Корея приветства инициативата с отворени обятия, като ускори срещата между двамата лидери и проправи пътя за мир на полуострова.    Китайската народна република приветства дипломатическите усилия и насърчи Южна Корея, а по-късно и Америка в тези дипломатически усилия.   Сеул, Пекин и Пхенян имат интерес да постигнат всеобхватна сделка, със или без участието на Вашингтон . Дипломатическите способности на трите държави успяват да притиснат САЩ до стената, задължавайки ги преди всичко да седнат на масата на преговорите (което е революционен напредък), а след това да изискат от тях сериозно облекчаване на санкциите. В противен случай Северна Корея ще бъде разглеждана като страната, която желае да постигне мир, докато Вашингтон ще остане изолиран и ще бъде приеман като подстрекател на войни.   Северна Корея печели при всички положения. Ако санкциите бъдат облекчени и мирните преговори се проведат по подходящия начин, тогава процесът на социо-икономическо прераждане, което Ким Чен-ун счита за приоритет, може да започне. Ако военната реторика надделее във Вашингтон, тогава позициите на Вашингтон ще бъдат в разрез с тези на Сеул, който е основен негов съюзник. Вероятно и в Китай могат да намерят оправдание, за да се откажат от санкциите си срещу КНДР, обвинявайки САЩ в това, че не постигат никакъв напредък на фона на удивителното предложение на Ким Чен-ун да се откаже от ядрените си оръжия.   Вашингтон ще се прояви като страната, която отказва съдействие, което ще даде свобода на останалите страни, включително на съюзниците, да не вземат под внимание позицията на САЩ. Пекин лесно ще заеме мястото на Вашингтон като посредник между Северна и Южна Корея, като започне тристранни преговори, вземайки предвид интересите на всички, освен тези на Вашингтон. Фокусът на Съединените щати ще бъде върху това да постигнат най-малко негативни резултати за себе си, знаейки, че имат едни от най-слабите карти на масата на преговорите.    ", "date": "2018.04.30", "title": "Обиграната севернокорейска дипломация се отплаща на Ким Чен-ун"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381444-%D1%81%D0%BE%D1%86%D0%B8%D0%B0%D0%BB%D0%B8%D0%B7%D0%BC%D1%8A%D1%82-%D0%B1%D0%B5%D1%88%D0%B5-%D0%BF%D0%BE%D1%81%D1%82%D0%B8%D0%B3%D0%BD%D0%B0%D1%82%D0%B8%D1%8F%D1%82-%D1%80%D0%B0%D0%B9-%D0%BD%D0%B0-%D0%B7%D0%B5%D0%BC%D1%8F%D1%82%D0%B0,-%D0%BD%D0%BE-%D1%87%D0%BE%D0%B2%D0%B5%D0%BA%D1%8A%D1%82-%D0%BD%D0%B5-%D1%80%D0%B0%D0%B7%D0%B1%D1%80%D0%B0,-%D0%BE%D0%BC%D1%80%D1%8A%D0%B7%D0%BD%D0%B0-%D0%BC%D1%83,-%D0%B8-%D1%81%D0%B0%D0%BC-%D0%BF%D0%BE%D0%B4%D1%81%D0%BA%D0%BE%D1%87%D0%B8-%D0%B2-%D0%B0%D0%B4%D0%B0%E2%80%A6", "text": "След време – като отминат емоциите, и се позабрави на кой какъв е бил дядо му, ще дойде времето на трезвата преценка.   И тогава, убеден съм, ще възникне нова научна школа в областта на философията.   Може би това ще е най-важната революция изобщо в историята на философията. Защото ще подхване един въпрос, без отговор до момента – Раят ли е смисълът на човешките стремежи, и какво следва после?     Социализмът ще даде отговор на този въпрос. Защото това фактически бе успешен експеримент за изграждане на “Рай” на Земята. До голяма степен това бе постигнато, и би следвало след всички получено като резултат, след това системата да се доизгради сама до “пълен Рай”. Вероятно това трябваше да бъде завършеният комунизъм. Който в част от литературата от онова време реално се описва точно със същото съдържание, с което религиозните учени описват “Рая”.     При това, не ви говоря единствено за съветския тип социализъм. В момента рухва и западното му огледално копие, което бе създадено, именно под натиска на “съветите”.   Германия или Франция са силно социалистически държави с псевдо-пазарна икономика. Изобщо, повечето “стар ЕС”, бе, и все още е – социалистическа държава. Т.е. държава, в която основните права на всички хора са равни, и гарантирани от правителството. Всички имат образование, здравеопазване, достъп до работа, та дори и щедри социални помощи, ако нямат работа. Имат достъп до култура – литература, изкуство, социален живот. Могат да пътуват и пр.   Всичко това обаче поетапно си отива, под натиска на… общественото недоволство от системата. Народът непрекъснато иска още нещо, нещо друго, живее с усещането, че може и по-добре.   Но пропуска важния момент, че всяка промяна може да доведе до добро, но може и да не доведе. И демонтажът на старата система, която ни изглежда не най-добрата, не гарантира нова и по-добра.   Западният свят го чака съдбата на Източна Европа. След като неолиберал-корпоративният капитализъм демонтира действащия социализъм, ще стане същото като тук. Няма да има работа (защото чисто пазарно работните места е изгодно да са другаде), няма да има помощи, няма да има здравеопазване без пари (защото корпорациите ще вдигнат цените и публичните фондове няма да стигат), образованието ще ерозира и пр.   България при социализма имаше практически всичко. Храна много и за всеки – при това качествена и екологична. Дълги и евтини почивки на море и планина. Образование за всички. Здравеопазване за всички. Огромно спокойствие и сигурност. Предвидимост за утрешния ден. Култура, изкуство, наука…   Всъщност, тогава България имаше дори повече свобода за пътуване. Да, така е. Защото всеки можеше свободно да пътува в социалистическия лагер, който беше доста голям и предлагаше много какво да се види. И тези пътувания бяха почти на безценица. Фактически, пътували сме повече от сега.   Днес имаме право да пътуваме, но нямаме пари. Всичко е безбожно скъпо. Много малко хора реално пътуват. Всъщност, дори пътуванията ни вътре в България, са намалели. Вече ходим на морето по 7-8 дни, и плащаме десеторно на предната “карта” за 2 седмици от “предприятието”.   Вярно е, че липсваха някои стоки, които на Запад ги имаше (да не забравяме, че там също беше социализъм). Но това се дължеше просто на по-ранния етап на индустриално развитие, на което бяхме. “Москвичи” и телевизори “Електрон” бяха по-зле от “Голф” и “Сони”. Но бяха по-добре от първия автомобил на “Даймлер Бенц”. С времето щяха да се подобрят. Сравнението на различни исторически етапи бе илюзия.   В момента също нямаме автомобили “Голф”. Пак не ги произвеждаме. Доставят ни ги като внос, а в замяна разпродаваме земя, предприятия и вземаме заеми, за да ги платим. Нямаме какво да изнесем. Преди имахме “Москвичи”, но си ги правехме сами.   Но не “Москвичите” са най-важните. Важно е, че онази система бе качествена, сигурна, с грижа за човека, и за неговото спокойствие и просперитет. И го постигаше.   Но на народа му омръзна. Дори Раят му омръзна. Надеждата, че е възможно нещо по-добро, го доведе до пълен крах. Скоро ще повторим този крах и в рамките на ЕС. Там процесите вече са необратими – корпорациите са завзели властта и поетапно разглобяват всички остатъци от западноевропейската социална държава.   Ще мине време, ще се забрави на кой дядо му какъв е бил. А философите вероятно ще заключат, че Раят е невъзможен. Заради илюзиите на човека, че това не е Рай и има нещо невидимо и неясно, но със сигурност – по-добро.   ", "date": "2018.04.30", "title": "Социализмът беше постигнатият Рай на Земята, но човекът не разбра, омръзна му, и сам подскочи в Ада…"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381437-%D1%82%D0%BE%D0%BD%D0%B8-%D0%BD%D0%B0%D0%B9%D0%BA%D0%B0-%D0%B7%D0%B0%D0%B1%D0%B8%D0%B2%D0%B0-%D0%B1%D0%B8%D0%B2%D1%88%D0%B0%D1%82%D0%B0-%D0%BD%D0%B0-%D0%B3%D1%83%D1%89%D0%B5%D1%80%D0%BE%D0%B2", "text": "Тони Найка, който се прочу покрай музикалните клипчета на Валери Божинов, ударно сваля бившата изгора на Християн Гущеров плеймейтката Анджелина Атанасова, пише HotArena. Легендарният Дон Жуан е хвърлил око на фаталната красавица и не престава да я обсипва с комплименти.      \"Анджелина, за теб ще бачкам без пари\", пише фамозният сваляч под еротичните и втвърдяващи мъжката част снимки на знойната плеймейтка в социалните мрежи.    Найка не пести суперплативи за смуглата красавица, чийто последни снимки по прашки и сутиен ясно са запалили главата на Тони. \"Анджелина, сваляй чорапите, зверска мида\", подканя я Тони Найка под снимката, на която силиконовите гърди едва се удържат в сутиена.", "date": "2018.04.30", "title": "Тони Найка забива бившата на Гущеров"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381438-%D1%81%D1%83%D0%B7%D0%B0%D0%BD%D0%B8%D1%82%D0%B0-%D1%81-%D0%BF%D1%8A%D1%80%D0%B2%D0%B8-%D0%B4%D1%83%D0%BC%D0%B8-%D0%B7%D0%B0-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%BE%D1%82%D0%BE-%D0%B2%D0%B8%D0%B4%D0%B5%D0%BE", "text": "Сузанита направи първи официален коментар за новото си видео с Ангел, с което скандализира аудиторията в няколко от кадрите му. Не един тя прави фелацио, на друг пуши трева, а на трети клати голите си непълнолетни задни части. \"Щом съм зад камера, значи са ми казали какво да правя. \r\n   \r\n    Изобщо не ме интересува какво си мислят от СЕМ за частта с фелациото. Аз може да съм се навеждала да му връзвам обувките, тъй че няма от къде да знаят какво съм правила. Аз си знам моето и няма да се предам. Майка ми беше на снимките и държа да се знае, че ако тя не е съгласна за нещо, аз няма да го направя. \r\n   \r\n    Баща ми не пада от Марс и знае, че има трева в клипа. Аз трябва да заснема нещо скандално, за което да се говори. Или скандал, или нищо\", коментира Мурадова пред Венета Райкова в \"Папараци\". \r\n   \r\n      ", "date": "2018.04.30", "title": "Сузанита с първи думи за скандалното ВИДЕО"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381439-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-30-%D0%B0%D0%BF%D1%80%D0%B8%D0%BB", "text": "Възможни са проблеми в професионалната сфера, които ще трябва да решите до края на деня. Ако погледнете на всичко по-просто и спокойно, ситуацията ще се промени. Необходимо е да възстановите силите си, за да внедрите нови неща в работния процес. От мимолетни увлечения, е по-добре да се откажете. Вечерта прекарайте спокойно и в уединена обстановка. ТЕЛЕЦ ( 21 април - 21 май )  Трябва да бъдете по-резервирани в отношенията с хората. Оставете недоволството си настрана, защото никой не ви е длъжен с нищо. В личния живот, трябва да изберете позицията на слушател, при това със съчувствие и грижовност. За постигне на финансовите ви цели, времето още не е дошло. Въпреки, че на Телците, не може да се забрани да живееят красиво, те обичат да харчат пари. БЛИЗНАЦИ ( 22 май - 21 Юни ) Незабавно трябва да решите проблемите, свързани с продажбата на имот, апартамент или кола. Ако днес се появят изгодни оферти, разгледайте ги веднага. По-добре е да се откажете от финансовите рискове. Ако решите да похарчите малко пари за нуждите на семейството, тогава разумността, няма да навреди.   РАК ( 22 юни - 23 юли ) Днес, ще бъдете нервни и раздразнителни и при това без видима причина. Може би не сте си доспали? Опитайте се да приложите йога и дихателни упражнения, за повдигане на настроението. Възможно е неочаквано обаждане от лице, което не сте виждали от дълго време. Вечерта, е по-добре да се откажете от алкохол и диви забавления. ЛЪВ ( 24 юли - 23 август ) Очаква ви съдбовен ден, когато спешно ще трябва да взимате решения и да променяте плановете си. За да преодолеете всичко, вярвайте в себе си. В края на краищата, природата щедрови е надарила с издръжливост, постоянство и духовна сила. На работното място, слушайте съветите на по-опитните от вас. Подкрепата ще ви бъде от полза. ДЕВА ( 24-ти август - 23 септември ) Днес може, както много да загубите, така и много да спечелите. Това важи не само за материалните ценности, но и за отношенията с хората. Има шанс да се влюбите, толкова силно, че да загубите ума си. За да постигнете личните си цели, трябва да станете реалисти. В противен случай, ако следвате всичко което сте планирали, няма да може да се справите до края на годината. ВЕЗНИ( 24 септември - 23 октомври) Очаква ви вниманието и любовта на околните, както и масови празненства и семейни тържества. Опитайте се навсякъде да присъствате, за да съберете лаврите и почестите. Естественото ви излъчване, ще помогне да достигнете ново ниво във взаимоотношенията с избраника. Не всичко е толкова сложно, колкото е изглежда. Една усмивка, щедър жест и вече сте щастлива двойка.   Възпирайте своята импулсивност и агресивност. Вие сте надробили толкова много дърва за огрев, а все още не е зима. Ако искате да привлечете никой, който ви харесва, тогава действайте внимателно и без амбиции. В противен случай самотните, ще останат все така самотни. Вечерта е подходяща за разходка сред природата, в компанията на приятели.   СТРЕЛЕЦ ( 23 Ноември - 21 Декември ) Препоръчително е щедро да споделите идеите си с онези, които винаги са ви разбирали. Не се страхувайте, че може да изпаднете в зависимо положение, то не ви заплашва. Едно пътуване, ще ви донесе много емоции и нови запознанства. Но да търсите нова работа, сега не е времето. Интуицията ви, може да се пробуди по време на важни преговори. КОЗИРОГ (22 Декември - 20 януари ) Добре е от време на време, да изоставяте своята естествена сериозност и твърдост. Бъдете лекомислени и безгрижни, особено когато става дума за любовни взаимоотношения. Ще имате възможност да организирате малка почивка, екскурзия и пазаруване. Изберете това, което повече ви харесва. Вечерта може да посрещате гости отдалеч.  ВОДОЛЕЙ ( 21 януари -  19  февруари ) Препоръчително е, да се подготвите морално за новите задачи, които ще ви бъдат поверени от шефовете. Между другото, всичко ще премине без натиск, което вече е окуражаващо. Благородно действие на любимия човек, ще ви изненада. Облаците могат да се сгъстят над вас, във финансов план. Опитайте се да вкарате пари, в личната си сметка.   РИБИ ( 20 февруари - 20 март ) Днес, ще се хващате за всичко което ви предложат. Такава безразборност може да доведе до загуби и проблеми. Не забравяйте, че няма да има кого да обвинявате, освен себе си. В любовните дела, също ще бъдете нещастни, ако започнете да преследвате избраника си. Един добър ден за тези, които са планирали спортни събития и дълги пътувания.", "date": "2018.04.30", "title": "Дневен хороскоп 30 април"}
{"url": "http://www.classa.bg/%D1%81%D0%B2%D1%8F%D1%82/item/381440-%D0%BC%D0%BE%D1%80%D0%B5-%D0%BE%D1%82-%D0%B7%D0%B0%D0%B4%D0%B0%D1%87%D0%B8-%D0%BA%D0%B0%D0%BA%D0%B2%D0%BE-%D0%B5-%D0%B4%D0%B0-%D1%81%D0%B8-%D1%83%D1%87%D0%B5%D0%BD%D0%B8%D0%BA-%D0%B2-%D0%BA%D0%B8%D1%82%D0%B0%D0%B9", "text": "            За мен това са „трите скъпоценности\": тризнаците на брат ми. Две момчета и едно момиче, родени наведнъж - според мен, това беше най-елегантният начин да се заобиколят разпоредбите на китайската семейна политика. Сега те са вече на възраст, в която и без особено голяма подготовка можеш да предприемеш нещо с тях. Изпълнена с предчувствие за радостта, която ме очаква, в петък вечер разгледах програмата на детските филми - макар че при такова хубаво време нямаше да е лошо да отидем и в увеселителен парк или в пекинската зоологическа градина. А може би просто да отидем да хапнем някъде?     \"Лельо! Лельо!\" Радостта на децата от това, че отново ме виждат, беше безгранична. Само че преди да успея да ги попитам какво искат да правим, те вече бяха отворили тетрадките с домашните - две страници с общо 80 уравнения по математика и задачи с думи от рода на следната: селянин има две кошници – във всяка от тях има по седем глави китайско зеле и по 14 - брюкселско зеле. С колко по-малко е количеството на китайското зеле?     В моите очи това е доста сложна задача за първокласници. \"Трябва ли да проверявам?\" - попитах потъналите в изчисления дечурлига. \"Длъжна си, иначе учителката ще се разсърди\", отвърна едното от децата. Троен контрол, значи.     След математиката разопаковахме подаръците от Германия и строихме известно време кораби с конструктора LEGO. За последното аз успях да се наложа, макар че майка ми беше недоволна – нямало нужда да ги отвличам. \"Играта с LEGO стимулира концентрацията\", отвърнах ѝ аз. Трябва да отбележа, че докато строяхме корабите, децата бяха дори по-концентрирани, отколкото, когато решаваха задачите по математика.     След като обядвахме, трябваше да насочим усилията си към изучаването на китайски език. Усърдието е най-важното: трябваше да се препишат 30 йероглифа и да се продиктуват 50 думи. Последва по-дълъг текст за опашките на различни животни и тяхната функция. Четенето на текста и въпросите се паднаха на мен. Децата трябваше да зачеркват верния от три дадени отговора. След това всяко дете трябваше да си избере по три кратки разказа от една детска книжка и да ги прочете на глас. Най-хубавият и най-добре прочетен разказ трябваше да се запише и да бъде изпратен на учителката. Опитът ми да убедя тризнаците да си изберат един и същи разказ и заедно да го упражним, се провали. После преминахме от групови към индивидуални занимания.     И точно тогава открих, може би, най-голямата разлика между германското и китайското основно училище. Тя се състои в различните очаквания към родителите. В Германия те са равни на нула. Всяка подкрепа от страна на родителите е нежелана. Най-добре би било всъщност родителите да са неграмотни, така че изобщо да не изпадат в изкушение да се месят в училищните дела на децата. Дали германското училище няма вяра на родителите или пък просто иска да даде равни шансове на децата от необразованите семейства - е нещо, което и до ден-днешен се питам. В Китай обаче, искат или не, родителите са принудени да дават на децата си безплатни допълнителни уроци по математика, китайски, английски, а в по-късна възраст и по всички други предмети. Изискванията към родителите растат заедно с възрастта на децата.   След вечерята племенницата ми ми показа задача, поставена от учителя по краснопис: с помощта на родителите децата да открият как са възникнали йероглифите в тяхното фамилно име, да проследят развитието им във времето и да го обяснят със свои думи. Боже мой! След повторен прочит най-после схванах задачата и реших лично да се заема с предизвикателството, а децата пратих да си прекарат няколко приятни свободни минути.   След като реших задачата, написах на китайски обяснението, което на следващия ден тризнаците преписаха и повториха. Останалата част от неделята прекарахме с домашните по английски. Не само че не осъществихме нито едно от планираните от мен развлечения, но и въобще не мръднахме от къщи. Децата не изглеждаха обаче нещастни. Изтощената бях аз. Изпълнена със съчувствие към другите китайски родители, си мислех: Заслужава ли си да ставаме заложници на училището?", "date": "2018.04.30", "title": "Море от задачи: Какво е да си ученик в Китай"}
{"url": "http://www.classa.bg/%D1%81%D0%B2%D1%8F%D1%82/item/381441-%D0%B7%D0%B0-%D0%B4%D0%B0-%D0%BD%D0%B0%D1%83%D1%87%D0%B0%D0%B2%D0%B0%D0%BC%D0%B5-%D0%B8%D1%81%D1%82%D0%B8%D0%BD%D0%B0%D1%82%D0%B0", "text": "          \"Не смятаме да създаваме министерство на истината, нито тотален контрол като в известния роман на Оруел\", заяви еврокомисарят по сигурността Джулиан Кинг. \"Ние няма да решаваме кое е правилно и кое не - това е задача на юзърите\", каза още еврокомисарят. С помощта на нови средства в интернет на тях ще им се даде възможност сами да преценяват дали четат \"fake news\" („фалшиви новини\"), кой се скрие зад определени публикации и кой плаща за тях.     Свободата на мненията обаче няма да бъда ограничавана в никакъв случай, увери комисарят. За да бъде постигнато това, ЕК предлага редица мерки, базиращи се на доброволен самоконтрол на големите онлайн-платформи и на социалните медии като Twitter, Snapchat и Instagram. Според Джулиан Кинг, фалшивите новини могат да застрашат единството на обществата в ЕС. \"Трябва да бъдем много бдителни - особено преди изборите за Европарламент през идната година, защото има опасност те да бъдат повлияни с помощта на фалшиви новини\", допълни еврокомисарят и представи предложенията на ЕК. Ето по-важните от тях:     - До лятото трябва да бъде разработен каталог с критерии, с чиято помощ да се разпознават дезинформациите. Това ще стане в сътрудничество с интернет-концерните, търсачките, рекламодателите и медиите. Но какво са всъщност \"fake news\"? Мненията по въпроса са различни. Докато американският президент обвинява CNN за разпространяването на лъжливи новини, ЕК визира по-скоро руските фабрики за тролове, които разпространяват лъжи. Според еврокомисаря Кинг, разпространяването на фалшиви информации е част от официалната военна доктрина на Русия.   - ЕК предлага да бъде създадена независима европейска мрежа от контрольори, които проверяват фактите. Усилията на медиите, които с помощта на факти оборват фалшивите новини, ще бъдат подкрепени организационно и финансово от ЕС.   - На интернет-платформите ще бъде предложено да създадат доброволна система за маркиране на достоверността на новините и постингите. Това ще става с помощта на различни цветове и символи. По този начин ще става ясно кой какви новини разпространява и кой плаща за определени съдържания. Това \"проследяване\" на определена информация в интернет е съществен фактор за създаване на доверие, твърдят от ЕК.   - ЕК предлага потребителите на интернет да бъдат по-добре информирани за това кой какви постинги им изпраща в социалните медии. Освен това – информации за алгоритмите, които избират какво съдържание да бъде разпространено.   - За разпознаването и изтриването на \"fake news\" ще се залага на сътрудничеството с интернет-концерните в сферата на изкуствения интелект и алгоритмите, които \"претърсват\" интернет без човешка помощ, за да откриват тролове и фалшиви профили.   Еврокомисарят за сигурността Джулиан Кинг се надява до октомври 2018 година да бъдат постигнати вече първите резултати от тези нововъведения. След това трябва да бъде решено дали доброволните мерки са достатъчни или има нужда от нови закони.     Джулиан Кинг заяви, че предложенията му взимат предвид мнението на европейските потребители на интернет. 83% от участниците в социологическо проучване на ЕС споделят, че фалшивите информации в мрежата представляват \"опасност за демокрацията\". 60% от анкетираните твърдят, че нямат понятие защо Туитър, Фейсбук и сие им показват едни или други информации. Само 26% от анкетираните смятат, че на онлайн-медиите може да се вярва. С най-голямо доверие се ползва радиото – 70% от анкетираните се доверяват на информациите, съобщавани в ефира. Следват печатните издания на вестниците и телевизията.", "date": "2018.04.30", "title": "За да научаваме истината"}
{"url": "http://www.classa.bg/%D1%81%D0%B2%D1%8F%D1%82/item/381442-%D0%BA%D0%BE%D0%B2%D0%B0%D1%80%D0%BD%D0%B8%D1%8F%D1%82-%D0%BF%D0%BB%D0%B0%D0%BD-%D0%BD%D0%B0-%D0%B0%D1%81%D0%B0%D0%B4", "text": "            Рами Маклуф ще е твърде зает през следващите години. Частният холдинг „Damascus Shams\", който той ръководи, се е заел с възстановяването на разрушените от войната южни предградия на Дамаск. Рами Маклуф е братовчед на Хафез Асад – бащата на днешния президент Башар Асад. Предприемачът е един от най-богатите хора в страната. Той отговаря за строителството на близо 12 000 луксозни жилища в района.   Правата на собствениците на разрушените от войната къщи и жилища нямат да създават особени грижи на Маклуф и неговата фирма. Много от бившите собственици едва ли притежават документи за собственост.     Новият закон, приет на 2 април 2018 година, направи възможно застрояването на региона, а това представлява фактическо отчуждаване на бившите собственици. Законът предвижда във всеки район да бъдат създадени служби по възстановяването на сградите. След представянето на новите строителни планове собствениците на земи, къщи и жилища в съответния район са длъжни в срок от един месец да представят документите си за собственост.     Проблемът обаче се състои в това, че много от хората, които сега са застрашени от отчуждаване на имота, са напуснали страната. Те изобщо нямат възможност да се върнат в Сирия в рамките на поставения срок от 30 дни.   Много от тях вече нямат в страната и роднини, които да им помогнат в набавянето на документите. Освен това редица документи за собственост са унищожени или пък изгубени по време на войната. С други думи, дори и да бяха в близост до имотите им, много от засегнатите изобщо не биха могли да докажат правото си на собственост. Според оценки на ООН, едва 9% от живеещите в чужбина сирийски бежанци притежават съответни документи, съобщава френският ежедневник \"Льо Монд\".     Верните на режима ще спечелят от новата програма за възстановяване   Много от собственици са изправени и пред друга трудност: те са задължени да се подложат на проверка от страна на сирийските сили за сигурност. Поради тази причина много от хората, които са опозиционно настроени срещу режима на Асад, не смеят да предявят правата си на собственици. \"Който е избягал от Асад, няма да се осмели да се върне в Сирия. Това би означало потенциален арест\", казва сирийският журналист Самир Матар в разговор за ДВ.   Освен това много от районите, предвидени за ново застрояване, са населени предимно от сунити, които по традиция са критично настроени към режима на Асад. През 2011 година голяма част от тези хора се присъединиха към бунтовниците. \"От политическа гледна точка законът е един вид наказание за онези, които са се бунтували\", изтъква Самир Матар. „Асад показва по този начин на противниците си, че отчуждаването на имотите им е последица от протеста им, дава им един вид урок, че който се надига срещу него, ще трябва да си носи последиците, включително и да загуби жилището си\", посочва Матар.     Но дори и да прокарат законните си права и да получат известно обезщетение, собствениците така или иначе губят. Законът предвижда имотите да се оценяват по стойността, която са имали преди да бъдат включени в програмата за възстановяване. А това означава огромни загуби за бившите собственици. Фирми като тази на Рами Маклуф изкупуват парцелите на много изгодни цени, а след завършване на новите жилища ги продават на многократно по-високи цени.   Печалбите, изкарани по този начин, ще закрепят още повече режима на Асад, а част от тях, разбира се, ще потънат и в нечии частни джобове. Приходите от програмата за ново жилищно строителство ще помогнат на Асад да остане независим от западните помощи за възстановяването на страната. Защото тези помощи ще бъдат обвързани с условия: от Асад ще се иска да гарантира защитата на малцинствата и на опозиционните представители.   Разрушенията са просто невероятни   Същевременно отчуждаването на имоти дава на Асад възможност да възнаграждава политическите и военните си поддръжници. \"Имотите се отчуждават, но не остават в ръцете на местните власти, а отиват в ръцете на близки до режима бизнесмени\", пише Джихад Язиги - главен редактор на Сирийската икономическа информационна служба. На същото мнение е сирийският правозащитник Мишел Хамас. Според него, новият закон позволява на режима да разпредели строителните поръчки измежду бизнесмените, които са близки до властта – без значение дали са сирийци, иранци или руснаци.     Същевременно законът позволява на режима да наложи значителни демографски, а с това и политически промени тъкмо в онези райони, които са по традиция опозиционно настроени. В новите жилища ще се заселят главно привърженици на Асад и лоялни към режима кръгове от населението - предимно алевити и християни, но съвсем малко сунити, които представляват мнозинството от населението на страната, смята журналистът Матар. Така класическите гнезда на съпротивата ще бъдат неутрализирани и Асад ще се отърве от един от най-големите си проблеми. Неслучайно местни хора твърдят, че става дума за колективно наказание срещу цялата опозиция.   Германското правителство изрази в тази връзка протеста си в необичайно остра форма. Германия е приела досега няколкостотин хиляди сирийски бежанци.", "date": "2018.04.30", "title": "Коварният план на Асад"}
{"url": "http://www.classa.bg/%D1%81%D0%B2%D1%8F%D1%82/item/381443-%D1%83%D1%81%D0%BB%D0%BE%D0%B2%D0%B8%D1%8F-%D0%BD%D0%B0-%D0%B6%D0%B8%D0%B2%D0%BE%D1%82-%D0%B2-%D0%BA%D0%B0%D0%BA%D0%B2%D0%BE-%D1%80%D1%83%D1%81%D0%B8%D1%8F-%D0%BF%D1%80%D0%B5%D0%B2%D1%8A%D0%B7%D1%85%D0%BE%D0%B6%D0%B4%D0%B0-%D1%81%D0%B0%D1%89", "text": "Две мощни държави с различни възгледи и подходи към много въпроси, Русия и Съединените щати винаги са били сравнявани една с друга. Russia Beyond, оставяйки настрана политиката, анализира постове в Reddit и Quora.com за предимствата на всекидневието в Русия в сравнение с американския начин на живот и прави кратко резюме. През последните няколко години Русия със сигурност привлича вниманието на западняците и то не само, когато става дума за слухове за хакерски атаки и за поредния скандал под слънцето. Начинът, по който обикновените руснаци живеят и се справят с проблемите си, също е интересен, особено в сравнение със Запада и по-специално със САЩ. На 15 януари 2017 г. един потребител с никнейм ajl1239 публикува в Reddit въпрос: “Като така наречен западняк, бих искал да знам кои са нещата, за които сте абсолютно убедени, че Русия прави по-добре в сравнение със Запада (т.е. САЩ/ЕС)? Преди шест месеца почти същият въпрос се появи и в Quora.com: “В какво Русия е по-добра от САЩ?” Ние проучихме най-популярните отговори, сравнихме ги с това, което виждаме в Русия, осигурихме информация и от други източници. Ето какво констатирахме. “Почти всяка метростанция в Русия е красива, несравнима с метростанциите на Запад”, пише Mistogun7 в отговор на въпроса на Reddit. Това може да е малко преувеличено – та в крайна сметка не всеки град в Русия се радва на собствено метро, а ако го има, то далеч не е толкова развито и красиво като московското. Въпреки това, обикновено когато хората сравняват метрото в Русия дори с най-голямото и развитото в САЩ (Ню Йорк), те изглежда критикуват американското. “Пътувах един ден с московското метро и то “издуха” нюйоркското”,           написа Dylan Love на сайта Insider, силно впечатлен от скоростта на влаковете, цената на билетите и цялата заобикаляща го красота (мраморни подове, станции, които приличат на дворци и т.н.). Пьотр Понин, руснак, който е живял в Сиатъл няколко години, споменава следното в Quora: “В Русия не е необичайно да имаш избор измежду 3-4 доставчици”, което прави интернет далеч по-достъпен. Изглежда това е истина – в Русия можете да получите връзка със 100 мегабита в секунда (Mbps) за 449 рубли ($7,9), докато в САЩ цената за същата скорост е около $89. Литовецът Александър Новиков коментира, че Европа “бие” и Русия, и САЩ по съотношението цена/ скорост. Тук, в Литва, кабелния интернет със скорост 500/500 Mbit е 20 евро месечно, казва той. Когато обаче Русия се сравнява само със САЩ, победителят е Русия. Това не важи за инфраструктурата или технологията, а за комуникацията. Потребителят на Reddit ineedmoresleep го е описал кратко и изчерпателно: “Без простотии” и много други го подкрепиха. Според тях руснаците днес са много по-искрени от западняците, които постоянно се “страхуват да не обидят някого” и казват това, което трябва да се каже. Очевидно руснаците нямат проблем да казват каквото мислят. Понякога те дори намират, че това е обезпокоително. И докато  американците се оплакват, че са прекалено коректни от политическа гледна точка, някои руснаци искат техните сънародници да са по-деликатни. Например Андрей Гунин – руснак, който е бил в САЩ, написа: “Знам, че мнозина от посетилите САЩ, казват, че любезността не е искрена (и аз не споря по този въпрос). Аз самият обаче бих предпочел дори неискрена любезност пред искрена грубиянщина, пред каквато, за жалост, често сме изправени в нашата страна”.", "date": "2018.04.30", "title": "Условия на живот: в какво Русия превъзхожда САЩ?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381435-%D0%BB%D0%B8%D0%B7-%D1%85%D1%8A%D1%80%D0%BB%D0%B8-%D0%BF%D0%BE%D0%BA%D0%B0%D0%B7%D0%B0", "text": "Тя неотдавна призна, че 15-годишният й син Деймиън е ужасен поради непрестанното й желание да си прави секси селфита и които тя редовно го карала да снима.  Елизабет Хърли явно не се е справила с навика си, защото актрисата е публикувала един от най-провокативните си кадри досега. 52-годишната актриса, която се е отпуснала в релаксираща поза на снимката, е облечена единствено в прозрачна блузка.  Тя оставя много малко на въображението като разкрива пред феновете горещите извивки на тялото си и дори зърната на гърдите. Зашеметените последователи на звездата в мрежата бързо коментираха съблазнителната снимка с възгласи \"Уау\", \"Удивително\" и \"Каква жена\".  Засега не е известно дали мъжът, който снима горещата фотография, е нейният син Деймиън.Вижте още горещи снимки на актрисата, чиято красота сякаш е неподвластна на времето: Лиз Хърли заедно със сина си Деймиън.            ", "date": "2018.04.30", "title": "Лиз Хърли показа...."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381436-%D0%B3%D0%BE%D1%80%D0%B5%D1%89%D0%B0-%D1%82%D0%B0%D0%B9%D0%BD%D0%B0-%D0%B7%D0%B0-%D0%BF%D0%BE%D1%80%D0%BD%D0%BE%D1%82%D0%BE-%D0%BD%D0%B0-%D0%B0%D0%BD%D0%B4%D0%B6%D0%B5%D0%BB%D0%B8%D0%BD%D0%B0", "text": "Мистър България 2016 година Йордан Йорданов направи скривалище за домашното си порно, в което си партнира с фолкпевицата Анджелина. Моделът потвърди, че разполага с цяла колекция, която сметнал за нужно да прибере на сигурно място, пише \"Телеграф\".      \"Това не е единственото видео, което сме заснели. Има още няколко клипчета, на всичките се виждат лицата ни, няма как да ни объркат. Преди ги пазехме в телефоните си, сега не е така. Макар, че при определени актуализации част от материалите се връщат\", разкрива Йордан.    В момента той и половинката му пазят бруталните кадри на флашки за по-голяма безопасност. А самите запаметяващи устройства се съхраняват в дома на мачото. Анджелина била доста по-разхвърляна от бившия футболист и нямало как да разполага с материалите, тъй като случайно или е могат да се озоват у неподходящи хора.", "date": "2018.04.30", "title": "Гореща тайна за порното на Анджелина"}
