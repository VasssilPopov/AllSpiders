{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/386026-%D1%88%D0%B5%D1%84%D1%8A%D1%82-%D0%BD%D0%B0-%D0%BA%D0%B5%D0%B2%D1%80-%D1%89%D0%B5-%D0%B8%D0%BC%D0%B0-%D0%BF%D0%BE%D1%81%D0%BA%D1%8A%D0%BF%D0%B2%D0%B0%D0%BD%D0%B5-%D0%BD%D0%B0-%D0%BF%D1%80%D0%B8%D1%80%D0%BE%D0%B4%D0%BD%D0%B8%D1%8F-%D0%B3%D0%B0%D0%B7,-%D0%BC%D0%BE%D0%B6%D0%B5-%D0%B4%D0%B0-%D0%B5-%D1%81-15", "text": "До края на септември комисията ще се произнесе за цената на синьото гориво за последното тримесечие Ще има увеличение на цената на природния газ за последното тримесечие на 2018 г. Това каза пред журналисти председателят на КЕВР доц. Иван Иванов, предаде репортер на Агенция „Фокус\". „Има риск от сбъдване на прогнозата на „Булгартрансгаз\" за поскъпване на природния газ с 15% от следващото тримесечие. Всичко зависи от движението на цената на петрола на международния пазар. Очакваме на 10 септември да получим заявлението на „Булгаргаз\" за цени за четвъртото тримесечие. И ще се съобразим естествено с направеното заявление, като то ще мине през щателен анализ и проверка от страна на нашите експерти\", каза още доц. Иван Иванов. По думите му до края на месец септември КЕВР ще се произнесе за цената на природния газ за последното тримесечие. „Със сигурност ще има увеличение на цената на природния газ. Неведнъж съм казвал, че по отношение на това възможностите на КЕВР са силно ограничени – ние преди всичко трябва да проверим методиката на изчислението и да проверим дали предложената цена е в съответствие с договора, който има между „Газпром Експорт\" и „Булгаргаз\" за цената на природния газ. Но движението на цените и курсът на долара в момента са в неблагоприятна посока\", коментира доц. Иванов и посочи, че това се вижда и по цените на течните горива по бензиностанциите в страната. „Ако се наложи увеличение на цената на топлинната енергия, ще направим всичко възможно това да се случи в началото на отоплителния сезон. Защото не искам да си помисля дори, че може да се прави увеличение по средата на януари. Но много малко зависи от КЕВР – в цената на природния газ и топлинната енергия ние нямаме сериозни инструменти за въздействие\", коментира още той. На въпрос дали България предприема нещо във връзка с това, че Европейската комисия (ЕК) сключи сделка с „Газпром\" и помоли за намаление на цените на природния газ спрямо нивата в ЕС и другите държави, доц. Иванов отговори: „Това, което е решение на ЕК, подлежи на изпълнение след публикуване на официалния вестник на ЕК. Но такава публикация още няма. След това в рамките на 10 седмици „Газпром\" е задължен да започне преговори със засегнатите 8 страни. Това е дългосрочен вариант и считам, че той ще има развитие\".", "date": "2018.08.23", "title": "Шефът на КЕВР: Ще има поскъпване на природния газ, може да е с 15%"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/386027-%D1%86%D0%B5%D0%BD%D0%B8%D1%82%D0%B5-%D1%81%D0%BA%D0%B0%D1%87%D0%B0%D1%82,-%D0%B1%D0%B5%D0%B4%D0%BD%D0%BE%D1%81%D1%82%D1%82%D0%B0-%D1%81%D0%B5-%D1%88%D0%B8%D1%80%D0%B8,-%D0%B8%D0%BB%D0%B8-%D0%BA%D0%B0%D0%BA%D0%B2%D0%B8-%D1%81%D0%B0-%D1%80%D0%B5%D1%88%D0%B5%D0%BD%D0%B8%D1%8F%D1%82%D0%B0-%D0%BD%D0%B0-%D1%85%D0%B8%D0%BF%D0%B5%D1%80%D0%B8%D0%BD%D1%84%D0%BB%D0%B0%D1%86%D0%B8%D1%8F%D1%82%D0%B0", "text": "енецуела днес, Зимбабве преди десетилетие, преди това Югославия, Унгария и Германия - все примери за хиперинфлация. Какви обаче са причините за този феномен, при който цените скачат, банкнотите получават повече нули, а бедността и гладът се ширят? Как започва да расте инфлацията? Като се ускорява темпът на машините за печатане на пари, каза Никола Верон, икономист от европейския изследователски институт Bruegel, за Франс Прес. Ако печатането на пари предизвиква хиперинфлация, проблемът е в дупката в държавните финанси. Когато едно правителство няма пари, много е трудно да се устои на изкушението да се завъртят пресите, казва Верон. При екстремни ситуации като конфликти или смяна на режими изкушението е още по-голямо. Приема се, че има хиперинфлация, когато цените се повишат с над 50 процента за един месец. Във Венецуела инфлацията се очаква да достигне 1 000 000 процента до края на годината. В Зимбабве правителството бе принудено да въведе банкнота от 100 трилиона долара, макар че с нея едва можеше да се купи един хляб. Най-тежката хиперинфлация бе в Унгария през 1946 година, когато цените се удвоиха за 15 часа, посочва институтът \"Като\". Какви са последиците? Ако бързото печатане на пари е причината за хиперинфлацията, резултатът е срив на икономическата активност, недостиг на стоки и глад. Венецуела е типичен пример, посочва икономистът Филип Вехтер от компанията за управление на активи Ostrum. Властите напечатаха тонове пари и икономиката се сви с 40 процента между 2015 и 2017 година. Бързото понижаване на стойността на валутата означава, че хората не искат да я приемат. Хиперинфлацията води бързо до изчезване на стоките от магазините, като правителствата въвеждат продоволствени ограничения. Шири се глад. Венецуелците са отслабнали средно с по 11 килограма през 2017 година спрямо 2016 година, отбелязва Вехтер. Много хора се опитват да напуснат страната. Какви са решенията? Освен спирането на пресите за пари властите трябва да си върнат доверието на обществеността, че няма повече безразсъдно да печатат пари и ще въведат ред във финансите си. Днес страните могат да се обърнат към Международния валутен фонд, който предоставя заеми, ако правителството се съгласи да следва икономически план, целящ оздравяването на държавните финанси и насърчаването на растежа. Заемите от МВФ могат да запушат дупки в бюджета, а поставените условия помагат да се възстанови доверието. Освен това страните могат да се опитат да въведат нови валути, да ги обвържат с чужди валути или напълно да се откажат от тях. Венецуела въведе в понеделник нов боливар, като премахна пет нули от старата валута. Не е ясно обаче дали обвързването на валутата с доста оспорваната криптовалута на Венецуела - \"петро\", която пък е функция на цената на венецуелския петрол, ще възстанови доверието. Премахването на нулите може да има психологически ефект, но не върши работа, ако не бъдат взети други мерки, казва Верон от \"Брюгел\". Югославия през 1994 година пусна нова валута - нов динар - и го обвърза с германската марка, за да върне доверието. Зимбабве изостави долара си през 2009 година, като разреши на хората да търгуват в чуждестранна валута. Такава замяна на валутите често също е наричана доларизация на икономиката. Решаването на проблема с доверието не винаги е панацея. Зимбабве установи това, тъй като липсата на чуждестранни банкноти в страната спъна икономическата активност. В крайна сметка въведе паралелна валута през 2016 година, която оттогава поевтиня. /БТА/", "date": "2018.08.23", "title": "Цените скачат, бедността се шири, или какви са решенията на хиперинфлацията"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/386028-%D1%81%D0%B0%D0%BC%D0%BE-1,5-%D0%BC%D0%BB%D1%80%D0%B4-%D0%B5%D0%B2%D1%80%D0%BE-%D0%B5-%D0%BF%D0%BE%D0%BB%D1%83%D1%87%D0%B8%D0%BB%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D0%BE-%D0%BE%D0%BF%D0%B5%D1%80%D0%B0%D1%82%D0%B8%D0%B2%D0%BD%D0%B8%D1%82%D0%B5-%D0%BF%D1%80%D0%BE%D0%B3%D1%80%D0%B0%D0%BC%D0%B8-%D0%B4%D0%BE%D1%81%D0%B5%D0%B3%D0%B0", "text": "Към края на юли 2018 г. страната ни е получила малко над 1,5 млрд. евро от Европейския съюз (ЕС) по линия на Оперативните програми за програмния период 2014-2020 г. Общият бюджет на всички програми, финансирани от Брюксел, е 7,52 млрд. евро, а заедно с националното доплащане сумата е 8,8 млрд. евро. Получените средства са 1,51 млрд. евро, а общо платените пари, заедно с националното финансиране, възлизат на малко над 2 млрд. евро. Обща сума на получените средства от ЕК като предварително финансиране към 31 юли е 479 млн. евро, а получените средства от Комисията на основание изпратени заявления за плащане към края на юли са в размер на малко над 1 млрд. лв. Предвид наближаващия край на настоящия програмен период изпълнението продължава да напредва бавно, а търговете понякога се точат с години заради обжалвания. По една от най-големите оперативни програми -  „Транспорт и транспортна инфраструктура“  към края на седмия месец от годината са платени общо 454 млн. евро. От тази сума 386 млн. евро са от ЕК, а останалите 68 млн. лв. са по линия на национално финансиране. Срокът на програмата е до 2020 г., а общият бюджет е над 1,89 млрд. евро. Според данни на транспортното министерство вече са договорени 86,8% от средствата, или 1,540 млрд. евро. Получени средства от ЕК на основание изпратени заявления за плащане към 31 юли са 220 млн. евро. Преди дни стана ясно, че три ключови жп гари ще бъдат модернизирани със средства по програма „Транспорт“. Вече е одобрен проектът за реконструкция на железопътните гари Подуяне, Искър и Казичене. Общата стойност на проекта е 7,4 млн. лева, от които безвъзмездната финансова помощ е в размер на 6,3 млн. лева. Въпреки сериозното раздвижване, сроковете за реализирането на програмата остават притеснителни, защото по много от търговете за изпълнител на отделните трасета текат обжалвания.  Плащанията по програма  „Околна среда“  също продължават да изостават. Към края на юли са платени малко над 143 млн. евро, от които 122 млн. евро са от Брюксел, а останалите 21,5 млн. евро са национално доплащане. Общият бюджет на програмата обаче надхвърля 1,77 млрд. евро. Получени средства от ЕК на основание изпратени заявления за плащане към 31 юли 2018 г. са 75 млн. евро, а предварителното финансиране е 84 млн. евро, става ясно още от отчета на Министерство на финансите. Неведнъж сме писали, че трудностите с тази програма са породени от това, че  , а процедурите по стартиране на обществени поръчки за изграждане на водни цикли и пречиствателни станции са изключително тромави. В началото на месеца министърът на околната среда и водите Нено Димов подписа договор за изграждане на инсталации за преработка на отпадъци с общините Севлиево, Дряново и Сухиндол. Проектът включва две инсталации за компостиране на територията на Севлиево и Дряново и изграждане на площадка за компостиране на място за община Сухиндол. Съоръженията ще обслужват над 42 хил. жители. Общият размер на инвестицията е над 2,2 млн. лв. Подготвителната процедура само за тази пречиствателна станция отне повече от 3 години.  В сектор „Води” е насочен най-големият ресурс на оперативната програма. Към момента по водното направление са подписани 24 договора за 946 млн. лв. 17 проекта са инфраструктурни на стойност 836 млн. лв., а безвъзмездната помощ по тях е 620 млн. лв. По оперативна програма  \"Региони в растеж\"  до края на юли са платени общо 417 млн. евро, от които 355 млн. евро са от ЕК, а 63 млн. евро са национали доплащания. Получени средства от ЕК на основание изпратени заявления за плащане към 31 юли 2018 г. са 108 млн. евро, а предварителното финансиране е 74 млн. евро. Общият бюджетна програмата е 1,5 млрд. евро. Програмата е изключително важна, тъй като с нейната финансова подкрепа би трябвало  да се преодолеят различията в развитието на регионите, както и да се овладеят негативните миграционни процеси към София и големите градове, водещи до обезлюдяване на големи части от България. Към момента има 7 актуални обяви за набиране на проектни прдложения, а 13 са с изтекъл срок. Подобно и на другите програми, и при „Региони в растеж“ основен проблем е бавенето на търговете. „Наличието на забава при провеждане на процедурите за избор на изпълнители по реда на ЗОП и мобилизация на екипите – наличие на множество обжалвания на решенията на възложителите за избор на изпълнители по обществените поръчки, което води до сключването на договори извън първоначално предвидените графици за изпълнение на дейностите по индивидуалните проекти и съответно води до цялостна забава в реализацията на проектите“, се посочва в годишния анализ за изпълнението на програмата за 2017 г. В отчета се казва още, че промени в политическата среда в страната и необходимост от адаптация на нуждите и гъвкавост – настъпилите неколкократни промени в изпълнителната власт в годините от началото на програмния период води до нестабилност в изпълнението и понякога до забава в предприетите действия по изпълнение на програмата. По програма  „Наука и образование за интелигентен растеж\"  са изплатени 111 млн. евро. От тях 95 млн. евро са от ЕК, а близо 17 млн. евро са по линия на национално финансиране. Общият бюджет на програмата е 701 млн. евро, а получените средства от ЕК на основание изпратени заявления за плащане към 31 юли 2018 г. са 19,5 млн. евро. Как вървят плащанията по останалите програми, може да видите от таблицата по-долу. Тепърва предстои в началото на 2019 г. ЕК да направи оценка на междинните резултати, постигнати по оперативните програми, които касаят напредъка на проектите и сертифицираните средства към края на 2018 г.", "date": "2018.08.23", "title": "Само 1,5 млрд. евро е получила България по оперативните програми досега"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/386029-%D0%BF%D1%8A%D1%82%D1%8F%D1%82,-%D0%BF%D0%BE-%D0%BA%D0%BE%D0%B9%D1%82%D0%BE-%D0%B4%D0%B0-%D1%81%D0%BF%D0%B5%D1%87%D0%B5%D0%BB%D0%B8%D1%82%D0%B5-%D0%BF%D0%BE%D0%B2%D0%B5%D1%87%D0%B5-%D0%BF%D0%B0%D1%80%D0%B8", "text": "Финансовият пазар предлага голямо разнообразие от начини за вложения. Оказва се, че за юни месец тази година   във фондове у нас бележат нов рекорден връх. Активите, управлявани от местните и чуждестранните инвестиционни фондове наброяват общо 3762.4 млн. лева. Това сочат последните данни на Българската народна банка, показа проверка на Novini.bg. За същия период парите, управлявани от местните инвестиционни фондове, достигат сумата от 1373.6 млн. лева. Само за справка през миналия юни вложенията наброяват 1167.6 млн. лева. С това се натрупва увеличение, което е с 206 млн. лева. В сравнение със статистиката от март месец, когато вложенията сочат 1346.4 млн. лева, активите се увеличават с точно 27.2 млн. лева. Оказва се, че българи в тази сфера влагат най-много от спестяванията си в акции. Към края на юни 2018 г. активите на фондовете, инвестиращи в ценните книжа, имат най-висок относителен дял. Инвестициите в акции правят точно 39.7% от общия размер. От друга страна фондовете, инвестиращи в облигации, притежават 39.4% от общата сума на вложенията. Техният размер нараства с 657.2 млн. лева. Към края на второто тримесечие на настоящата година активите на фондовете, инвестиращи в акции, се повишават с 82 млн. лева. Така те стигат сумата от 544.9 млн. лева. Средствата, управлявани от фондовете, инвестиращи в облигации, скачат с 64.7 млн. лева. Увеличавайки се с 13.6%, те стигат до 541.9 млн. лева към юни 2018 г. Ако обаче сте решили да вложите парите си в инвестиционен фонд, то трябва да знаете няколко прости неща. На първо място според икономистите чрез подобни вложения се преследва дългосрочна печалба. Следва сигурността на самия фонд, в която трябва да сте напълно убедени. Като вложители хората трябва да имат едно наум още, че всяка инвестиция преминава през своите възходи и падения. При избора си на дадена компания потребителят трябва да се стреми да сведе риска до минимум от една страна и да изстреля печалбата си на максимално ниво от друга.", "date": "2018.08.23", "title": "Пътят, по който да спечелите повече пари"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386020-%D0%B0%D0%B1%D1%81%D1%83%D1%80%D0%B4%D0%B8%D1%82%D0%B5-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BC%D0%BE%D1%80%D1%81%D0%BA%D0%B0-%D0%B0%D0%B2%D0%B0%D1%80%D0%B8%D0%B9%D0%BD%D0%BE-%D1%81%D0%BF%D0%B0%D1%81%D0%B8%D1%82%D0%B5%D0%BB%D0%BD%D0%B0-%D0%B4%D0%B5%D0%B9%D0%BD%D0%BE%D1%81%D1%82", "text": "Във връзка с нашумялия медийно морски инцидент, за авариен разлив на мазутни фракции от потъналия преди стотина години в бургаския залив кораб «Мопанг», както и разнопосочната информация за извършвани незабавни действия от водолази доброволци, се обърнахме за коментар към кдп Никифор Герчев, инициатор и създател на доброволческата структура за морско спасяване, известен специалист по морско спасяване, който в свой професионален актив, има проведени над две дузини уникални операции за изваждане на потънали кораби, без да допусне разливи на нефтопродукти, автор на една от първите в света компютърни програми за морско хуманитарно спасяване, а по информация от чуждестранни източници, той има цялостен принос за създаването и развитието на «Световната система за морски бедствия и безопасност».   Класа:  Капитан Герчев, как ще коментирате появилите се информации за случая с разлива от «Мопанг»?   кдп Никифор Герчев  Първо да поясня. Когато се говори за участието на доброволци, което непрекъснато се натяква от медиите, следва да се казва, че това е групата ръководена от г-н Михаил Заимов, които са колективен член на доброволческата организация за морско спасяване «Булсар». Тяхното участие в качеството им на доброволци, бе достойно и съвестно, но то приключва от момента в който се заговори, за някакви две фирми, които според министър Московски са «по най най» и че ще се прилагат най модерни технологии и още по отношение на некомпетентната му фраза „..подобен казус се случва за първи път...”, както и че „ситуацията около разлива на мазут е овладяна”.        Но да завърша с доброволческата намеса. Тя действително трябваше да преключи след явната и груба некомпетентност на морската ни администрация (ИАМА) и нейната дирекция «Аварийно-спасителна дейност» (АСД), видно от липса на реални присъщи действия при подобни ситуации. Поставянето на боново заграждение в открито море, със закотвяне на дъното е върха на невежеството и авторът му заслужава наградата на «Господари на ефира». ИАМА разполага с около 18 тона химически неотрални еко абсорбенти тип „ecoabsorb” на Techimo (Испания)и следваше денонощно да следят за петна и да ги атакува с наличния абсорбент. Крайбрежните общини на които ИАМА трябва по закон да помага при подготовката на плановете им при бедствия, би следвало да им се препоръча, да имат незабавна готовност да реагират при морски разлив на нефтопродукти с разпръскване на най екологичния абсорбент – сламата, ама общините хабер си нямат от това. От друга страна, Булсар има публично известна антикорупционна политика и в никакъв случай, няма да позволим името ни да се намесва в този некоректен изкуствен, смешен и жалък сценарии, сведен до варианта «има едни пари за харчене». Жалкото е, че извършеното по «Мопанг» до сега от водолазната ни група, не се оценява по достоинства. Морската администрация е в дълг към нашите доброволци водолази и за други инциденти, при които за една нощ бяха спасени 18 души, пак край Созопол, търсенето на следи от екипажа на пречупилият се пред Емине кораб «Толстой» и други. Г-н Ивайло Московски даже се казва, че «вдигат дрон», без да има капка срам и се хвали с техника на водолазите доброволци. Ще се отпускат някакви пари. Кажете ми има ли нормален човек, който да си позволи да финансира каквото и да е било начинание, без предварителна оценка за необходимите сили и средства, без проектно проучване и т.н. От това по сигурен аргумент за нечестни действия, мисля, че няма. Няма публичност при избора на фирмите, обаче първо следва да се каже гласно защо АСД на ИАМА не може да свърши работа, която им е функционално задължение и за това получават заплати! Обяснете на обществото, че ликвидирахте морската спасителна служба, за да създадете условия на чуждестранниикономически морски интереси, да се разпореждат в нашите морски пространства. Кажете как установихте, че само тези фирми могат да свършат ликвидацията. Кажете по какъв способ и колко ще струва всичко това, за да повярваме, ама няма такова нещо. Ами то всеки може да посочи фирми, които «да свършат тази работа», а след това, те (фирмите) естествено ще им се отблагодарят. Няма нито дума, че по закон тази работа следва да се извърши от морската администрация (АСД), че има «Единна спасителна система», в която със сили и средства участва тази администрация. Въпреки това, ще отбележа, че имам неофициална информация, че всеки опит да се проучи, дали може и други фирми да участват в търг, им е подсказано да стоят настрани, за да не си имат неприятности. Тази нечестна сага продължава вече четвърт век. „ ”  (Проф.Иван Лазаров-българско светило по морско право). Ето защо Мишо Заимов и групата не може да се коментират повече като ангажирани доброволци. Те изпълниха достойно своя граждански дълг. Остава само да се състави протокол за повредена и унищожена техника и материали, които да бъдат възстановени от ИАМА, защото само личния труд на доброволеца е безвъзмезден. Иначе цялата тази четвърт вековна сага е за Прокуратурата.   Класа : С какви технически средства разполага ИАМА ?   :  На практика тя разполага с няколко катерчета, които при вълнение два бала стават трудни за ползване край брега, да не говорим за открито море при обслужване на отговорната ни морска зона, която е почти 40,000 км. Това е така, но трябва да добавя, че МТИТС умишлено извади от експлоатация многофункционален спасителен кораб  «Перун» , който е способен да извади на повърхността аварирала подводна лодка, камо ли да се справи с един не глям разлив. Това си е 100 % престъпление по служба, непонятно защо, несанкционирано до сега от Прокуратутата. Обидното, нечестното е дори това, че всички морски държави имат конвенционални спасителни служби, които при нужда помагат включително и на плаващите в световния океан българските моряци (около 20,000), а ние които имаме същите задължения, сме оставили района си без адекватна морско спасителна служба.     Независимо от това в случай на разлив, би следвало да се ползват други държавни ресурси (на ВМС и на ГД»ПБЗН» към МВР). Това също е указано в закон, но е прескочено, за да се намесят частни фирми, които до колкото разбирам оценяват работата си на стойност над два милиона лв., и срок 2-3 месеца. Заявявам Ви най отговорно, че това не е сериозно и реалната стойност при правилно приет метод, е многократно по ниска, а срока за изпълнение би бил много по кратък, при добра предварителна подготовка. Да обаче, мисловната матрица на ИАМА е обърната и настроена търговски, а не в обществен интерес. Обидно е г-н Московски да взема хората от морския бранш за глупаци и мисля, че следва да преоцени собствените си достоинства в качеството си на министър, отговорен за транспортната безопасност.    Класа : Все пак след като според г-н Московски «подобен казус възниква у нас за първи път», не е ли обичайно да има суетене?   : Господи, как ще е за първи път. Ами дори аз в моята практика поне 10 тина пъти ми се е налагало да източвам горива от потънали кораби. Ето опровержение на Московски за разлива.     Класа:  Говори се за наличие на над 500 тона мазут, че потъналия кораб е на подходния фарватер за и от Бургас, според Вас, до колко верни са обявените стойности?   : Тази данна е много важна, а споменатото количество е абсурдно и е надуто, за да се искат много пари. Приблизителното уточняване на количеството, предпределя следващите действия. Първо бих попитал, по какъв метод е изчислено това количество? Според мен то е по метода «горен ляв ъгъл». Този който го твърди знае ли кои са въздействащите фактори за разтопяването на вече втвърдени от години нефтени фракции? Ами при странно възникналия феномен (повишаване на температурата на водата на дълбочина около 20 м.), вероятно предизвикало изтичането, от кораба, не повече от десетина процента от общото количество е под влияние на феномена. Ами въздействието на преминаващи дълбокогазещи големи танкери! Освен това трябва да има задание за подробен професионален оглед с конкретно поставени въпроси и други задачи, за да се уточни приблизително реалното количество. На втория Ви въпрос за местоположението на «Мопанг» от навигационнаа гледна точка. Да, корабът е на външната граница на кръговото движени при излизане от Бургас и е опасно за туристически водолазни спускания, поради много близко преминаващи кораби, високоскоростни катери и т.н. Преди години ДП «Пристанищна инфраструктура» ми възложи да проуча остарялата ни система за «разделно движение», а аз специално отбелязах, че е необходимо изнасянето на системата на границата на териториалното ни море, а в залива на Бургас изместването й, с цел да се предостави безопасно гмуркане на «Мопанг». Нещо повече, когато се обсъждаше проекта «Бургас-Александруполис», предупредих разработчиците за този конфуз и те преработиха проекта си в тази част. Мишо Заимов специално ми благодари за това. Изобщо статута на водолазната дейност има нужда от дооглеждане, защото не е все едно да се спускаш за атракция и удоволствие и това с това на професионалния водолаз авариец.   Класа:  Появи се информация, че по предложение на Московски, Министерския съвет, ще разглежда въпроса за финансиране на операцията, без ИАМА да е извършила цитираните от Вас процедури. Това не е ли конфузно?   : За финансирането на подобни операции има законово разпореден ред, отбелязан в Закона за защита при бедствия и по точно чл. 54. (1) Цитирам: Създава се Междуведомствена комисия за възстановяване и подпомагане към Министерския съвет, наричана по-нататък \"комисията\". Комисията се ръководи от министъра на вътрешните работи. Чл. 56. (1) Комисията взема решение за отпускане на целевите средства от републиканския бюджет за предотвратяване, овладяване и преодоляване на последиците от бедствия и  контролира целевото им разходване.  Но въпреки това предоставената сума следва да отговаря на нуждите след доказана необходимост, а сумата за която се говори ми изглежда прекалено надута.   Класа:  Какво на практика бе свършено от ИАМА до сега?    : Нищо професионално, освен огледа на военните водолази, извършен с единствена цел за проверка за наличие на взривни вещества. Последва абсурдното поставяне на плаващо боново заграждение, което по никакъв начин не може да ограничи разливът и е демонстрация на липса на елементарна компетентност. Тук задължително ще вметна, че морски аварийно спасителни работи, са най сложните дейности в корабоплаването и изискват висока професионална компетентност за ръководството на дейността. Шефа на АСД няма дори най ниската морска компетентност, но е поставен там явно с определена цел. Абе както шиговито се изразяват наши членове «все едно в операционната на кардиологията да оперира ветринарен фелдшер». АСД до сега следваше да разработи допустимите технологии за ликвидация на разлива, да го представи на техно-икономически съвет на областния щаб, а междувременно да обработва денонощно с абсорбенти изплавалите мазутни петна. Това не е извършено, въпреки, че те разполагат с около 18 тона абсорбенти, за които премълчават, а от друга страна в световната практика за борба с аварийните разливи, най простия използван екологичен абсорбент е ... сламата, обикновенна слама! Некомпетентност или умисъл, изберете сами. Ние по въпросите на статута на морското спасяване и еко защитата на морето, сме предупредили документално г-н Московски още през 2012 година, като сме акцентирали, че колапса е предизвикан поради нечестен подход и опит за намеса във вътрешните работи и националната морска сигурност на страната от чуждестранен икономически интерес. Няма ги корабите «Перун», «Мизар», нефтосъбирача за открито море «Русалка» (пристъпно приватезиран), какво правим днес? Разливът от «Мопанг» е поредното и може би едно от последните предупреждения за приближаваща сериозна морска катастрофа. Първия принцип на транспортната безопасност гласи «Предпоставките за катастрофи и самите катастрофи, се различават единственно в крайния изход».     За да Ви докажа как следва да се действа организационно, ще Ви посоча един пример с наличие на разлив, след взривяването и пречупването на румънския супер танкер (160,000 т.) източно от нос Емине. Ето как:         Супертанкерът „Униря” – 13 окт.1982 г., Бургаски залив,  на борда му (само за корабни цели) има 4000 т. газьол, 450 т. мазут и не големи количества масла.  В танковете му обаче има около 68,000 тона суров нефт; Прилагам извадка от доклад за този инцидент:  Сега в случая „Мопанг”, става дума за нещо много по малко, а не се констатира някаква добре организирана активна дейност, напротив от мухата се прави слон, като това поведение се режисира не от кой и да е, а от министър Московски, видно от публичните му неверни изяви. Целия този цирк ми напомня Офенбах – Хубавата Елена, Менелай (Щом се мерне нейде злато, със страшна стръв летят войски...)   Класа:  Какво да кажем в заключение?    Емоционалния етап на „морска спасителна компетентност” не е отмрял, напротив той може още да бъде експлоатиран в медийното пространство от „псевдо специалисти и лаици”. Удобен е и за отвличането на вниманието от важния проблем-безглаголно харчене ресурса на данъкоплатците. Използва се факта, че нивото на култура на безопасност у българина е общо взето на първично ниво, видимо от сериозните инциденти по пътищата с наличие на издаване и на фалшиви документи, инцидентите със загинали деца по морското крайбрежие. За огорчение в някой от сценариите, вземат пряко участие и хора от висшия ешалон на властта, отговорни на различни нива на управление на транспортната безопасност. Общо взето в момента гледаме едно смешно и тъжно театро ала „Петьо Пандира”- известния бургаски сладкодумец от миналото, компетентен по всички злободневни въпроси, а иначе „керванът на сполуката” си върви необезспокояван. До кога ли? Времето ще покаже! Горко й на морска България, ако гилдията продължава летаргичния си сън ...   ***         Към абсурдите на българската морска аварийно-спасителна дейност, в момента свързана с борбата с нефтените разливи е бездействието в случая с нефтения разлив от „Мопанг” и пренебрегването на създадената „Интегрираната информационна система за поддръжка управлението на бреговата зона” (Integrated informational system in support of coastal zone management - IISSCZM)”. За нея бяха реално усвоени 1 147 655 Евро. Този център щеше да моделира нефтените разливи в морските ни простраанства. Публично се знае, че при реална ситуация създаденото звено щеше да дава възможност събитията да се \"ускоряват\" 10-тина пъти, да се прогнозира не само движението на нефтения разлив, но и да се моделира дейността, която трябва да извършат отговорните структури, корабите, които са го предизвикали и субектите, които отговарят за ликвидация на последствията. Проектът бе финансиран с посочената по горе сума от МОСВ по Финансовия механизъм на Европейското икономическо пространство 2009-2014 г. Бенефициент е ВВМУ „Н. Й. Вапцаров”, а партньори са Областна администрация Варна и Басейнова дирекция „Черноморски район”. Нито една от трите институции, разработили проекта, не е привлечена за участие в разкриването на нефтения разлив от „Мопанг”. Защо? Фактическото бездействие е налице! Парите реално са усвоени! Обещанията са дадени публично в пресата многократно. МТИТС с морските и правните си корифеи са много добре запознати, а Центърът бе посетен и от Бойко Борисов и представители на дипломатическия корпус. Конкретните обещания и декларациите бяха, че „Центърът ще обединява цялата налична информация на ресорните институции за състоянието на морските води, развивайки уникално в европейски и регионален мащаб звено за борба с нефтени разливи”. Няма какво друго да добавя, освен питането, до кога ще бъде министър на МТИТС г-н Ивайло Московски и неговата група от съветници-експерти, някой от които за награда че доведоха до колапс морската аварийно-спасителна дейност - имам предвид г-н Петър Киров, който е номиниран (вероятно от г-н Московски), за мястото на шефа на „Европейската агенция за морска безопасност” (ЕМСА). Боже, до къде я докарахме. Нямам какво още да добавя, но само за сега...                                ", "date": "2018.08.23", "title": "Абсурдите на българската морска аварийно-спасителна дейност"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386021-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D1%80%D0%B0%D0%B7%D0%BA%D1%80%D0%B8-%D0%B2-%D0%B4%D0%B5%D1%82%D0%B0%D0%B9%D0%BB%D0%B8-%D0%BA%D0%B0%D0%BA-%D0%B4%D0%B5%D1%81%D0%B8%D1%81%D0%BB%D0%B0%D0%B2%D0%B0-%D0%B8%D0%B2%D0%B0%D0%BD%D1%87%D0%B5%D0%B2%D0%B0-%D0%B5-%D0%B2%D0%B7%D0%B5%D0%BB%D0%B0-%D1%82%D0%BB%D1%8A%D1%81%D1%82%D0%B8%D1%8F-%D0%BF%D0%BE%D0%B4%D0%BA%D1%83%D0%BF", "text": "В сряда Специализираната прокуратура предаде на съд бившата кметица на \"Младост\" Десислава Иванчева, заместничката й Биляна Петрова и предшественика й Петко Дюлгеров. Поради големия медиен интерес към съдържанието на обвинителния акт срещу тях пресцентърът на Прокуратурата на Република България представи информация за документа. Въз основа на събраните от Специализираната прокуратура доказателства, е установена следната фактическа обстановка: На 24.11.2016 г., след проведени частични избори, обвиняемата Десислава Иванчева положила клетва като кмет на район \"Младост\"- Столична община, а на 09.12.2016г. назначила обвиняемата Биляна Христова-Петрова за заместник кмет с ресор \"Култура\". От 19.04.2017г. на обв. Христова – Петрова бил възложен ресор \"Управление на общинската собственост и жилищния фонд\" и \"Регистрация и контрол на търговската дейност\". Обв. Иванчева лично резюлирала преписките и определяла служителите, на които ги възлагала за работа. Това довело до забавяне движението на множество преписки и натрупването им в кабинета на обвиняемата. Общият брой на откритите неразпределени преписки при извършените неотложни процесуално – следствени действия надвишавал 1000. Преобладаващата част от тях касаели административни процедури, свързани с изграждане на строителни обекти на територията на район \"Младост\" - СО. Едно от дружествата със забавена административна процедура по съобщаване на заповед за одобряване на изменение на плана за регулация и застрояване /ИПРЗ/ и на работния устройствен план /РУП/ било \"Ваклин груп\" ООД, с управител Александър Ваклин. Всяка седмица представител на \"Ваклин груп\" ООД посещавал сградата, в която се помещава районната администрация и се интересувал за движението на заведената на 16.06.2017г. преписка. Служителите в деловодството съобщавали, че преписката е при кмета на район \"Младост\"- СО и все още не е резолирана за работа на конкретен служител. На 09.10.2017г. от името на дружеството била депозирана писмена молба до кмета на район \"Младост\"-СО с искане за предприемане на действия, а на 18.10.2017г. \"Ваклин груп\" ООД депозирало заявление за съдействие и до главния архитект на Столична община, с цел преодоляване бездействието на компетентния орган. Въпреки така предприетите действия, съобщаването на заповедта на главния архитект на СО продължавало да се бави, поради което на 12.12.2017г. представляващият \"Ваклин груп\" ООД подал жалба в Административен съд – София град срещу мълчаливия отказ на кмета на район \"Младост\" – СО. В жалбата е отправено искане за издаване на задължителни указания на административния орган относно разгласяването на заповедта от 14.06.2017г. на главния архитект на СО. Наред с това Александър Ваклин търсил начин да проведе лична среща с кмета на район \"Младост\" – СО. Неуспешните му опити го мотивирали да сезира и Комисията за противодействие на корупцията и отнемане на незаконно придобито имущество (КПКОНПИ/. При разговор с изпълнявалия функциите на кмет на район \"Младост\" – СО, в периода 2007 г. -2011 г. - обв. Петко Дюлгеров, обвиняемата Иванчева му заявила, че е приела \"лично\" случая на \"Ваклин груп\" ООД, заради заведеното от свид. Ваклин административно дело срещу общината. Изразила категоричното си намерение да изчака да приключи съдебното производство и едва тогава да предприеме действия по преписката. Казусът на \"Ваклин груп\" ООД бил основна тема на разговор и на проведената на 16.03.2018 г. среща между тримата обвиняеми – Десислава Иванчева, Биляна Христова – Петрова и Петко Дюлгеров в пицария в ж. к. \"Борово\". Постигнали съгласие да поискат подкуп от свид. Ваклин в размер на 250 000 евро, като обв. Дюлгеров поел ангажимент да му съобщи за размера на сумата и да осъществява по-нататъшната комуникация. На 19.03.2018 г. в изпълнение на общата цел – да се облагодетелстват неправомерно, обв.Дюлгеров се срещнал и съобщил на Александър Ваклин, че обв. Иванчева иска да получи сумата от 250 000 евро, за да изпълни задълженията си по административната процедура на обявяване на заповедта за одобряване на изменението на плана за регулация и застрояване /ИПРЗ/ и на работния устройствен план. Уклончивият отговор на Ваклин, че ще помисли, улеснил обв. Петко Дюлгеров при реализиране на намеренията да посредничи при преговорите. При поредната среща между Ваклин и Дюлгеров на 23.03.2018г., последният предложил плащанията да бъдат на три пъти по около 70 - 80 хиляди евро. На 03.04.2018г. около 14:00ч. тримата обвиняеми се срещнали отново, за да обсъдят предложението, което обв. Дюлгеров отправил към Александър Ваклин - плащане на части на исканата като подкуп сума. Постигнато било съгласие 20 % от общата сума да остане за Дюлгеров, а плащанията да са 3 по 75 000 евро. При проведената среща с Ваклин в същия ден /03.04.2018г./, обв. Дюлгеров узнал, че \"Ваклин груп\" ООД притежава и други недвижими имоти, отредени за застрояване на територията на район \"Младост\" - СО, за които предстои да се предприемат административни процедури. Двамата коментирали, че ако заплати поисканата сума като подкуп - по 20 евро на кв. м. застроена площ, за останалите имоти Ваклин ще трябва да заплати около 1 000 000 евро. Затова обв. Дюлгеров поел ангажимент да предложи на обв.Иванчева да намали цената на 10 евро за кв. м. или общата сума, която Ваклин да плати да е в размер на 500 000 евро. Така се стигнало и до общото съгласие на тримата обвиняеми постигнато на срещата им на 11.04.2018г. да бъде увеличен размера на първоначално поискания подкуп от 250 000 евро на 500 000 евро. Вечерта в понеделник, на 16.04.2018г., обвиняемият Дюлгеров потърсил Александър Ваклин, за да му каже, че Иванчева лично му е заявила, че няма да придвижи процедурата, докато не си вземе парите. Така се стигнало до уговорката предаването на първата част да се осъществи на следващия ден - 17.04.2018 г., в кафене \"Мементо\" на ул. \"Георги С. Раковски\" № 106 в гр. София. Около 11.00 часа на предварително договореното място Ваклин предал на Дюлгеров предварително белязаните от органите на разследването банкноти в евро на обща стойност 70 000 евро. В тоалетната на заведението обв. Дюлгеров отброил от дадените му, парична сума в размер на 14 000 евро и ги прибрал отделно в чантата си. Непосредствено след това - в 11:14ч. Дюлгеров провел разговор по телефона с обв. Биляна Христова-Петрова и се разбрали да се видят в 11:30 ч. в заведението \"Марая\", на ъгъла при градинката на \"Кристал\". Малко след разговора пострадалият Ваклин и обвиняемият Дюлгеров напуснали кафене \"Мементо\" като Дюлгеров се отправил към кафене \"Марая\". На мястото на срещата пристигнали обвиняемите Иванчева и Биляна Христова - Петрова. Тримата седнали на външна маса и говорили около час за различни неща. Обсъдили отново и случая на Ваклин. След като обв. Дюлгеров потвърдил, че е получил първата част от исканата парична сума, тримата заедно напуснали заведението и тръгнали към паркирания в близост до ул. \"Славянска\" № 11 служебен автомобил, с който пристигнали обвиняемите Иванчева и Христова-Петрова. Иванчева заела шофьорското място, обв. Дюлгеров седнал на предната седалка до нея, а обв. Биляна Петрова - на задната седалка. Вътре в автомобила, обв. Иванчева попитала Дюлгеров дали е взел своята част от парите, предватирелно договорените 20 % и след като той потвърдил, двете обвиняеми поискали да се премести на задната седалка до обв. Петрова. Обв. Дюлгеров седнал отзад и предал три пачки банкноти, захванати с ластик - две от тях с банкноти с номинал от по 100 евро и една пачка с банкноти с номинал от по 500 евро, всички белязани от органите на разследването, на обща стойност 56 000 евро. След като обвиняемите Иванчева и Биляна Петрова-Христова се уверили, че и трите пачки съдържат банкноти в евро, последната ги поставила в бял кашон с лого на кафе \"Илли\". Веднага след това, в 12:50 ч. Иванчева се обадила по телефона на служителка в общинската администрация и ѝ разпоредила да намери преписката на \"Ваклин груп\" ООД в кабинета ѝ и веднага да я предаде за работа. След този разговор, обв. Дюлгеров слязъл от автомобила и тръгнал пеш в посока Народния театър. Последвали го оперативни служители, работещи по случая, които го задържали в близост до входа на \"Гранд хотел София\". За намерената при личния си обиск сума от 14 000 евро, обвиняемият Дюлгеров заявил пред разследващите, че тя е част от получената от Александър Ваклин обща сума от 70 000 евро. При извършеното в хода на разследването освидетелстване на обв. Петко Дюлгеров с UV лампа са осветени дланите му и са установени петна със зеленикава флуоресценция. Това е дало основание да се изземат и обтривки с етилов алкохол от дланите му, които са приложени като веществени доказателства по делото. При напускането на автомобила от обв. Дюлгеров, обв. Биляна Христова – Петрова се преместила на предна дясна /пасажерска/ седалка, след което автомобилът, управляван от обвиняемата Иванчева потеглил в посока бул. \"Васил Левски\". Спрян е за проверка от служители на КПКОНПИ и СДВР, след което от разследващите органи са предприети неотложни следствени действия за документиране на престъпната дейност. При претърсването в автомобила са били иззети обтривки от различни части - дръжки на врати, волан, скоростен лост, лост за чистачки, лост за мигачи, закопчалки на предпазни колани, контактен ключ за автомобила, оставен на предното табло, над волана. Зад предна лява седалка, на пода на автомобила бил намерен белия кашон с лого на кафе \"Илли\" и оставените в него от обв. Биляна Христова – Петрова под бял подаръчен плик три пачки с банкноти в евро. Банкнотите са описани надлежно в протокола със серийни номера. При извършените неотложни процесуални действия спрямо Христова-Петрова е установена специфична флуоресценция върху пръстите на лявата ръка отгоре, откъм дланта; на дясната ръка в областта на ноктите, както и в областта около устата и деколтето. При освидетелстването, извършено с писменото съгласие на обвиняемата за времето от 20:10ч. до 20:45ч., са иззети обтривки с етилов спирт от гореописаните области на тялото ѝ. Действията и констатациите са документирани във фотоалбум. При осветяването с UV лампа на двете ръце на обвиняемата Иванчева също е установена специфична флуоресценция - странично на дланта на дясната ръка откъм малкия пръст, от външната страна и от вътрешната страна на лявата ръка между малкия и безименния пръст, както и в областта на устата и носа.  В дамската чанта на обв. Иванчева е открит, иззет и приложен като веществено доказателство по делото - 1 бр. бял тефтер с надпис, с изписан на ръка текст на първи и втори лист със съдържание:    \"① В – 12,500х15  I 12 500 х 15 – 187 500  40 000 х 10 – 400 000 ....\".    В хода на разследването по делото е назначена комплексна съдебна физикохимична, техническа и дактилоскопна експертиза, с обекти на изследване иззетите обтривки от тримата обвиняеми, банкнотите, от частите на претърсвания автомобил и контролните проби към тях. Проверена е истинността на иззетите банкноти, както и наличието на годни дактилоскопни следи, върху приобщения като веществено доказателство сенник на автомобила. По делото са изготвени лицевоидентификационна и фотосъпоставителна експертизи на иззетите записи от камерите на заведението, в което се провела срещата между тримата обвиняеми на 17.04.2018 г. И спрямо тримата обвиняеми продължава да се прилага мярка за неотклонение \"задържане под стража\". Предстои Специализираният наказателен съд да насрочи делото за разглеждане в разпоредително заседание.", "date": "2018.08.23", "title": "Прокуратурата разкри в детайли как Десислава Иванчева е взела тлъстия подкуп"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386022-%D0%BA%D0%BE%D0%B8-%D1%81%D0%B0-%D0%B1%D0%B0%D0%B4%D0%B6%D0%B0%D0%BD%D0%B0%D1%86%D0%B8%D1%82%D0%B5-%D0%BD%D0%B0-%D0%B3%D1%80%D0%B8%D1%88%D0%BE-%D0%B2%D0%B8%D0%B6%D1%82%D0%B5-%D0%BA%D0%BE%D0%BB%D0%BA%D0%BE-%D0%B8%D0%B7%D0%B2%D0%B5%D1%81%D1%82%D0%BD%D0%B8-%D0%BC%D1%8A%D0%B6%D0%B5-%D1%81%D0%B0-%D0%BF%D1%80%D0%B0%D0%B2%D0%B8%D0%BB%D0%B8-%D1%81%D0%B5%D0%BA%D1%81-%D1%81-%D0%BD%D0%B8%D0%BA%D0%BE%D0%BB", "text": "Най-добрият ни тенисист вече Григор Димитров вече трета година има връзка с поп иконата Никол Шерцингер. Родената в Хавай американка успя да завърти главата на хасковлията и двамата изживяват щастливо своята любов, като певицата вече дори идва в България.   Кои обаче са мъжете, с които 40-годишната красавица Никол е делила постеля преди да попадне в обятията на Гришо?   Първият известен любовник на Шерцингер е рапърът, актьор и продуцент  Ник Канон . Двамата имат връзка през 1999 година, която обаче не издържа дълго.     Следва четиригодишна авантюра с  Ник Хексум  - певец, който е с 8 години по-голям от Никол. Двамата остават заедно до 2004 година, когато вземат решение да сложат край на връзката си.     Никол не губи време и попада в обятията на доста по-младия от нея актьор  Талан Ториеро . Тогава певицата е на 26 години, докато Ториеро точно е навършил 18. Връзката между двамата издържа около година.     През 2008 се появява голямата любов на Шерцингер -  Люис Хамилтън . Пилотът от Формула 1 и певицата имат романс в продължение на 7 години, а всички ги определят за идеалната двойка. Вместо да стигнат до брак, обаче те стигнаха до раздяла през 2015 година.     След Хамилтън Никол се отдава на краткотрайни авантюри. Първият, за който стана известно, че е имал отношения през 2015 година с Никол, е  Пайтим Касами  - скромен швейцарски футболист, чийто връх в кариерата е три сезона в английския Фулъм и няколко мача за националния отбор на Швейцария. В момента е част от Сион.     Следва кратка и бурна връзка на Никол с музиканта  Ед Ширан . Любовта им обаче бързо утихва и двамата спират да се виждат.    Малко по-късно се появява  Григор Димитров , с който Шерцингер е и до днес.  ", "date": "2018.08.23", "title": "Кои са баджанаците на Гришо? Вижте колко известни мъже са правили секс с Никол ("}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/386023-%D0%BD%D0%B8%D0%BD%D0%BE%D0%B2%D0%B0-%D1%81%D1%83%D1%80%D0%BE%D0%B2%D0%B0-%D0%B4%D0%BD%D0%B5%D1%81-%D1%81%D0%B5-%D1%8F%D0%B2%D1%8F%D0%B2%D0%B0%D0%BC-%D0%BA%D0%B0%D1%82%D0%BE-%D0%B3%D0%BB%D0%B0%D0%B2%D0%B5%D0%BD-%D0%BF%D1%80%D0%B5%D0%B2%D1%80%D0%B0%D1%82%D0%B0%D0%B4%D0%B6%D0%B8%D1%8F,-%D0%BE%D1%81%D1%82%D0%B0%D0%B2%D0%BA%D0%B8-%D0%B7%D0%B0-%D1%80%D0%B0%D0%B4%D0%B5%D0%B2-%D0%B8-%D0%BF%D0%BE%D1%80%D0%BE%D0%B6%D0%B0%D0%BD%D0%BE%D0%B2-%D0%B7%D0%B0%D1%80%D0%B0%D0%B4%D0%B8-%D1%83%D0%B1%D0%B8%D0%B9%D1%81%D1%82%D0%B2%D0%B0%D1%82%D0%B0-%D0%B2-%D1%81%D1%82%D1%80%D0%B0%D0%BD%D0%B4%D0%B6%D0%B0", "text": "Надявам се някой ден прокурор да погали премиера Борисов по главата, включително за това, което причини на Странджа. Това каза лидерът на БСП Корнелия Нинова по време на брифинг в централата на партията. Пробите дойдоха и няма чума - отговорност трябва да поемат премиерът Бойко Борисов и двамата министри Валентин Радев и Румен Порожанов. По думите й двамата министри трябва да си ходят веднага. „Днес се явявам пред вас в лицето и качеството си на главен превратаджия в държавата по думите на Цветан Цветанов: \"Корнелия Нинова е виновна за чумата по животните\". Докъде стигна превратът, до официалната информация, че изследваните проби в 3-километровата зона в Странджа няма чума. Два месеца след началото на проблема няма умряло животно от чума. Единствените умрели са убитите от режима на правителството\", каза Нинова, цитирана от \"Фокус\". Тя поясни, че когато от БСП са казали, че няма доказателства за чума, са се задали въпроси кой ще понесе отговорността, ако чумата тръгне из страната. Лидерът на БСП посочи, че тя ще поеме тази отговорност, ако е причината да се разнесе. „Хайде сега да видим кой ще си понесе отговорността. Днес г-н Порожанов се опита да прехвърли всичко върху директора на БАБХ. Трябва да се спре с този цирк. За Търговския регистър отговорността пое бушонът, г-жа Цачева си седи. За фалита на застрахователното дружество отговорността пое Ралица Агайн. Председателката на комисията видите ли не знаела. Сега насочват всички отговорности и стрели от сутринта към г-н Илиев\", каза Нинова и поиска оставките на министрите на земеделието и вътрешните работи. Нинова разкритикува Борисов, че управлява 10 години с лакърдии, което според нея води до срив на държавата и държавността. „Ще посетим Ямболско и Странжда. Този път ние ще го организираме - не преврат, но ред, права и закон в държавата. Ще се срещнем с хората и всички желаещи ще организираме и подпомогнем да подадат искове в български и европейски институции\", коментира Нинова.", "date": "2018.08.23", "title": "Нинова сурова: Днес се явявам като главен превратаджия, оставки за Радев и Порожанов заради убийствата в Странджа!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/386024-%D1%80%D0%B0%D0%B4%D0%B5%D0%B2-%D1%81%D0%BB%D0%B5%D0%B4-%D0%BE%D0%BB%D0%B8%D0%BC%D0%BF%D0%B8%D0%BA-%D0%B8-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8%D1%8F-%D1%80%D0%B5%D0%B3%D0%B8%D1%81%D1%82%D1%8A%D1%80-%D0%BD%D1%8F%D0%BC%D0%B0-%D0%BA%D0%B0%D0%BA-%D0%B4%D0%B0-%D0%B8%D0%BC%D0%B0-%D0%B4%D0%BE%D0%B2%D0%B5%D1%80%D0%B8%D0%B5-%D0%B2-%D0%B8%D0%BD%D1%81%D1%82%D0%B8%D1%82%D1%83%D1%86%D0%B8%D0%B8%D1%82%D0%B5", "text": "В двата случая не става въпрос за немарливост и некомпетентност на няколко държавни служители, а за липса на прозрачност и абдикация от отговорност, каза държавният глава В случаите с \"Олимпик\" и с Търговския регистър не става въпрос за немарливост и некомпетентност на няколко държавни служители. Тук става въпрос за липса на прозрачност, за абдикация от отговорност, без които не може да съществува държавността. Това каза президентът Румен Радев пред журналисти в авиобаза \"Враждебна\", където участва в честването на 70-ата годишнина от създаването на Българската военнотранспортна авиация. В момента, в който правителството поема отговорност за ясни условия за влизане в европейския валутен механизъм, касаещи засилени мерки за пенсионната система, за икономиката, в същото време гърми Търговският регистър и всява хаос в бизнеса, гърми застрахователна кампания. В тази ситуация как да има доверие в институциите вътре, как да искаме да има доверие и отвън. Неслучайно непрекъснато се измислят контролни механизми за наблюдение на България, заяви Радев. Трябва да се работи за доверие. Това означава много за държавата, подчерта Румен Радев. Той коментира и планираното посещение на делегация на Министерство на отрбаната, водена от зам.-министър Атанас Запрянов, в САЩ. „В държави, в които има равпоставеност, при изпращане на оферти за придобиване на самолет, се спират всякакви срещи\", каза той и добави, че така се дава предимство на някои от офертите по проекта за придобиване на нов самолет „Разбира се, трябва да се водят всякакви срещи, посещения и това е добре, за да има повече информация. В държавите, в които има равнопоставеност, от момента, в който се изпрати искането за предоставяне на оферти до неговото получаване, спират абсолютно всякакви срещи, посещения и договорки\", каза Радев. Поясни, че единствената възможна среща е конференция, на която всички участници получават информация. Той поясни, че пътуването до САЩ е решение на Министерство на отбраната и поясни, че то не е съгласувано с него. Според Румен Радев рисковите фактори продължават да стоят пред българските ВВС. \"Те не са снети. Знаем ги всички\", каза той. Държавният глава посочи, че става въпрос за недостатъчно изправна техника, недостатъчно ресурси за подготовка, от което идва ниското количество летателни часове. По думите му това повишава рискът от произшествия. „Не е въпросът просто да се лети, трябва да има такива технологии, които да ни позволяват да имаме съвместимост и да изпълняваме безопасно и ефективно задачите заедно с нашите съюзници\", заяви президентът.", "date": "2018.08.23", "title": "Радев: След \"Олимпик\" и Търговския регистър няма как да има доверие в институциите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386025-%D0%B4%D1%8Ap%D0%B6a%D0%B2a%D1%82a-c%D0%BFe%D1%87e%D0%BB%D0%B8-%D0%B8-%D0%B4e%D0%BBo%D1%82o-%E2%80%9Ebpa%D0%BDa%E2%80%9C-cpe%D1%89y-c%D0%B8%D0%BCeo%D0%BD-%D0%B2%D1%82%D0%BE%D1%80%D0%B8", "text": "Taĸa oт вcичĸи „цapcĸи\" дeлa бeз peшeниe нa пъpвa инcтaнция ocтaвa caмo пpoцecът зa 16 500 дĸa pилcĸи гopи Дъжaвaтa yдъpжa пopeднa пoбeдa в битĸитe cи зa т.нap. цapcĸи имoти cpeщy Cимeoн Caĸcĸoбypггoтcĸи. C peшeниe нa cъдия Πeтя Aлeĸcиeвa oт CГC eдин oт нaй-aпeтитнитe двopци – „Bpaнa\" e бeзcпopнo пpизнaт зa дъpжaвнa coбcтвeнocт. Диcпoзитивът нa peшeниeтo излeзe днec, съобщава Dеfаktо.bg. Увaжeн e и иcĸът нa дъpжaвaтa cpeщy Cтoличнa oбщинa и e paзпopeдeнo COC и Cимeoн дa й въpнaт двпpeцa, пapĸa, цeлия ĸoмплeĸc. Taĸa oт вcичĸи „цapcĸи\" дeлa бeз peшeниe нa пъpвa инcтaнция ocтaвa caмo пpoцecът зa 16 500 дĸa pилcĸи гopи. Bcичĸи ocтaнaли – зa „Cитняĸoвo\", „Capъгьoл\", „Цapcĸa Биcтpицa\", бившeтo cтoпaнcтвo нa УБO ĸpaй Bpaнa бяxa cпeчeлени oт дъpжaвaтa, пpeдcтaвлявaнa нaй-вeчe oт ĸaнтopaтa нa Иpeн Caвoвa. A peшeниятa зa „Cитняĸoвo\" и „Capъгьoл\" ca и oĸoнчaтeлни, cлeд пpoизнacянe вĸлючитeлнo нa Bъpxoвния ĸacaциoнeн cъд. „Bpaнa\" e cpeд „пepлитe\" в ĸopoнaтa oт имoти. Двopцoвият ĸoмплeĸc ce cъcтoи oт цeнтpaлнa cгpaдa cгpaдa нa двopeцa c плoщ oт 2013 ĸв м, oщe нaд 20 пocтpoйĸи, opaнжepии, пapĸът e c плoщ oт 992 дĸa. Bcичĸo тoвa бe въpнaтo oт Cимeoн Caĸcĸoбypггoтcĸи oт няĸoгaшния cтoличeн ĸмeт Cтeфaн Coфиянcĸи (впocлeдcтвиe чacт oт пapĸa бe пpeдocтaвeнa нa oбщинaтa, вĸлючитeлнo зa cтoпaниcвaнe) нa бaзaтa нa peшeниeтo нa Koнcтитyциoнния cъд oт 1998 г., ĸoeтo – ĸaĸтo eдинoдyшнo oбявявaт вcичĸи cъдeбни инcтaнции дoтyĸ – нямa и нe мoжe дa имa pecтитyциoнeн eфeĸт. Бeзпpoтивopeчиви ca и apгyмeнтитe нa мaгиcтpaтитe зa ocнoвния фaĸт – coбcтвeниĸ нa няĸoгaшнитe цapcĸи двopци и гopи e билa дъpжaвнaтa cлyжбa Интeндaнтcтвo, a нe мoнapcитe ĸaтo пepcoни. Имeннo зa „Bpaнa\" бe нaпpaвeн oпит зa cпaзapявaнe cъc Cимeoн, ĸoгaтo в ĸpaя нa 2017 г. oтгoвopният зa дъpжaвнaтa coбcтвeнocт peгиoнaлeн миниcтъp Hиĸoлaй Haнĸoв внece иcĸaнe зa cпиpaнe нa пpoцeca дo пocтигaнe нa cпopaзyмeниe. Гpъмнa cĸaндaл и пpaвитeлcтвoтo ce oтĸaзa oт cдeлĸи c бившия цap и пpeмиep. Πo тoвa дeлo зaщитницитe нa дъpжaвaтa oт eĸипa нa Иpeн Caвoвa пoиcĸaxa oт Cимeoн и cecтpa мy Mapия-Лyизa нaд 6 млн.лв. oбeзщeтeниe зa нeпpaвoмepнoтo пoлзвaнe нa имoтa и нaд 1,5 млн.лв. лиxви.", "date": "2018.08.23", "title": "Дъpжaвaтa cпeчeли и дeлoтo „Bpaнa“ cpeщy Cимeoн Втори"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386019-%D1%81%D0%B0%D0%BC%D0%BE-%D0%BD%D0%B0%D0%B9-%D0%BC%D1%8A%D1%80%D0%B7%D0%B5%D0%BB%D0%B8%D0%B2%D0%B8%D1%82%D0%B5-%D0%B4%D0%BD%D0%B5%D1%81-%D1%89%D0%B5-%D0%BE%D1%86%D0%B5%D0%BB%D0%B5%D1%8F%D1%82-%D0%B2-%D0%B1%D1%8A%D0%B4%D0%B5%D1%89%D0%B5", "text": "Винаги са ви критикували, че сте мързеливи? Но сега както изглежда имате добро обяснение за това. Мързелив сте, защото така се борите за оцеляването на вида ви, пише британският в. \"Дейли мейл\", цитиран от БТА. Учени от Университета на Канзас установили, че безделието е отлична стратегия за оцеляване и мързеливците измежду нас може да са следващият етап в човешката еволюция. Специалистите вярват, че са открили досега незабелязан закон на естествения подбор, базиран на \"оцеляването на лентяя\". Това навежда на мисълта, че мързелът може да бъде добра стратегия за осигуряване на оцеляването на индивидите, видовете и дори на цяла група видове. Изследването на учените е базирано засега само на мекотели, живеещи на дъното на Атлантическия океан. Но специалистите вярват, че може да са се натъкнали неочаквано на общ принцип, който може да се прилага и за по-големи видове, в това число и за гръбначни, придвижващи се по сушата. Експертите са извършили пространно проучване на енергийните нужди на 299 вида изчезнали или живеещи днес мекотели, в това число плужеци и стриди. Периодът, който де факто е обхванал изследването, е пет милиона години. Специалистите са констатирали, че онези видове, които успели да избегнат изчезването и са оцелели и до днес, са такива, които се нуждаят от \"ниска поддръжка видове\", тоест са видове с минимални енергийни потребности. Американският еколог професор Брус Либерман, който е един от ръководителите на екипа от Канзас, извършил изследването, казва: \"Може би в дългосрочен план най-добрата еволюционна стратегия за животните е да бъдат апатични и лениви\".", "date": "2018.08.23", "title": "Само най-мързеливите днес ще оцелеят в бъдеще"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386013-7-%D0%B3%D0%BB%D1%83%D0%BF%D0%B0%D0%B2%D0%B8-%D0%BD%D0%B0%D0%B2%D0%B8%D0%BA%D0%B0,-%D0%BA%D0%BE%D0%B8%D1%82%D0%BE-%D0%B8%D0%B7%D0%B4%D0%B0%D0%B2%D0%B0%D1%82,-%D1%87%D0%B5-%D1%81%D1%82%D0%B5-%D0%B8%D0%B7%D1%80%D0%B0%D1%81%D0%BD%D0%B0%D0%BB%D0%B0-%D0%B2-%D0%B1%D0%B5%D0%B4%D0%BD%D0%BE%D1%81%D1%82", "text": "Не всеки човек се ражда в палат, заобиколен от лукс и прислуга. Някои от нас са имали късмета да имат безгрижно детство и са получавали всичко каквото поискат. Други пък още в най-ранна възраст са се научили, че нищо не идва даром и трябва да се радват и на най-малките неща.   Навиците, които сме изградили в детството си, остават за цял живот. И колкото и да ни се иска да прикрием, че не сме имали безоблачно детство и не сме търпели лишения като малки, те сякаш крещят, че това е точно така.  Ето и част от характерните навици, които издават, че сте израснала в лишения: Икономисвате за сметка на своите нужди Жените, израснали в небогати семейства, не са свикнали да харчат пари за себе си. Дори като възрастни да изкарват добри пари, те по инерция се отказват от всякакви глезотийки: не посещават салони за красота, а ако го направят, се случва само в краен случай; не се възползват от постиженията на естетическата козметика и никога не си правят малки подаръци под формата на обувки или хубава чанта. Непрекъснат стремеж към „грабене” Израснали в недоимък, тези жени още от най-ранно детство са разбрали, че всичко хубаво се постига с лишения. От тук идва и стремежът им да „грабят” хубави неща, които задължително са на минимална цена. Тези момичета, подбирайки дрехи за гардероба си, задължително първо поглеждат цената, а пазаруването по намаления се превръща в смисъла на живота им. При това няма никакво значение колко пари има в портмонето си – щом е изгодно, трябва да го има. Фразата „И така е добре” Едва ли не всяка жена, в чиято памет все още са живи спомените за скромния живот в дома на мама и татко, гледайки се огледалото, е произнасяла сакралната фраза „и така е добре”. Пуловерът отдавна е целият в бобчета, но това е скъпо, а и той все още топли. И така е добре! Любимата тениска вече е избеляла и е толкова раздърпана, че плаче за боклука. Но може да се поноси още малко, защото и така си е добре! За последен път си е правила маникюр преди три седмици, но този месец той не е предвиден в разходите, а и не изглежда крайно зле. Евтина храна Първото, впрочем и единственото, от което се ръководи една такава жена при избора на хранителни продукти, е срокът на годност и цената. Ако първото е голямо, а второто – минимално, то хранителният режим в продължение на известно време ще е съставен от икономични храни. Да купуваш манго през февруари или червен хайвер, когато няма някакъв специален повод, а просто защото много ти се е приискало – това не е за този тип жени! Не може да почива Тези, които са свикнали с бедността, не отделят голямо внимание на значението на отдиха. Те се затрупват с работа с надеждата най-сетне да забогатеят. И дори когато финансовото им благосъстояние не е застрашено от нищо, продължават да работят, пренебрегвайки отпуската. Значението на почивката обаче неведнъж е доказана от учените, но в „бедното й съзнание” такава категория просто не съществува. Неумение да спестява Ако в портмонето на жената, свикнала с лишенията, се появят излишни пари, тя веднага се заема с това да ги похарчи. Защото в съзнанието й веднага започва да работи механизмът: „Пари за черни дни. А черен ден е всеки ден”. По този начин тя започва да се мъчи възможно най-бързо да пръсне излишната сума, смятайки, че това е възможност най-сетне да си купи онова, което винаги е било в списъка й с най-необходими неща. Скъпият телевизор например винаги е бил в този списък, а ремонтът на спалнята – не. Страст да брои „богатството” си Всекидневното броене на парите е още една особеност на онези дами, които са научени да живеят с малко. Успяла си да отложиш нещо за бъдещето? Отлично! Можеш спокойно да преброиш „богатството” си. А след това още един път, за да видиш дали не си объркала нещо. А ако похарчиш нещо от резерва, колко ще останат? А ако преброиш още веднъж?", "date": "2018.08.23", "title": "7 глупави навика, които издават, че сте израснала в бедност"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/386014-%D0%BF%D1%80%D0%BE%D1%84-%D0%B8%D1%81%D0%BA%D1%80%D0%B0-%D0%B1%D0%B0%D0%B5%D0%B2%D0%B0-%D0%B2-%D0%BD%D0%B0%D0%B4%D0%B8%D0%B3%D1%80%D0%B0%D0%B2%D0%B0%D0%BD%D0%B5%D1%82%D0%BE-%D0%BF%D1%80%D0%B5%D0%B4%D0%B8-%D0%B2%D1%82%D0%BE%D1%80%D0%B0%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B2%D0%BE%D0%B9%D0%BD%D0%B0-%D0%B8%D0%B7%D0%BB%D1%8A%D0%B3%D0%B0%D0%BD%D0%B8-%D1%81%D0%B5-%D0%BE%D0%BA%D0%B0%D0%B7%D0%B2%D0%B0%D1%82-%D0%B2%D1%81%D0%B8%D1%87%D0%BA%D0%B8", "text": "Ако трябва да се търси възпоменателен ден за жертвите от Втората световна война, значително по-подходящ би бил 29 септември 1938 г. – Мюнхенската спогодба, твърди историкът в СУ \"Св. Климент Охридски\" Историята на нашата цивилизация е толкова дълга и изпълнена със събития, че всеки ден от годината може да се нарече исторически. Затова не изненадващо, че те толкова често, да не кажа винаги, се използват с политически и идеологически цели. Такава дата е и 23 август. През последното десетилетие в България и в други европейски страни 23 август се отбелязва като Ден на памет за престъпленията на националсоциалистическите, комунистическите и другите тоталитарни режими и за почитане паметта на жертвите им. Поводът е подписването на германо-съветския Пакт „Рибентроп–Молотов” в Москва на 23 август 1939 г. Логика има, защото този договор дава възможност на Хитлер седмица по-късно, 1 септември, да нахлуе в Полша, сигурен, че Съветският съюз няма да провали така желаното от него начало на общоевропейска война. Дотук добре, но за запознатите с историята на Втората световна война и подготовката за нея денят 23 август 1939 г. поражда въпроси. Например, защо Великобритания и Франция, гаранти на Полша, с които тя има договори за защита, не ѝ оказват военна помощ, а започват преговори с Третия райх за преустановяване на военните действия и едва след техния провал на 3 септември обявяват война, но без да предприемат каквито и да било действия за защита на съюзничката си. Това е „странната война”, която се превръща в гореща през пролетта на 1940 г. не по тяхна воля, а по волята на Хитлер. Следващият въпрос е как се стига до 1939 г. – ако Хитлер и Сталин наистина бяха толкова близки, защо не сключват съюз, а договор за ненападение и защо не го правят значително по-рано. Отговорът отново е неудобен. Възможността на Хитлер да започне голяма война му е открита именно от Великобритания и Франция – в този ред. Великобритания се съгласява Третият райх да възстанови редовната си армия (след Женевската конференция по разоръжаване 1932–1934 г.), да изгради наново военноморския си флот и дори подводен (с Англо-германското морско съглашение от 18 юни 1935 г.), заедно с Франция си затваря очите за ремилитаризацията на Рейнската област (7 март 1936 г.) и за аншлуса - поглъщането на Австрия (12 март 1938 г.). А истинското отваряне пред Хитлер на вратата за голяма война е Мюнхенското споразумение. Тогава, на 29 септември 1938 г., британският премиер Невил Чембърлейн и френският му колега Едуар Даладие в присъстввието на дучето Бенито Мусолини предоставят на фюрера Адолф Хитлер части от територията на съюзничката си Чехословакия – Судетската област. Това оставя Чехословакия напълно беззащитна и неслучайно само шест месеца по-късно – на 15 март 1939 г., върху нейна територия Третият райх създава Протектората Бохемия и Моравия. Тогава би трябвало да започне Втората световна война, ако Англия и Франция бяха изпълнили задълженията си по дадените на остатъчна Чехословакия гаранции. Но не би! Защо? Защото не са готови за война, а и продължават да се надяват, че Хитлер може да бъде „умиротворен” чрез отстъпки. Вяра, подиграна от Уинстън Чърчил по забележителен начин: „Вие имахте да избирате между войната и позора. Вие избрахте позора. Но ще получите и войната!” А къде е Сталин по това време? Наблюдава как западните демокрации се опитват да тласнат германската агресия на Изток срещу Съветския съюз. Доказателство за това са думите на лорд-председателя на съвета на Великобритания Едуард Халифакс, с които на 19 ноември 1937 г. в Мюнхен се обръща към Хитлер: „Германия с право може да смята за бастион на Запада срещу болшевизма”. След което охотно се съгласява с фюрера, че „Единствената катастрофа е болшевизмът. Всичко останало може да се уреди”. И останалато наистина се урежда – за сметка на Австрия, Чехословакия и Полша. Така че, ако трябва да се търси възпоменателен ден за жертвите от Втората световна война, значително по-подходящ би бил 29 септември 1938 г. – Мюнхенската спогодба. Но да сте чували такова предложение? Не, разбира се, защото става дума за желанието на обединения днес Запад да „забрави” за своите вини от миналото и да ги прехвърли върху противниците си. Третият райх като исторически противник, а Русия като наследничката на Съветския съюз, в сложното качество на бивш противник, съюзник и отново противник. Не е случайно, че денят 23 август е предложен едва през 2008 г. и то от антикомунистически дейци от Източна Европа. А при нас инициативата е от 27 ноември 2009 г. на депутата от тогавашната Синя коалиция Лъчезар Тошев. Да не си помисли някой, че се опитвам да защитавам Сталин и Пакта „Рибентроп–Молотов”. Нищо подобно – този пакт е дърбоко неморален, а и катастрофален за Съветския съюз, защото позволява на Третия райх след като подчини цяла Европа (без британските острови), с още по-голяма мощ да започне решаващата си битка  със СССР. Така че в цялото международно надиграване в годините преди Втората световна война, излъгани се оказват всички – западните лидери, Сталин, а накрая дори и Хитлер, чийто поход завършва с милиони жертви, собственото му самоубийство и безусловна капитулация. Ни най-малко не се опитвам да отрека и ужасяващите жертви на сталиновия социализъм както в СССР, така и в другите страни от Източния блок. Но нека да си ги припомняме както трябва, когато им е времето и мястото – например на  17 септември, когато през 1939 г. Съветската армия пресича източната граница на Полша от Изток,  на 17 юни, когато е потушено въстанието в ГДР от 1953 г., на 4 ноември, когато е съветската инвазия в Унгария през 1956 г., на 21 август, когато войските на Варшавския договор нахлуват в Чехословакия, за да спрат утвърждаването на „социализма с човешко лице”. Да се върна на историческата дата. Струва ми се, че можем да я отбележим като спасителна за Европа по друг начин. Като завършек на битката при Курската дъга на 23 август 1943 г. Защото, независимо че вермахтът претърпява тежко поражение в началото на с.г. при Сталинград, той е достатъчно силен, за да започне гигантско танково настъпление с всички шансове да възстанови победоносния си поход. Но на 23 август 1943 г. окончателно е сложен край на германското настъпление на изток. Това е истинският поврат във войната на Източния фронт, а като имаме предвид мащаба му, и на цялата война. На 23 август 1943 г. гръбнакът на вермахта е пречупен. Мога да изброявам и други исторически събития от тази дата, но това са двете, които имат най-голяма значение за днешния ни живот. А начина, по който ще ги отбележим, ще проличи дали уважаваме историята или просто я използваме.    ", "date": "2018.08.23", "title": "Проф. Искра Баева: В надиграването преди Втората световна война излъгани се оказват всички"}
{"url": "http://www.classa.bg/%D1%81%D0%B2%D1%8F%D1%82/item/386015-%D0%B5%D0%B2%D1%80%D0%BE%D1%81%D1%8A%D1%8E%D0%B7%D1%8A%D1%82-%D0%BD%D1%8F%D0%BC%D0%B0-%D0%B4%D0%B0-%D0%BF%D0%BE%D0%BC%D0%B0%D0%B3%D0%B0-%D0%BF%D0%BE%D0%B2%D0%B5%D1%87%D0%B5-%D0%BD%D0%B0-%D0%B3%D1%8A%D1%80%D1%86%D0%B8%D1%8F", "text": "Европейският съюз прекратява оказването на финансова помощ за Гърция, заявявайки, че за първи път от 2010 г. гръцката икономика е придобила стабилност, в страната се снижава безработицата и растат бюджетните излишъци. И всичко това благодарение на предложените от ЕС реформи и 290 милиарда евро финансова помощ. „Благополучният край на европейската програма за помощ е позитивен сигнал за самата Гърция и за целия Евросъюз“, заяви ръководителят на Федералното обединение на германската промишленост Йоахим Ланг. Но бившият финансов министър на Гърция Янис Варуфакис разкритикува заявленията на брюкселските и берлинските чиновници: „Гърция се намира в същата черна дупка и всеки следващ ден затъва все повече в нея, в това число и заради това, че предписването на кредитите препятства инвестициите и потреблението“. Фактите потвърждават думите на Варуфакис. Държавният дълг на Гърция по време на реформите не намаля, а се увеличи (160% от БВП в 2012 г., 180% от БВП в 2018 г.). Всеки трети жител на страната е безработен, социалната система поглъща 27% от БВП. По показател на бедността страната се е преместила от девето на трето място в ЕС. От 2038 г.за изплащането на външните си дългови задължения Гърция ще е принудена да дава 20% от своя БВП и в последствие този процент ще се увеличава. 66% от гърците са убедени, че страната им няма да се избави от строгия надзор на международните кредитори без предварително обсъждане с които гръцкото правителство няма да може да приеме и един закон. На всеки три месеца ЕС ще проверява дали Гърция изпълнява предписаните ѝ болезнени реформи. Гърция ще трябва да връща дългове до 2060 г. Тя ще може да направи това единствено при стабилно растяща икономика и достатъчно количество работна ръка. Населението на Гърция старее стремително и намалява: към 2050 г. вместо днешните 10,7 милиона, то може да остане малко повече от осем милиона. Това значи, че до икономическото оздравяване на страната ще има много време.", "date": "2018.08.23", "title": "Евросъюзът няма да помага повече на Гърция"}
{"url": "http://www.classa.bg/%D1%81%D0%B2%D1%8F%D1%82/item/386016-%D0%B7%D0%B0%D1%89%D0%BE-%D0%BB%D0%B8%D0%B1%D0%B5%D1%80%D0%B0%D0%BB%D0%B8%D1%82%D0%B5-%D1%81%D0%B5-%D0%B8%D0%B7%D0%BF%D0%BB%D0%B0%D1%88%D0%B8%D1%85%D0%B0-%D0%BE%D1%82-%D1%80%D0%B5%D0%BF%D1%82%D0%B8%D0%BB%D0%BE%D0%B8%D0%B4%D0%B8%D1%82%D0%B5", "text": "Два случая от началото на август за пореден път ясно дадоха да се разбере, че социалните мрежи са поле за бой в информационните войни. Защо белите се превръщат в най-безправната част от обществото. Защо изтриха от социалните мрежи известния борец за свободата на словото Алекс Джоунс./ВИДЕО/ Рус.ез. \r\n    ", "date": "2018.08.23", "title": "Защо либералите се изплашиха от рептилоидите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386017-%D0%B4%D0%B0-%D0%B8%D0%BC-%D0%B4%D0%B0%D0%B4%D0%B5%D0%BC-%D0%B8-%D0%BF%D0%B0%D0%B8%D1%81%D0%B8%D0%B9,-%D0%BB%D0%B5%D0%B2%D1%81%D0%BA%D0%B8-%D0%B8-%D0%B1%D0%BE%D1%82%D0%B5%D0%B2,-%D1%82%D0%B0-%D0%B4%D0%B0-%D1%81%D0%B5-%D1%81%D0%B2%D1%8A%D1%80%D1%88%D0%B8", "text": "    Вече, както стана от ясно по-ясно, ще отбелязваме и празнуваме велики възрожденци и кръгли годишнини от нашата история съвместно с Македония. Ако тя благоволи да реши, че те са не само македонски, но и български... Дотук я докарахме, защото все се намира по някой псевдополитик, готов да си сложи главата на дръвника на народното презрение и да се откаже от предците ни. (На тая тема вж. анкетата на Кузман Шапкарев по-долу.)   Македонските историчари изградиха македонската нация върху стълбовете й - \"правите македонци\": Райко Жинзифов (1839-1877), Константин Миладинов (1830-1862), Димитър Миладинов (1810-1862), Григор Пърличев (1830-1893) , Кузман Шапкарев (1834-1909), Гоце Делчев (1872-1903), Яне Сандански (1872-1915) и стотици още забележителни български герои и творци от по-далечното и по-близкото минало, които Титовите политици и културтрегери пладнешки отвлякоха и до днес дори не помислят да се откажат от тях. Наскоро и с Димитър Талев (1898-1966) се заиграха. Пък и кой да ги принуди поне да се позамислят. Европейци сме! Кой каквото поиска от нас - да заповяда, на тепсия ще им го поднесем. Така нашите властници начело с грамаданския ни духовен пигмей узаконяват невиждания досега никъде по света грабеж на история и култура под формата на благовиден предлог за съвместни чествания и отбелязвания. Тежки думи! Но като прочетете текстовете, които сме ви подготвили днес, ми се струва, че сами ще потърсите и други, още по-люти. Защото нашите предци биха преглътнали доста обиди, както са го правели и приживе, но да им отнемеш или да премълчиш, че са българи, по-добре да им забиеш чекийката си за рязане на подлучен салам право в сърцата.   Гърците заради едното име блокираха Македония за десетилетия, а премиерот ни обещава нещо да направи, ама в нейното далечно европейско предбъдеще. Преди дни Заев без свян обяви и Илинденско-преображенското въстание за македонско. Извинение не последва, прав е президентът Радев, понеже пет думи във фейсбук не са извинение на държавник. Още по-прав е Радев, че евроатлантическата перспектива на Македония не може да е за сметка на нашата идентичност, история и суверенитет и че е нужен допълнителен анекс към договора ни с Македония в този смисъл. Защото завчера пък Заев разтръби, че \"македонският език ще стане равноправен на всички езици в ЕС\". Преследват си хората целите и не са ни виновни, че нашата власт предава без бой българските. Тези дни наши анализатори заговориха дори за преразглеждане на този договор. А като Бойко е толкова кабадалия (наперен - б.а.), защо не направи нещо далеч по-ефективно - да блокира за НАТО нашата инатлива съседка още днес, по примера на Ципрас. Сакън! Май ни остава едно - сами да им дадем и Паисий, Левски и Ботев, та да се свърши.   Ако прочетете откровенията на великите наши възрожденци и национални герои, които сме ви подготвили днес, сами ще решите, както обикновено, кое как е. Каква височайша комисия днес, измислена фарисейски от Борисов, може да решава каквото и да било и да има думата пред саморъчните свидетелства на българските герои! На Гоце Делчев отделяме повечко място. Та нали според Скопие той е чутовният херой македонски. Нека се види какво мисли самият Гоце по вопросот. Хвърлете поглед и на двете факсимилета - първото е издание в Загреб от 1861 г. с добре познатото оригинално заглавие \"Български народни песни\", собрани от братья Миладиновци Димитриья и Константина. А другото факсимиле е на титулната страница на същия сборник, но отпечатан през 1983 г. в Скопие, което носи заглавието \"Зборник на народни песни\" на братя Димитрия и Константин Миладиновци. Основното определение - български, го е хванала липсата. И я наричат \"свещената книга на македонския народ\". Няма нужда да си хабим думите.   Грозно и отвратително до немай къде!   Затова поклон на благодарност пред великите славянски учени Йован Раич, Вук Караджич, Йерней Копитар, Йосиф Добровски, Йосип Щросмайер, Виктор Григориевич и др., които отдадоха таланта си и на възкресението на българския език и род.   По Живково време се подготви и публикува много нещо с илюзорната цел да убедим комшиите и света, че македонците са си българи, с риск да се сритаме жестоко и с Москва. Издаден бе включително фундаменталният труд \"Македония, сборник от документи и материали\" (Изд. на БАН, 1978 г.), на който се опираме няколко пъти и в тази публикация. А сега май се налага да се върши същото с илюзията за ограмотяване и освестяване на родните ни властници, които на всичко са способни, но само не и да скършат хатъра на янките.   Безнадеждна мисия - акъл побеждава ли сребърници и мания за величие? Но да опитаме.           1822 г.  Особени образци от българския език     Понеже българският език до днеска много малко е познат на учените людйе, затова тук аз притурям: първо, из евангелието притчите за Самарянина и за блудния син и Отче наш; и, второ, няколко народни песни български. За превода из евангелието имам да благодаря на същия българин, който ми показа и думите в речника, а за песните благодаря на друг българин, тоже из Разлог...     Оьле горо зелена!   Што си, горо, повехнала?  Повехнала, посахнала?  Дали те je, горо, слана узнобила,  гели те je, горо, пожар опаржило:  ...  Току ми je срце изгорело  Фчера проьдоха три синЯира робе:  Први синЯир се млади девоЮи гркиЬки.  Кату идеха и плачаха:  Де je наше богатство?  Фтори синЯир се црнооки влахинки,  Идеха и плачаха: Милите влашки жълтици!  ТреЮиьа се млади невести бугарски,  Идеха и плачаха: милото наше отечество!  Милите наши машки дечица!    25.ІІ.1846 г.   След заминаването Ви не съм получил нито ред. Между това моите старания за нашия български език и българските [народни] песни според вашата поръка са ненадминати. Не преставам да продължавам изпълнението на моите обещания към Ваша милост, защото българите спонтанно се стремят към истината...     Тъга за юг  Константин Миладинов     Орелски криля как да си метнех  и в наши стърни да си прелетнех!  На наши места я да си идам,  да видам Стамбол, Кукуш да видам;  да видам дали сънце и тамо  мрачно угревят, како и вамо.   Ако как овде сънце ме стретит,  ако пак мрачно сънцето светит,  на път далечни я ке се стегнам  и в други стърни ке си побегнам,  където сънцето светло угревят,  къде небото дзвезди посевят.   Овде йе мрачно и мрак м' обвива  и темна мъгла земя покрива;  мразой и снегой, и пепелници,  силни ветрища и виюлици;  околу мъгли и мразой земни,  а в гръди студой и мисли темни.  Не, я не можам овде да седам!  Не, я не можам мразой да гледам!   Дайте ми криля я да си метнам  и в наши стърни да си прелетнам.  На наши места я да си идам,  да видам Охрид, Струга да видам.  Тамо зората греит душата  и сънце светло зайдвит в гората;  тамо дарбите - природна сила  со съта раскош ги растурила:  бистро езеро гледаш белеит  и си од ветар синотемнеит;  поле, погледниш или планина,  сегде божева йе хубавина.  Тамо по сърце в кавал да свирам,  сънце да зайдвит, я да умирам.      Йосип Щросмайер  (1815-1905):   \"Винаги съм аз обичал и почитал достойния, здравия по ум и сърце, и особино пък трудолюбивия, непорочен и честен български народ, и мога каза, че споменът за покойния Миладинов (Константин) всякога ми трогнува сърцето. Той ви бе момък скромен, мил, трудолюбив, невинен и крайни родолюбец - същи и жив образ на достойния свой български народ... Когато блажений покойник първи път ми поднесе во Виена своите български народни песни, които са от също такава хомеровска  (омировска -  бел.авт.) стойност, както и нашите хърватски, те бяха написани с гръцко азбуке. Поради това аз му рекох: \"Да ти кажа, Миладинов, ако мислиш да ти издам песните, трябва завинаги да се отречеш от чуждите гръцки букви...\" \"Блажени са устата, каза ми той, които ми изрекоха това желание, и никой не е по-готов от мене да го извърши.\" И наистина, он извърши това... и сам Бог знае дали не е спомогнало именно това обстоятелство, че той заедно с брата си падна в тъмницата Цариградска, защото гърците се гневеха много повече от самите турци на тия с букви словенски печатани песни.\"   В Скопие отбелязаха 150-годишнината на сборника на братя Миладинови \"Български народни песни\"   29 юни 2011 г.   Скопие, Македония (КРОСС) Сто и петдесет годишнината на сборника \"Български народни песни\", издаден в Загреб през 1861 година от братя Миладинови днес бе официално отбелязана в Националната и университетска библиотека в Скопие, при което отново внимателно и целенасочено бе пропуснато определението \"български\" за епохалния труд на стружките братя - възрожденци Димитър и Константин Миладинови, предаде БНР.   Говори се изключително и само за \"зборникот на брякя Миладиновци\", без да се назовава неговото оригинално и истинско име - \"Български народни песни\"! Според председателя на македонското дружество на писателите Раде Силян \"зборникот\" бил \"завет и свещена книга, която има голям принос за македонския народ и идеята за възкресение на потиснатия македонски дух\".   \"Българските народни песни\", събрани и издадени от братя Миладинови в Загреб със съдействието и подкрепата на епископ Йосип Щросмаер, тук се представят единствено и изключително като \"македонски\", а фототипното издание на оригинала, който се появи преди няколко години, днес не може да бъде намерено никъде.   Тези дни на различни форуми и чествания тук се отбелязва 150-годишнината - при пълно премълчаване на оригиналното име на сборника \"Български народни песни\", съставен от стружките възрожденци братя Миладинови.     Из \"Вера и народност\", четиво из \"Българский буквар\" на Кузман Шапкарев, 1868 г.:   Питание: Що е най-свето человеку?  Отговор: Верата и народността.  Питание: Спроти верата какъв си?  Отговор: Християнин.  Питание: А по народност що си\"  Отговор: По народност съм българин.  Питание: Защо?  Отговор: Защо съм роден от татко и майка българе и говорам (сборувам) български.  Питание: Не бидвит ли да си изменит човек верата и народността?  Отговор: Има такви людйе що си изменват верата и народността, току тийе чинат най-тежък грях; такви людйе ся имает от светът за предатели. Тийе никому не са мили, ами секой ги мразит и ненавиждать затова яз никога не ке проста за ми поминит такво нещо в умът ми и всекога ке се мъчйа са свестявам такви изумени людйе.   Из предговора на Райко Жинзифов към превода на български език на \"Слово за полка Игорев\", 1863 г.   Ние за българский язик бройме той язик, кой ся говорит по цела Македония, Тракия и България, между говорите на кой има малу многу разлика, но мие, както и секой българин, не късоглед, не можиме да речиме що словото ръка или вода е македонско или тракийско, а ръка или вода е българско, защото нема македонци, нема тракийци като отделни народи, а има славяне-българи, които живеят по реченните места, имената на кои може би, имаят си право в землеописанието, а не в народността; накъсо да речиме, има един целен народ българский и един язик българский, който как и секой кой му драго другий язик се делит на наречия...       Я българка сум. Българин сум я,  българе живеят в тая страна!... Райко Жинзифов, 1860 г., \"Гулаб\"  Кога Эе стигнеш во моьа земьа  во Бугарска Македониьа  Эе видиш Бугари ьунаци  нестрашливи македонци...  Речи речи: \"Македонии вие Бугари ьунаци  докога вие во темница Эе седите црни лица?  Сите согласни станете  Бугарски школи отворете  во цркви Бугарски читаьте,  од никого не се плашите!     Прищина, 1896 12.ІІІ.  Бай Зографский,  Преди всичко поканвам те по-скоро до проводиш камите и още, ако са останали в твоята къща 8 екземпляра \"Биографията на Левски\" при моето заминавание, проводи и тех...  С братски поздрав Ахил София, 11.ІІІ.  Никола, ...От братя Иванови се научих, че братя Цветкови пак са искали да ти попречат за вдиганието и пренасанието. Ако българите не беха глупави, немаше толкоз да тлеят в робство... Никола,  ...Пратили ли са Братя Иванови друга пратка след тая от 260-те? Загатваш ми за некой си уловен шпионин, без да ми дадиш некакви подробности по неговото изследвание. Ние окръжени с цел полк от такива народни приятели, но кой може се занимава с тех... Тия гадове намерил село без псета, дето се рекло, та свободно циркулират по всичките краища на Българията. Турците, колкото по-безумни се показват с мерките, взимани за запазвание на държавата си вътре в Македония, толкова по-хитри стават тук пред самозабравата на тукашните македонци, които с своя решителен патриотизъм не само че отиват да дават материал на шпионите, но и обезпечават животът на последните. \"Иде умът, но след като си иде кумът!!\" Горко на вътрешните страдалци!!!...  С братски поздрав Ахил       Кюстендил 97 г. 4 май  Никола,   Тежко е човеку да има работа с шарлатани, каквито са тукашните управници; горко и нам, че нуждата не е тласнала да търсим помощта им; но какво да се прави, \"удавений за сламката се лови.\" Зная го, че властта е символ на измамата, насилието, грабежът, но, казвам ти, нашата нужда е диктувала да се обърнем към такива политически хамелеони... Знай, че си безсилен пред техните усмивки (скрити подигравки) и голите им обещания; ще се върниш по-бос, отколкото си бил преди. Гешефт, гешефт и пак гешефт - ето ти всичко. Нека мълчим, нека сълзи да роним, нека проклинаме всичко живо, погребано в грубия интерес, захласнато в материализма. Малко съм очаквал, много съм намерил... Ще удари утринната заря и за нас, па тогава тежко им... Ето туй е отговорът ми, те са думите, които вместо по телеграфната жица, нека минат през чувствителните ти струни и се отпечатат в твоята душа под наслов: гони управниците, мрази и въставай против всеки властелин...  С братска целувка Ахил 5/т.99 г.  Колйо,  Всичките ти писма, досега изпратени от теб и чрез теб, съм получил. Отцепленията и разцепленията никак да не ни плашат. Действително жалко е, но що можем да правим, когато си сме българи и всички страдаме от една обща болест! Ако тая болест не съществуваше в нашите прадеди, от които е наследство и в нас, немаше да попаднат под грозния скиптър на турските султани. Наш, разбира се, дълг е да не се поддаваме на тая болест, но можем ли същото да направим и другите лица. Пък имаме заето нещо и от гърцките болести, а именно - колкото глави, толкоз капитани. Пустата му слава!... Всеки иска да блесне, па не знае фалшът и на тоя блесък. Вай на тез, над страданията на които всички тез комедии се разиграват...  ... Другари, не виждате ли, че сега вече не сме роби на разпадащата се турска държава, а сме роби на европейските велики сили, пред които Турция подписа своята пълна капитулация в Берлин. Затова трябва да се борим за автономията на Македония и Одринско, за да ги запазим в тяхната цялост, като един етап за бъдещето им присъединяване към общото Българско отечество.  С поздрав Гоце Из Окръжно послание на Гьорче Петров и Гоце Делчев (Марко, Ахил) за ръководителите, окръжни, околийски и селски и началниците на четите на вътрешната революционна организация и вътрешни съмишленици, живущи в България.   ...Заявленията на бездушните цариградски дипломати в полза на потушаванието на революционното движение послужиха за сигнал, а дребни случки из разните краища на многострадалното ни отечество му послужиха за повод... По обща заповед от Цариград и по предварително обмислен план турските власти в цялата страна почти едновременно вземат мерки, които гонят следующите три общи цели:  Първо. Да изловят всички по-живо, по-събудени и по-юначни българи, за които се има доношения [?], подозрения или просто за които може да се допуска, че са в състояние да подбуждат и водят народа...  Трето. Градовете и селата, даже и горите и полетата да стегни в железни обръчи, [та] да стане положително невъзможна всека обществена деятелност на българина.   За постигание на тези три цели употребени са драконически мерки...                  Вече, както стана от ясно по-ясно, ще отбелязваме и празнуваме велики възрожденци и кръгли годишнини от нашата история съвместно с Македония. Ако тя благоволи да реши, че те са не само македонски, но и български... Дотук я докарахме, защото все се намира по някой псевдополитик, готов да си сложи главата на дръвника на народното презрение и да се откаже от предците ни. (На тая тема вж. анкетата на Кузман Шапкарев по-долу.) Македонските историчари изградиха македонската нация върху стълбовете й - \"правите македонци\": Райко Жинзифов (1839-1877), Константин Миладинов (1830-1862), Димитър Миладинов (1810-1862), Григор Пърличев (1830-1893) , Кузман Шапкарев (1834-1909), Гоце Делчев (1872-1903), Яне Сандански (1872-1915) и стотици още забележителни български герои и творци от по-далечното и по-близкото минало, които Титовите политици и културтрегери пладнешки отвлякоха и до днес дори не помислят да се откажат от тях. Наскоро и с Димитър Талев (1898-1966) се заиграха. Пък и кой да ги принуди поне да се позамислят. Европейци сме! Кой каквото поиска от нас - да заповяда, на тепсия ще им го поднесем. Така нашите властници начело с грамаданския ни духовен пигмей узаконяват невиждания досега никъде по света грабеж на история и култура под формата на благовиден предлог за съвместни чествания и отбелязвания. Тежки думи! Но като прочетете текстовете, които сме ви подготвили днес, ми се струва, че сами ще потърсите и други, още по-люти. Защото нашите предци биха преглътнали доста обиди, както са го правели и приживе, но да им отнемеш или да премълчиш, че са българи, по-добре да им забиеш чекийката си за рязане на подлучен салам право в сърцата. Гърците заради едното име блокираха Македония за десетилетия, а премиерот ни обещава нещо да направи, ама в нейното далечно европейско предбъдеще. Преди дни Заев без свян обяви и Илинденско-преображенското въстание за македонско. Извинение не последва, прав е президентът Радев, понеже пет думи във фейсбук не са извинение на държавник. Още по-прав е Радев, че евроатлантическата перспектива на Македония не може да е за сметка на нашата идентичност, история и суверенитет и че е нужен допълнителен анекс към договора ни с Македония в този смисъл. Защото завчера пък Заев разтръби, че \"македонският език ще стане равноправен на всички езици в ЕС\". Преследват си хората целите и не са ни виновни, че нашата власт предава без бой българските. Тези дни наши анализатори заговориха дори за преразглеждане на този договор. А като Бойко е толкова кабадалия (наперен - б.а.), защо не направи нещо далеч по-ефективно - да блокира за НАТО нашата инатлива съседка още днес, по примера на Ципрас. Сакън! Май ни остава едно - сами да им дадем и Паисий, Левски и Ботев, та да се свърши. Ако прочетете откровенията на великите наши възрожденци и национални герои, които сме ви подготвили днес, сами ще решите, както обикновено, кое как е. Каква височайша комисия днес, измислена фарисейски от Борисов, може да решава каквото и да било и да има думата пред саморъчните свидетелства на българските герои! На Гоце Делчев отделяме повечко място. Та нали според Скопие той е чутовният херой македонски. Нека се види какво мисли самият Гоце по вопросот. Хвърлете поглед и на двете факсимилета - първото е издание в Загреб от 1861 г. с добре познатото оригинално заглавие \"Български народни песни\", собрани от братья Миладиновци Димитриья и Константина. А другото факсимиле е на титулната страница на същия сборник, но отпечатан през 1983 г. в Скопие, което носи заглавието \"Зборник на народни песни\" на братя Димитрия и Константин Миладиновци. Основното определение - български, го е хванала липсата. И я наричат \"свещената книга на македонския народ\". Няма нужда да си хабим думите. Грозно и отвратително до немай къде! Затова поклон на благодарност пред великите славянски учени Йован Раич, Вук Караджич, Йерней Копитар, Йосиф Добровски, Йосип Щросмайер, Виктор Григориевич и др., които отдадоха таланта си и на възкресението на българския език и род. По Живково време се подготви и публикува много нещо с илюзорната цел да убедим комшиите и света, че македонците са си българи, с риск да се сритаме жестоко и с Москва. Издаден бе включително фундаменталният труд \"Македония, сборник от документи и материали\" (Изд. на БАН, 1978 г.), на който се опираме няколко пъти и в тази публикация. А сега май се налага да се върши същото с илюзията за ограмотяване и освестяване на родните ни властници, които на всичко са способни, но само не и да скършат хатъра на янките. Безнадеждна мисия - акъл побеждава ли сребърници и мания за величие? Но да опитаме.   Вук Караджич (1777-1864),  \"Додатък към Санктпетербургските сравнителни речници на всички езици и наречия, с особен оглед към български език\" : 1822 г.  Особени образци от българския език Понеже българският език до днеска много малко е познат на учените людйе, затова тук аз притурям: първо, из евангелието притчите за Самарянина и за блудния син и Отче наш; и, второ, няколко народни песни български. За превода из евангелието имам да благодаря на същия българин, който ми показа и думите в речника, а за песните благодаря на друг българин, тоже из Разлог... Оьле горо зелена! Што си, горо, повехнала?  Повехнала, посахнала?  Дали те je, горо, слана узнобила,  гели те je, горо, пожар опаржило:  ...  Току ми je срце изгорело  Фчера проьдоха три синЯира робе:  Први синЯир се млади девоЮи гркиЬки.  Кату идеха и плачаха:  Де je наше богатство?  Фтори синЯир се црнооки влахинки,  Идеха и плачаха: Милите влашки жълтици!  ТреЮиьа се млади невести бугарски,  Идеха и плачаха: милото наше отечество!  Милите наши машки дечица!    25.ІІ.1846 г. След заминаването Ви не съм получил нито ред. Между това моите старания за нашия български език и българските [народни] песни според вашата поръка са ненадминати. Не преставам да продължавам изпълнението на моите обещания към Ваша милост, защото българите спонтанно се стремят към истината... Тъга за юг   Константин Миладинов Орелски криля как да си метнех  и в наши стърни да си прелетнех!  На наши места я да си идам,  да видам Стамбол, Кукуш да видам;  да видам дали сънце и тамо  мрачно угревят, како и вамо. Ако как овде сънце ме стретит,  ако пак мрачно сънцето светит,  на път далечни я ке се стегнам  и в други стърни ке си побегнам,  където сънцето светло угревят,  къде небото дзвезди посевят. Овде йе мрачно и мрак м' обвива  и темна мъгла земя покрива;  мразой и снегой, и пепелници,  силни ветрища и виюлици;  околу мъгли и мразой земни,  а в гръди студой и мисли темни.  Не, я не можам овде да седам!  Не, я не можам мразой да гледам! Дайте ми криля я да си метнам  и в наши стърни да си прелетнам.  На наши места я да си идам,  да видам Охрид, Струга да видам.  Тамо зората греит душата  и сънце светло зайдвит в гората;  тамо дарбите - природна сила  со съта раскош ги растурила:  бистро езеро гледаш белеит  и си од ветар синотемнеит;  поле, погледниш или планина,  сегде божева йе хубавина.  Тамо по сърце в кавал да свирам,  сънце да зайдвит, я да умирам. \"Винаги съм аз обичал и почитал достойния, здравия по ум и сърце, и особино пък трудолюбивия, непорочен и честен български народ, и мога каза, че споменът за покойния Миладинов (Константин) всякога ми трогнува сърцето. Той ви бе момък скромен, мил, трудолюбив, невинен и крайни родолюбец - същи и жив образ на достойния свой български народ... Когато блажений покойник първи път ми поднесе во Виена своите български народни песни, които са от също такава хомеровска  (омировска -  бел.авт.) стойност, както и нашите хърватски, те бяха написани с гръцко азбуке. Поради това аз му рекох: \"Да ти кажа, Миладинов, ако мислиш да ти издам песните, трябва завинаги да се отречеш от чуждите гръцки букви...\" \"Блажени са устата, каза ми той, които ми изрекоха това желание, и никой не е по-готов от мене да го извърши.\" И наистина, он извърши това... и сам Бог знае дали не е спомогнало именно това обстоятелство, че той заедно с брата си падна в тъмницата Цариградска, защото гърците се гневеха много повече от самите турци на тия с букви словенски печатани песни.\" В Скопие отбелязаха 150-годишнината на сборника на братя Миладинови \"Български народни песни\"   29 юни 2011 г. Скопие, Македония (КРОСС) Сто и петдесет годишнината на сборника \"Български народни песни\", издаден в Загреб през 1861 година от братя Миладинови днес бе официално отбелязана в Националната и университетска библиотека в Скопие, при което отново внимателно и целенасочено бе пропуснато определението \"български\" за епохалния труд на стружките братя - възрожденци Димитър и Константин Миладинови, предаде БНР. Говори се изключително и само за \"зборникот на брякя Миладиновци\", без да се назовава неговото оригинално и истинско име - \"Български народни песни\"! Според председателя на македонското дружество на писателите Раде Силян \"зборникот\" бил \"завет и свещена книга, която има голям принос за македонския народ и идеята за възкресение на потиснатия македонски дух\". \"Българските народни песни\", събрани и издадени от братя Миладинови в Загреб със съдействието и подкрепата на епископ Йосип Щросмаер, тук се представят единствено и изключително като \"македонски\", а фототипното издание на оригинала, който се появи преди няколко години, днес не може да бъде намерено никъде. Тези дни на различни форуми и чествания тук се отбелязва 150-годишнината - при пълно премълчаване на оригиналното име на сборника \"Български народни песни\", съставен от стружките възрожденци братя Миладинови. Из \"Вера и народност\", четиво из \"Българский буквар\" на Кузман Шапкарев, 1868 г.: Питание: Що е най-свето человеку?  Отговор: Верата и народността.  Питание: Спроти верата какъв си?  Отговор: Християнин.  Питание: А по народност що си\"  Отговор: По народност съм българин.  Питание: Защо?  Отговор: Защо съм роден от татко и майка българе и говорам (сборувам) български.  Питание: Не бидвит ли да си изменит човек верата и народността?  Отговор: Има такви людйе що си изменват верата и народността, току тийе чинат най-тежък грях; такви людйе ся имает от светът за предатели. Тийе никому не са мили, ами секой ги мразит и ненавиждать затова яз никога не ке проста за ми поминит такво нещо в умът ми и всекога ке се мъчйа са свестявам такви изумени людйе. Из предговора на Райко Жинзифов към превода на български език на \"Слово за полка Игорев\", 1863 г. Ние за българский язик бройме той язик, кой ся говорит по цела Македония, Тракия и България, между говорите на кой има малу многу разлика, но мие, както и секой българин, не късоглед, не можиме да речиме що словото ръка или вода е македонско или тракийско, а ръка или вода е българско, защото нема македонци, нема тракийци като отделни народи, а има славяне-българи, които живеят по реченните места, имената на кои може би, имаят си право в землеописанието, а не в народността; накъсо да речиме, има един целен народ българский и един язик българский, който как и секой кой му драго другий язик се делит на наречия...  \"O, гърци, гърци, чуйте нас,   чуйте наш народен глас!  Знайме ми, разбираме ми  злобна цел, коя криете ви.  Досега не погърчихте нас,  занапред храбро чекаме вас.  Време ет дошло, не ет далеч,  с остро ли перо, с остър ли меч  ке делим, ке ся караме ми  в сегашни дни и в подирни дни,  в широко поле,- в планина  за народност и за правина,  за бащина, за майчин язик...  Охрид и Търнов веч дали вик.  Македония, чудна страна,  нема да бидит гърчка она!  Шума и гора, и планина,  самий камен на тая страна,  птица и риба в Вардар река,  живо, мъртво на свои крака  ке станат и ке дадат ответ  на цела Европа, на цел свет: Я българка сум. Българин сум я,  българе живеят в тая страна!... Райко Жинзифов, 1860 г., \"Гулаб\"  Кога Эе стигнеш во моьа земьа  во Бугарска Македониьа  Эе видиш Бугари ьунаци  нестрашливи македонци...  Речи речи: \"Македонии вие Бугари ьунаци  докога вие во темница Эе седите црни лица?  Сите согласни станете  Бугарски школи отворете  во цркви Бугарски читаьте,  од никого не се плашите! Прищина, 1896 12.ІІІ.  Бай Зографский,  Преди всичко поканвам те по-скоро до проводиш камите и още, ако са останали в твоята къща 8 екземпляра \"Биографията на Левски\" при моето заминавание, проводи и тех...  С братски поздрав Ахил София, 11.ІІІ.  Никола, ...От братя Иванови се научих, че братя Цветкови пак са искали да ти попречат за вдиганието и пренасанието. Ако българите не беха глупави, немаше толкоз да тлеят в робство... Никола,  ...Пратили ли са Братя Иванови друга пратка след тая от 260-те? Загатваш ми за некой си уловен шпионин, без да ми дадиш некакви подробности по неговото изследвание. Ние окръжени с цел полк от такива народни приятели, но кой може се занимава с тех... Тия гадове намерил село без псета, дето се рекло, та свободно циркулират по всичките краища на Българията. Турците, колкото по-безумни се показват с мерките, взимани за запазвание на държавата си вътре в Македония, толкова по-хитри стават тук пред самозабравата на тукашните македонци, които с своя решителен патриотизъм не само че отиват да дават материал на шпионите, но и обезпечават животът на последните. \"Иде умът, но след като си иде кумът!!\" Горко на вътрешните страдалци!!!...  С братски поздрав Ахил Кюстендил 97 г. 4 май  Никола,   Тежко е човеку да има работа с шарлатани, каквито са тукашните управници; горко и нам, че нуждата не е тласнала да търсим помощта им; но какво да се прави, \"удавений за сламката се лови.\" Зная го, че властта е символ на измамата, насилието, грабежът, но, казвам ти, нашата нужда е диктувала да се обърнем към такива политически хамелеони... Знай, че си безсилен пред техните усмивки (скрити подигравки) и голите им обещания; ще се върниш по-бос, отколкото си бил преди. Гешефт, гешефт и пак гешефт - ето ти всичко. Нека мълчим, нека сълзи да роним, нека проклинаме всичко живо, погребано в грубия интерес, захласнато в материализма. Малко съм очаквал, много съм намерил... Ще удари утринната заря и за нас, па тогава тежко им... Ето туй е отговорът ми, те са думите, които вместо по телеграфната жица, нека минат през чувствителните ти струни и се отпечатат в твоята душа под наслов: гони управниците, мрази и въставай против всеки властелин...  С братска целувка Ахил 5/т.99 г.  Колйо,  Всичките ти писма, досега изпратени от теб и чрез теб, съм получил. Отцепленията и разцепленията никак да не ни плашат. Действително жалко е, но що можем да правим, когато си сме българи и всички страдаме от една обща болест! Ако тая болест не съществуваше в нашите прадеди, от които е наследство и в нас, немаше да попаднат под грозния скиптър на турските султани. Наш, разбира се, дълг е да не се поддаваме на тая болест, но можем ли същото да направим и другите лица. Пък имаме заето нещо и от гърцките болести, а именно - колкото глави, толкоз капитани. Пустата му слава!... Всеки иска да блесне, па не знае фалшът и на тоя блесък. Вай на тез, над страданията на които всички тез комедии се разиграват...  ... Другари, не виждате ли, че сега вече не сме роби на разпадащата се турска държава, а сме роби на европейските велики сили, пред които Турция подписа своята пълна капитулация в Берлин. Затова трябва да се борим за автономията на Македония и Одринско, за да ги запазим в тяхната цялост, като един етап за бъдещето им присъединяване към общото Българско отечество.  С поздрав Гоце Из Окръжно послание на Гьорче Петров и Гоце Делчев (Марко, Ахил) за ръководителите, окръжни, околийски и селски и началниците на четите на вътрешната революционна организация и вътрешни съмишленици, живущи в България.   ...Заявленията на бездушните цариградски дипломати в полза на потушаванието на революционното движение послужиха за сигнал, а дребни случки из разните краища на многострадалното ни отечество му послужиха за повод... По обща заповед от Цариград и по предварително обмислен план турските власти в цялата страна почти едновременно вземат мерки, които гонят следующите три общи цели:  Първо. Да изловят всички по-живо, по-събудени и по-юначни българи, за които се има доношения [?], подозрения или просто за които може да се допуска, че са в състояние да подбуждат и водят народа...  Трето. Градовете и селата, даже и горите и полетата да стегни в железни обръчи, [та] да стане положително невъзможна всека обществена деятелност на българина.   За постигание на тези три цели употребени са драконически мерки...       Стани приятел на   и препоръчай на своите приятели        /Поглед.инфо/ На Илинден 1903 г. бугарите в Крушево се женат сите во един ден       /Поглед.инфо/ Да се поучат днешните любители на концесии що значи защита на националния интерес и на националното богатство       /Поглед.инфо/ Не мога да открия българин, който е писал толкова вдъхновени слова за нашите национални герои Васил Левски, Яне Сандански, Гоце Делчев, Димитър Благоев като англичанката Мерсия Макдермот. Тя винаги е била наша, по-българка от българите, дълбоко вярна на България и на...", "date": "2018.08.23", "title": "Да им дадем и Паисий, Левски и Ботев, та да се свърши"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386018-%D0%B1%D0%B8%D0%BB%D1%8F%D0%BD%D0%B0-%D0%B3%D0%B0%D0%B2%D0%B0%D0%B7%D0%BE%D0%B2%D0%B0-%D1%81%D0%B5-%D0%BE%D0%BF%D0%B8%D1%82%D0%B0-%D0%B4%D0%B0-%D0%B8%D0%B7%D0%BF%D0%BE%D1%82%D0%B8-%D1%80%D1%83%D0%BC%D0%B5%D0%BD-%D0%BF%D0%BE%D1%80%D0%BE%D0%B6%D0%B0%D0%BD%D0%BE%D0%B2,-%D0%BD%D0%BE-%D0%B7%D0%B5%D0%BC%D0%B5%D0%B4%D0%B5%D0%BB%D1%81%D0%BA%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D1%8F-%D0%BF%D0%BE%D1%81%D1%82%D0%B0%D0%B2%D0%B8-%D0%BD%D0%B0-%D0%BC%D1%8F%D1%81%D1%82%D0%BE%D1%82%D0%BE-%D1%9D", "text": "Вторите проби са взети от целия 10-километров участък, където имаше чума по дребните преживни животни. Те трябваше да покажат, дали има разпространение на заразата. Аз лично съм доволен, че те са отрицателни, защото това показва, че чумата не се разпространява. Имаше ясни резултати от френската лаборатория, че чума има. Тези резултати бяха показани. Не мога да отговоря колко точно животни са починали от чумата. Не искам да подвеждам с неточни данни. По тази тема трябва да питате БАБХ. Това каза в сутрешния блок на bTV министърът на земеделието Румен Порожанов. \"Чума в България имаше и това е потвърдено от лабораторните проби. В Болярово имаше една проба, за която имаше съмнение за чума. Аз лично разговарях със собствениците на стадото, но те отказаха да допуснат ветеринарите да вземат втори проби, което е абсолютно нарушение на закона. Щамът на чумата е даден за анализ във френската лаборатория, но все още не е изолиран. И френската, и българската лаборатории са акредитирани и лицензирани. Аз съм спокоен във всяко едно отношение. Грешки допуснахме в чисто комуникативен план. Това беше казано още в самото начало, въпреки че се провеждаха срещи с хората и кметовете, но това е трябвало да стане в един много по-широк кръг. Оставката на един министър е рутинен акт. Аз не се притеснявам от нищо\", категоричен беше Порожанов. \"Работя професионално с д-р Илиев от БАБХ. За последно се чухме снощи. Не мога да кажа кои са гадовете. Това са думи на премиера. Бойко Борисов е прав, че поръчката за ваксината не беше правилна. Вие сега тук ми провеждате разпит за дейноста на БАБХ. Темите за оставките винаги са на дневен ред. Отговорност носи този, който е виновен. В случая това е БАБХ. Знам и следващия въпрос - ще поискам ли оставката на д-р Илиев. Това е тема, която се дискутира с премиера. Пак ще повторя, че оставките не са проблем\", обяви министърът, след като беше провокиран неколкократно от водещата Биляна Гавазова кой е виновен за темата с чумата и кой ще понесе отговорност. \"Оградата по границата с Румъния ще излезе около милион и сто хиляди. Голяма част от нея ще бъде с режеща тел тип \"Бруно\". Трудът изобще не се калкулира в тази цена. Дивите прасета няма да могат да я прескочат\", обеща Порожанов.", "date": "2018.08.23", "title": "Биляна Гавазова се опита да изпоти Румен Порожанов, но земеделският министър я постави на мястото ѝ"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/386010-%D0%BD%D0%BE%D0%B2%D0%B0-%D0%B2%D0%BE%D0%B9%D0%BD%D0%B0-%D0%B7%D1%80%D0%B5%D0%B5-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D0%BA%D1%83%D1%82%D0%B8%D1%8F%D1%82%D0%B0-%D0%BD%D0%B0-%D0%BF%D0%B0%D0%BD%D0%B4%D0%BE%D1%80%D0%B0-%D0%B8-%D0%B5%D1%84%D0%B5%D0%BA%D1%82%D1%8A%D1%82-%D0%BD%D0%B0-%D0%B4%D0%BE%D0%BC%D0%B8%D0%BD%D0%BE%D1%82%D0%BE-%D1%89%D0%B5-%D1%81%D0%B5-%D1%81%D1%8A%D1%82%D0%B2%D0%BE%D1%80%D1%8F%D1%82-%D0%BE%D1%82", "text": "Централна тема на разговорите между президентите на Сърбия и Косово Александър Вучич и Хашим Тачи в Брюксел ще бъде размяната на територии, срещу която са водещите страни в Европа, а експертите се опасяват, че прекрояването на границите ще доведе до нова война на Балканите. Преговорите между Белград и Прищина се водят вече няколко месеца, но реален напредък не е постигнат и източници, близки до сръбските власти твърдят, че ЕС вече поставя ултиматум да има споразумение до началото на 2019 година, защото в противен случай интеграцията в евросъюза ще бъде блокирана. Дипломатически източници от страна на държавите в ЕС обясняват, че Брюксел не иска от Белград да признае Косово, но че нормализирането на ситуацията предвижда членство на Косово в международни организации, включително ООН и че Прищина трябва да се съгласи със създаването на Съюз на сръбските общини. За Белград не е лесно да приеме тази формула, което означава официално да признае, че е загубил Косово. В сръбската конституция съществува разпоредба, според която Косово е неделима част от Сърбия. С това Вучич рискува не само да загуби рейтинга, но и да бъде обвинен в предателство към националните интереси. В тази патова ситуация сръбският президент се впуска в неочаквана стъпка - настоява за прекрояване на границите на Косово. Става дума за старата идея за разделяне на Косово и присвояване на северните части, в които са населени предимно сърби. Също така неочаквана беше идеята на Тачи, който \"предпазливо\" застана зад \"корекция на границите\", с което Вучич и Тачи \"фактически маркираха формулата за нормализиране на отношенията чрез размяна на територии\". Активното лобиране на президента на Сърбия в западните центрове за преначертаване на границите на Косово е обяснимо. Без подкрепата на тази идея в ключови страни идеята е нереализируема, а перспективата в голяма степен зависи от позицията на световната общност. Повечето експерти за Балканите се опасяват, че размяната на територии по етнически принцип ще отвори кутията на Пандора в региона, тъй като може да реши един проблем, а да създаде хиляди други. „След косовската размяна и Република Сръбска ще тръгне към обединение със Сърбия, след което ще стане неизбежно разпадането на Босна\", твърди хърватския анализатор Владо Вурушич и допълва: „Нито пък Хърватия ще остане настрана, присвоявайки си хърватските дялове от Босна. И местните мюсюлмани, и техните покровители от Турция със сигурност ще обърнат поглед към мюсюлманската област в Сърбия - Санджак. Тогава ще дойде ред и на Македония и може би на Черна гора. Домино ефектът ще стане необратим\".  ", "date": "2018.08.23", "title": "Нова война зрее на Балканите! Кутията на Пандора и ефектът на доминото ще се сътворят от..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386011-%D0%B4%D0%B6%D0%B5%D0%BD%D0%B4%D1%8A%D1%80%D0%B8%D1%82%D0%B5-%D0%B2%D1%8A%D0%B2%D0%B5%D0%B6%D0%B4%D0%B0%D1%82-%D0%BD%D0%BE%D0%B2-%D0%B5%D0%B7%D0%B8%D0%BA,-%D1%83%D0%BD%D0%B8%D0%B6%D0%B0%D0%B2%D0%B0%D1%89-%D0%B4%D0%BE%D1%81%D1%82%D0%BE%D0%B9%D0%BD%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BC%D1%8A%D0%B6%D0%B5%D1%82%D0%B5-%D0%B8-%D0%B6%D0%B5%D0%BD%D0%B8%D1%82%D0%B5", "text": "Джендър-идеологията (ненаучното твърдение, че социалният пол - джендър, е откъснат и независим от биологичния) иска да наложи тоталитарен новговор. Да подмени базисни понятия на науката и човешката природа, с термини, които са ненаучни, абсурдни и дори унизяващи достойнството на мъжете и жените. Пореден пример: в щата Калифорния джендър-идеологията е превърната в закони и политики. Пропагандира се активно от медии. Ето най-новото от джендър-фантасмагориите - гениталиите нямали пол, не били мъжки и женски, затова не трябвало да се казва \"вагина\", както е прието от медицината и нормалния човешки език, а... \"предно отверстие\". Медицината и анатомията трябвало да се отрекат, щото имало хора, които не били съгласни с тях... Ето цитат и линк към наръчник на популярното в Сан Франциско онлайн издание Healthline. Резонирайте, дами и господа: \"Тези наръчници по сексуално образование често ненужно обозначават половите органи като \"мъжки полови органи\" и \"женски полови органи\" и говорят за \"секс с жени\" или \"секс с мъже\", изключвайки онези хора, които се идентифицират като небинарни. Много хора не смятат, че органите на тялото имат пол (джендър), а приемат, че само личността има джендър. Затова е неправилна представата, че пенисът е изключително мъжки полов орган, а вулва е изключително женски орган...... За целите на този наръчник ще обозначаваме \"вагината\" като \"предно отверстие\", вместо да използваме само медицинското понятие \"вагина\". Това е джендър-включващ език, който отчита факта, че някои транс хора не се идентифицират с етикетите, които медицинската общност поставя на човешките гениталии.\"  ", "date": "2018.08.23", "title": "Джендърите въвеждат нов език, унижаващ достойнството на мъжете и жените"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386012-%D0%BB%D0%B5%D0%B9%D0%B4%D0%B8-%D0%B3%D0%B0%D0%B3%D0%B0-%D0%B7%D0%B0%D1%80%D0%B0%D0%B4%D0%B2%D0%B0-%D1%84%D0%B5%D0%BD%D0%BE%D0%B2%D0%B5%D1%82%D0%B5-%D1%81-%D0%B4%D0%BE%D1%81%D1%82%D0%B0-%D0%BE%D1%82%D0%BA%D1%80%D0%BE%D0%B2%D0%B5%D0%BD%D0%B0-%D1%81%D0%BD%D0%B8%D0%BC%D0%BA%D0%B0", "text": "Американската певица Лейди Гага успя да изненада приятно феновете със смела снимка. Фотографията е публикувана на страницата й в Instagram. На провокативната снимка 32-годишната певица показва задника си. В продължение на шест часа публикацията получи огромно количество коментари, както и повече от 750 хиляди харесвания.  ", "date": "2018.08.23", "title": "Лейди Гага зарадва феновете с доста откровена снимка..."}
{"url": "http://www.classa.bg/%D1%81%D0%B2%D1%8F%D1%82/item/386009-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D0%B1%D0%BB%D0%BE%D0%BA%D0%B8%D1%80%D0%B0-%D1%80%D1%83%D1%81%D0%BA%D0%B8-%D0%B0%D0%BA%D1%82%D0%B8%D0%B2%D0%B8-%D0%B2-%D1%81%D0%B0%D1%89-%D0%B7%D0%B0-%D1%81%D1%82%D0%BE%D1%82%D0%B8%D1%86%D0%B8-%D0%BC%D0%B8%D0%BB%D0%B8%D0%BE%D0%BD%D0%B8-%D0%B4%D0%BE%D0%BB%D0%B0%D1%80%D0%B8", "text": "Американските власти замразиха руски активи в САЩ за стотици милиони долари, в рамките на санкциите, приети срещу Москва. Това се разбира, че е планирано от Сенатския комитет по банково дело в САЩ, според текста на речта на подсекретаря на Министерството на финансите на САЩ, Сигал Манделкер,.   \"Действията на Министерството на финансите имат широки последици за финансовите интереси на засегнатите физически и юридически лица, включително замразяване на руски активи на стойност стотици милиони долари в САЩ\", се казва в текста.   От друга страна, заместник-министърката предупреди, че САЩ биха могли да причинят още повече \"икономическа болка\" на Русия, ако Москва не промени съществено политиката си.   Манделкер, която описа програмата за санкции срещу Русия, като една от \"най-активните и най-големият удар\", припомня, че от януари 2017 г., Вашингтон е санкционирал 217 физически и юридически лица, свързани с Русия \"за широк кръг от дейности \".   Както \"злонамерено поведение\" на Русия, заместник-секретарят обяви \"окупацията\" на Крим, непрекъсната агресия срещу Украйна и опита да разруши западните демокрации\" чрез твърдяната намеса в изборите. Тя също така обвини Русия че \"е позволила на Асад да извърши масови кланета в Сирия и за употреба на химически вещества в опита за убийство на бившия агент Сергей Скрипал и неговата дъщеря Юлия\".   От своя страна, Москва вече обяви този месец, че \"диалог с Русия от позицията на силата и с ултиматуми е безполезен и няма перспективи\", според говорителя на руското външно министерство, Мария Захарова. Според Кремъл ограниченията от този вид са \"абсолютно незаконни и не са в съответствие с международното право\".", "date": "2018.08.23", "title": "Вашингтон блокира руски активи в САЩ за \"стотици милиони долари\""}
{"url": "http://www.classa.bg/%D1%81%D0%B2%D1%8F%D1%82/item/386000-%D0%BD%D0%B5%D0%BF%D0%BE%D0%B4%D1%85%D0%BE%D0%B4%D1%8F%D1%89%D0%BE-%D0%B2%D1%80%D0%B5%D0%BC%D0%B5-%D0%B2-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D0%BC%D0%B5%D0%B6%D0%B4%D1%83-%D0%B0%D0%BD%D0%BA%D0%B0%D1%80%D0%B0-%D0%B8-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD", "text": "В последните седмици и без това напрегнатите отношения между Турция и САЩ се изостриха забележимо. Причина станаха редицата доста резки заявления и крачки на турския лидер в отговор на натиска на Вашингтон, който според Ердоган излиза далеч извън рамките на правното поле. В крайна сметка Анкара премина на национална валута за международните разплащания, забележимо съкрати вложенията си в американските дългови облигации и увеличи митата за внасяните от САЩ стоки. Това се случва и на фона на скорошния скандал заради възможните доставки в Турция на руските противоракетни системи С-400. Всъщност проблемите между Анкара и Вашингтон започнаха след неуспешния държавен преврат, за чиято организация задочно е обвинен живеещият в САЩ проповедник Фетхулах Гюлен. Америка категорично отказва да го предаде на турските власти. След това у Анкара се появи още един обвинен – американският проповедник-евангелист Андрю Брунсън, който не е подозиран, а пряко обвиняван за връзки със забранената в Турция организация ФЕТО. Според следствието тя е получила пари от САЩ за подкопаването на конституционния строй на страната. Налага се впечатление, че Анкара и Вашингтон ще „размахват юмруци“ още дълго време и САЩ, разбира се, ще засили натиска и в икономическото и във военно-технологическо поле. Президентът на САЩ Доналд Тръмп всъщност вече зачеркнал програмата на американско-турското сътрудничество в областта на ВВС, подразбираща доставката на Анкара на изтребители Ф-35. Фактът, че Турция вече е заплатила за самолетите повече от 800 милиона долара, а пилотите на турските ВВС цяла година са прекарали подготовка в Америка не вълнува никому. Засега е неясно как ще приключи увеличаващия се дисбаланс в американско-турските отношения, но е очевидно едно – НАТО, в чиято система възникват още повече разногласия и взаимни упреци, се къса по шевовете и вече не става дума само за САЩ и Турция. Превод: Поглед.инфо", "date": "2018.08.23", "title": "Неподходящо време в отношенията между Анкара и Вашингтон"}
{"url": "http://www.classa.bg/%D1%81%D0%B2%D1%8F%D1%82/item/386002-%D0%BD%D0%BE%D0%B2%D0%B8%D1%8F%D1%82-%D0%BA%D1%80%D1%8A%D1%81%D1%82%D0%BE%D0%BD%D0%BE%D1%81%D0%B5%D0%BD-%D0%BF%D0%BE%D1%85%D0%BE%D0%B4-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F", "text": "Днес министърът на външните работи на Великобритания Джереми Хънт ще се обърне към ЕС от САЩ с прочувствена реч. Вече е известно какво ще каже – ще обяви нов кръстоносен поход срещу Русия. Кой поред за последните няколко века? Форин офис публикува откъси от речта на Хънт в Института за мир във Вашингтон. В частност министърът се обръща към Китай с предложение да бъде по-последователен по въпроса за „поддържането на международния ред“ – да се придържа към позициите на Запада по отношение на Русия. Тоест иска да оплете Поднебесната с ласкави мрежи, да образува втори фронт и едва след това да атакува. Наистина, наклонът на търговския баланс между Запада и Изтока в полза на последния ще бъде наречено от ръководителя на британското външно министерство сериозно предизвикателство за световния ред. Което, без съмнение, ще добави горчивка към подготвеното сладко хапче. На мястото на писачите на речите му, докато не е късно, бих изтрил този пасаж. Ако се опитат да завъртят главата на Си Дзинпин, то е е нужно в една реч да поставят две разнопосочни идеи. А още така той пряко ще се обърне към партньорите по ЕС, член на който Великобритания вече не е, с предложение по-ясно и публично да формулират кой е безкористен враг и кой е коварен враг за Европа. Ето това ще каже: Той зове под звездно-ивичестия флаг на хегемона, общо казано. Припряно англосаксонците отново се опитват да насъскат срещу нас европейските страни, нали? Твърде пряко. Разбираемо е, че този път се надяват да си останат след това да гледат на острова си. Но този път това няма да им се получи. Според мен те не отчитат някои съвременни особености. С какво се отличава днешното време от ситуацията от преди век? Преди всичко по осведомеността – технологиите направиха общуването оперативно и разнообразно. Сега всички знаят всичко – целите, задачите, причините и методите. Но англосаксонците, както и преди остават най-богатото общество на света благодарение на долара и изключителния си цинизъм. Докато тези козове не бъдат избити от пръстите им, планетата ще я тресе от уж стихийно избухващи конфликти и цветни революции. Ту в Близкия изток и в Северна Африка, ту в Украйна или в Грузия, ту в Никарагуа и във Венецуела. Впрочем, ние също имаме козове – армията, флотът и ракетните войски със стратегическо предназначение. Така и живеем. Засега мирно.", "date": "2018.08.23", "title": "Новият кръстоносен поход срещу Русия"}
{"url": "http://www.classa.bg/%D1%81%D0%B2%D1%8F%D1%82/item/386001-12-%D0%B3%D0%BE%D0%B4%D0%B8%D1%88%D0%BD%D0%BE-%D0%BC%D0%BE%D0%BC%D0%B8%D1%87%D0%B5-%D0%BD%D0%B0%D0%BF%D1%80%D0%B0%D0%B2%D0%B8-%D0%BD%D0%B0%D0%B9-%D0%B4%D0%BE%D0%B1%D1%80%D0%B0%D1%82%D0%B0-%D1%81%D0%BD%D0%B8%D0%BC%D0%BA%D0%B0-%D0%BD%D0%B0-%D1%87%D1%83%D0%B4%D0%BE%D0%B2%D0%B8%D1%89%D0%B5%D1%82%D0%BE-%D0%BE%D1%82-%D0%BB%D0%BE%D1%85-%D0%BD%D0%B5%D1%81-%D0%BE%D1%82-%D0%B3%D0%BE%D0%B4%D0%B8%D0%BD%D0%B8", "text": "12-годишната Шарлот Робинсън успя да заснеме предполагаемото чудовище от езерото Лох Нес. Нейната снимка вече е квалифицирана от Стив Фелхам, експерт по въпроса, като \"най-добрата от години\".   Момичето било със семейството си на почивка в комплекса Loch Ness Highland Lodges в петък, когато забелязва в езерото, на около 15 метра от брега, една форма, подобна на легендарното създание. Тя разказва, цитирана от Mirror, за нещо черно с \" врат и глава, извити като кука\".   В миг, създанието изчезнало под повърхността, след което отново се появило на друго място. Докато тази година има само четири забелязвания на \"Неси\", миналата година бе отбелязана с рекорден брой от 11 предполагаеми срещи със чудовището.", "date": "2018.08.23", "title": "12-годишно момиче направи \"най-добрата снимка на чудовището от Лох Нес от години\""}
{"url": "http://www.classa.bg/%D1%81%D0%B2%D1%8F%D1%82/item/386003-%D0%B5%D0%BB-%D1%87%D0%B0%D0%BF%D0%BE-%D0%B3%D1%83%D0%B7%D0%BC%D0%B0%D0%BD-%D0%BD%D0%B0%D0%B5-%D0%B0%D0%B4%D0%B2%D0%BE%D0%BA%D0%B0%D1%82%D0%B0,-%D1%83%D1%81%D0%BF%D1%8F%D0%BB-%D0%B4%D0%B0-%D0%BE%D1%81%D0%B2%D0%BE%D0%B1%D0%BE%D0%B4%D0%B8-%D0%B8%D0%B7%D0%B2%D0%B5%D1%81%D1%82%D0%B5%D0%BD-%D0%BC%D0%B0%D1%84%D0%B8%D0%BE%D1%82-%D0%BE%D1%82-%D0%BD%D1%8E-%D0%B9%D0%BE%D1%80%D0%BA", "text": "Известният мексикански наркобарон Хоакин Гусман, с псевдоним \"Ел Чапо\", задържан в затвор в Ню Йорк (САЩ), е договорил правните услуги на адвокат Джефри Лихтман, известен с успешната защита на сина на екс-шефа на мафията Джон Готи, информира Notimérica.   \"Аз съм на борда и съм готов да работя\", каза Лихтман пред информационната агенция Notimex. \"Очаквам с нетърпение да представлявам г-н Гусман в съда и да направя битката на живота си\", обясни той, като каза, че към този случай ще се отнася като към всички останали, т.е. \"битка без отдих.\"   Правният екип на \"Ел Чапо\" вече разполага с трима адвокати: Едуардо Баларезо, водещия адвокат Уилям Пърпура и Джефри Лихтман. Последният е известен с таланта си за постигане на победа чрез стратегиите, дори когато случаят изглежда загубен. В момента таксите за неговото включване не са известни.   Гузман Лоера бе екстрадиран в САЩ миналата година, след като избяга през тунел от затвор с максимална сигурност в Мексико и остана една година на свобода. Той е изправен пред 17 обвинения за внос и трафик на наркотици в САЩ. Неговият процес ще започне на 5 ноември.", "date": "2018.08.23", "title": "\"Ел Чапо\" Гузман нае адвоката, успял да освободи известен мафиот от Ню Йорк"}
{"url": "http://www.classa.bg/%D1%81%D0%B2%D1%8F%D1%82/item/386005-%D0%BB%D0%B0%D0%B2%D1%80%D0%BE%D0%B2-%D1%89%D0%B0%D1%82%D0%B8%D1%82%D0%B5-%D0%BF%D1%80%D0%B5%D0%B4%D0%BD%D0%B0%D0%BC%D0%B5%D1%80%D0%B5%D0%BD%D0%BE-%D0%B7%D0%B0%D1%82%D1%80%D1%83%D0%B4%D0%BD%D1%8F%D0%B2%D0%B0%D1%82-%D0%BF%D1%80%D0%BE%D1%86%D0%B5%D1%81%D0%B0-%D0%BF%D0%BE-%D0%B7%D0%B0%D0%B2%D1%80%D1%8A%D1%89%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D0%B8%D1%80%D0%B8%D0%B9%D1%81%D0%BA%D0%B8%D1%82%D0%B5-%D0%B1%D0%B5%D0%B6%D0%B0%D0%BD%D1%86%D0%B8-%D0%B2-%D1%80%D0%BE%D0%B4%D0%B8%D0%BD%D0%B0%D1%82%D0%B0-%D0%B8%D0%BC", "text": "САЩ нарочно забавят завръщането на сирийските бежанци по домовете им. Такова заявление направи руският външен министър Сергей Лавров. Своите думи той мотивира с това, че на скорошната среща на специалния представител на ООН по Сирия Стефан де Мистура с американския държавен секретар Майк Помпео е направено заявление, че още „е дори рано да се мисли за възстановяването на Сирия“. Тук е важно да се отбележи, че руската страна след освобождението на по-голямата част от Сирия от терористите на „Ислямска държава“ повдигна категорично въпроса за възстановяването на страната. Постоянно постъпват новини за това, че в едно или друго населено място, възстановено при участието на Русия, започват да се връщат жителите. Защо тогава САЩ говорят, че е преждевременно да се повдига въпросът за възстановяването на Сирия? Това може ли да се обясни с факта, че на Вашингтон изобщо му е безразлична съдбата на тази страна? Сега не ги притеснява въпроса със завръщането на жителите по домовете им точно така, както им е все тази за борбата срещу тероризма в Близкия изток. Щатите в течение на 17 години се намираха в региона и не постигнаха никакъв успех в борбата срещу тероризма – екстремистите само трупаха сили, завземайки все нови и нови територии. Всичко се промени, когато в Сирия по молба на правителството на тази страна влезе Русия – за три години тя успя на практика напълно да освободи територията на САР. Тук, според мен, няма за какво да се говори. Съвършено е ясно, че на Вашингтон му е изгодно да разбърква ситуацията в Близкия изток. Нека погледнем само на примерите с Ирак и Либия – ето каква съдба бе подготвена и в Сирия. Спаси я единствено това, че в региона пристигнаха руските военно-космически сили, обърквайки плановете на САЩ.", "date": "2018.08.23", "title": "Лавров: Щатите преднамерено затрудняват процеса по завръщането на сирийските бежанци в родината им"}
{"url": "http://www.classa.bg/%D1%81%D0%B2%D1%8F%D1%82/item/386004-%D0%BE%D0%B1%D1%80%D1%8A%D1%89%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D0%B0%D0%B3%D0%BD%D0%B8%D1%82%D0%BD%D0%BE%D1%82%D0%BE-%D0%BF%D0%BE%D0%BB%D0%B5-%D0%BD%D0%B0-%D0%B7%D0%B5%D0%BC%D1%8F%D1%82%D0%B0-%D0%BC%D0%BE%D0%B6%D0%B5-%D0%B4%D0%B0-%D0%B5-%D0%BF%D0%BE-%D0%B1%D1%8A%D1%80%D0%B7%D0%BE,-%D0%BE%D1%82%D0%BA%D0%BE%D0%BB%D0%BA%D0%BE%D1%82%D0%BE-%D1%81%D0%B5-%D0%B5-%D0%BF%D1%80%D0%B5%D0%B4%D0%BF%D0%BE%D0%BB%D0%B0%D0%B3%D0%B0%D0%BB%D0%BE", "text": "Обръщането на магнитните полюси на планетата, явление, което в крайна сметка би могло да лиши нашия свят почти изцяло от защита срещу космическата радиация и да има непредвидими последици, може да е ставало по-често, отколкото се смяташе досега, съобщава списание PNAS след изследване на международен екип от Австралия, Китай и Тайван.   След като анализират древните скални израстъци от пещерите в Южен Китай, изследователите открили, че полярността на планетата може да се променя много по-бързо от общоприетото.   Няколко научни изследвания досега показват, че по време на съществуването на Земята магнитните полюси са били обръщани няколко пъти, поне с една пълна инверсия преди около 773 000 години.   Използвайки магнитния анализ и радиометричното датиране, изследователите успяват да проследят геомагнитната история на планетата за период от 16 000 години. Новото проучване показа, че преди 98 000 години полярността е била обърната в течение само на няколко века, което е 30 пъти по-бързо от предполагаемото.   Екипът също така казва, че силата на магнитното поле на Земята, която действа като защитник срещу вредното излъчване на космоса, намалява почти 10 пъти, когато се появят такива промени в магнитната полярност.   \"Радиацията може да увреди клетките, да причини рак и да изпържи електронните вериги и електрическите мрежи\", каза в интервю за Business Insider Алана Мичъл, научен журналист. Тя добави, че по-голям ще бъде рискът от висока радиация и за самолетни и други полети.   Въпреки това, геолозите, които са извършили изследването, публикувано в PNAS изчисляват, че такава драстична промяна няма да се случи в краткосрочен план, и твърдят, че човечеството ще има време да се подготви за следващото обръщане на магнитната ос.", "date": "2018.08.23", "title": "Обръщането на магнитното поле на Земята може да е по-бързо, отколкото се е предполагало"}
{"url": "http://www.classa.bg/%D1%81%D0%B2%D1%8F%D1%82/item/386006-%D0%B8%D1%80%D0%B0%D0%BD-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F-%D1%81%D0%B2%D0%BE%D1%8F-%D0%BF%D1%8A%D1%80%D0%B2%D0%B8-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B5%D0%BD-%D1%81%D1%8A%D0%B2%D1%80%D0%B5%D0%BC%D0%B5%D0%BD%D0%B5%D0%BD-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB", "text": "Иран представи във вторник Kowsar - първият си изтребител, изцяло собствено проектиране и производство, съобщава персийската агенция Tasnim.   Представянето на самолета, което се извърши в навечерието на Деня на иранската отбранителна индустрия на 22 август, бе проведено с участието на президента на страната Хасан Рохани.   Според агенцията, изтребителят принадлежи към четвъртото поколение самолети от този тип и е оборудван с високо интегрирани авионични системи и многофункционален радар.   Тези съвсем нови самолети ще бъдат използвани в мисии за подкрепа на къси разстояния.", "date": "2018.08.23", "title": "Иран представя своя първи национален съвременен изтребител"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386008-%D0%B4%D0%B5%D0%BD%D1%8F%D1%82,-%D0%B2-%D0%BA%D0%BE%D0%B9%D1%82%D0%BE-%D0%BC%D0%BE%D0%BB%D0%B8%D1%82%D0%B2%D0%B8%D1%82%D0%B5-%D0%B1%D0%B8%D0%B2%D0%B0%D1%82-%D1%87%D1%83%D1%82%D0%B8", "text": " В дните, когато се намира в този знак всичко е подчинено на дълга и отговорността. Ключовите думи са умереност,точност, порядък и акуратност. Дела изискващи творчески подход, трябва да се отложат за по-удачно време. Хората търсят практическата страна на нещата. Подходящо за рутинна работа. Може да има задръжки и препятствие в делата. Уязвими са костната система, гръбначния стълб и долните крайници. Отложете визитата си при зъболекар. Неблагоприятно е да се обръщате към знахари и чакръкчии за наместване на прешлени и кости, лекуване на гръбначния стълб. Добре се поддава лечението на гастрит и язва. . През това време не трябва де започвате нищо важно.   преминава в знак Водолей.  – денят е непредсказуем. Символ сърце, Чашата на Граала. Цветове на деня – различни нюанси на синьото – цвета на морските вълни, лазурно синьо, небесносиньо. Енергетика на деня – пасивна и спокойна външно, активна вътрешно. Медитация – сърце. Акценти – избор между духовния свят и материалния, среща със своята истинска природа, достигане на чувство за единение с Вселената, мъдрост, алтруистична дейност, благодарност. Добре е да се посети църква. Това е ден, в който молитвите биват чути. Ден на любовта, милосърдието и състраданието. В този лунен ден се появява рядката възможност да разберем своята същност. Всеки, който се интересува от духовното развитие и самоусъвършенстване, трябва да използва този ден в пълна мяра. Времето, в което може да се постигне мъдрост, да се получат скрити знания и да се черпи информация от висшите сили. Денят не подхожда за активни действия, достижения и борба, а е създаден само за вътрешна работа. Без значение каква работа ви предстои, какви битови дела ви очакват, просто се настройте да работите над себе си. Това ще донесе добри резултати. Днес не е добре да се мисли за пари. Хубаво е да се дава, да се подарява, а не да се взема. За девиз на деня може да се използват думите на Скарлет О,Хара от „Отнесени от вихъра”: „Няма да мисля днес за нищо, ще мисля за него утре.” Да не се яде груба, тежка и мазна храна, избягвайте месото. Да се пият повече течности – вода, сокове. Физическото натоварване да е малко – подходящи са занимания - стречинг, йога, цигун. Уязвими органи са сърцето и сърдечно-съдовата система. На тези органи да се отдели достатъчно внимание. Идеален ден за нежни чувства, за първа среща. В 12 лунен ден може да срещнете своята дългоочаквана половинка, идеалната за вас любов. Идеален за сключване на брак. В този ден не трябва да има грубости, да се изричат обиди. Лошото отношение може да остане за дълго в паметта на човека и трудно да се забрави. Проявете в този лунен ден максимум нежни и топли чувства, намерете позитивните моменти в него!  – Добре е телесните удоволствия да минат на заден план. Ако все пак предприемете интимност, то сексът трябва да бъде, колкото може повече духовен. Важни са не толкова техническите умения, колкото да има повече любов, нежност, доброта и разбиране. Не е подходящо за зачатие. Дете заченато сега ще има не лека съдба.  в това време подобрява здравето, освобождава ви от обидите и притегля богатство. .  – В този ден не трябва да се напрягате. Благоприятно е за почивка и за отпускане. Добре е да се установяват връзки между хората и да си помагат взаимно. Обезателно отделете време на децата си. Не се препоръчва да носите черно и ярки цветове.", "date": "2018.08.23", "title": "Денят, в който молитвите биват чути!"}
{"url": "http://www.classa.bg/%D1%81%D0%B2%D1%8F%D1%82/item/386007-%D1%80%D1%83%D1%81%D0%B8%D1%8F%D0%B3%D0%B5%D0%B9%D1%82-%D1%81%D1%8A%D0%B2%D0%B5%D1%82%D0%BD%D0%B8%D0%BA-%D0%BD%D0%B0-%D1%82%D1%80%D1%8A%D0%BC%D0%BF,-%D0%BE%D0%B1%D0%B2%D0%B8%D0%BD%D0%B5%D0%BD-%D0%B7%D0%B0-%D0%B2%D1%80%D1%8A%D0%B7%D0%BA%D0%B8-%D1%81-%D0%BF%D1%80%D0%B5%D0%B4%D0%BF%D0%BE%D0%BB%D0%B0%D0%B3%D0%B0%D0%B5%D0%BC-%D1%80%D1%83%D1%81%D0%BA%D0%B8-%D1%88%D0%BF%D0%B8%D0%BE%D0%BD%D0%B8%D0%BD", "text": "В центъра на политическата филипика в САЩ сега е Джон Болтън, съветник националната сигурност на президента Доналд Тръмп, който до този момент е бил считан в либералните кръгове и американските медии като най-ентусиазиран \"ястреб\" (поддръжник на военната политика) в сегашната администрация по отношение на Русия. Всъщност Болтън е описан от Блумбърг като \"яростен ястреб срещу Русия и един от най-суровите критици на Кремъл\".   Но според демократите дори Болтън няма напълно чисто минало. Оказва се, че през 2013 г., настоящият съветник на Тръмп е участвал чрез видеоконферентна връзка в колоквиум, организиран от руска политическа активистка за правото да притежават огнестрелно оръжие, по искане на Дейвид Кийн, бивш президент на Национална асоциация по оръжията на САЩ.   Въпросната активистка е руската гражданка Мария Бутина, по-късно задържана в САЩ по обвинение, че действа като агент на чуждестранно правителство. Във видеото Болтън изразява подкрепата си за изменение на руската конституция, за да разшири правата на гражданите да притежават оръжие.   Водещи демократи в комисията по надзор и правителствени реформи на Камарата на представителите сега искат да знаят дали Болтън е информирал Белия дом за контакта с Бутина, преди да бъде назначен за настоящата си роля като съветник по националната сигурност.   В драматично писмо до началника на кабинета на Белия дом, Джон Кели, демократите Илия Къмингс (Мериленд) и Стивън Линч (Масачузетс), твърдят, че връзката на Бутина с Болтън е \"тревожна и безпрецедентна\" и призовават администрацията да предостави документи, за да докаже, че съветникът по сигурността на Тръмп е разкрил подробности за своята \"предишна работа\" с предполагаемия руски шпионин.   И това не е първият път, когато поддръжниците на идеята за \"Русиягейт\" атакуват Болтън. През април, NBC News се опита да го свърже с Русия, в статия за участието му в Гладстон институт, анти-мюсюлманска организация, която била \"подкрепяна онлайн от руска трол фабрика\".   Авторът на тази информация твърди, че някои от членовете на Гладстон са се появявали в RT, което по негово мнение било по някакъв начин доказателство за връзките на Болтън с Русия.", "date": "2018.08.23", "title": "\"Русиягейт\": съветник на Тръмп, обвинен за връзки с предполагаем руски шпионин"}
{"url": "http://www.classa.bg/%D1%81%D0%B2%D1%8F%D1%82/item/385998-%D1%82%D1%8A%D1%80%D1%81%D0%B5%D0%BD%D0%B5%D1%82%D0%BE-%D0%BD%D0%B0-%E2%80%9E%D1%80%D1%83%D1%81%D0%BA%D0%B8-%D1%85%D0%B0%D0%BA%D0%B5%D1%80%D0%B8%E2%80%9C-%D0%BD%D0%B0%D0%BD%D0%B0%D1%81%D1%8F-%D0%BE%D0%B3%D1%80%D0%BE%D0%BC%D0%BD%D0%B0-%D0%B2%D1%80%D0%B5%D0%B4%D0%B0-%D0%BD%D0%B0-%D1%81%D0%B0%D1%89", "text": "Колкото по-близо са ноемврийските избори за Конгрес на САЩ, толкова по-гръмко звучи иззад океана ревът за намесата на „руските хакери“. Този път за намесата на изборите се оплака компанията Майкрософт. Сами по себе си жалбите могат да се игнорират, ако не бе едно нещо. Няма ли да доведе американската истерия до кибератаки към нашите банкови ресурси? Колкото по-близо е 6 ноември - датата на междинните избори в САЩ – толкова по-силна става истерията за \"руските хакери\". Този път производителят на най-популярната операционна система „Уиндоус“, „Майкрософт“, излезе с изявление, в което съобщава за поредните опити на „правителството на Русия\" да повлияе на предстоящите избори. Според текста „група хакери, свързани с руското правителство, създадоха фалшиви домейни, които се оказаха фалшификати на две американски консервативни организации –„ Хъдзъновия институт“ и „Международния републикански институт“. Три фалшиви домейна уж са създадени „по такъв начин, че да създадат впечатление за тяхната принадлежност към американския Сенат“. Президентът на „Майкрософт“ Брад Смит коментира, че тази дейност „се фокусира главно върху подкопаването на демокрацията“. Въпреки че никой не се е опитал да влезе във фалшивите сайтове, той „няма съмнение кой е отговорен“ – за това се обвинява хакерската група Strontium, известна също като Fancy Bear или APT2. По-рано, специалният прокурор Роберт Мюлер, който разследва „руската следа“ на президентските избори през 2016 г., свърза тази група с Главното разузнавателно управление на Русия (ГРУ). Президентът на САЩ Доналд Тръмп нееднократно е сравнявал настоящата истерия около „руските хакери“ с „лова на вещици“ и маккартизма от началото на 50-те години. И наистина, ситуацията се развива в абсолютно същите рамки. Въпреки факта, че  „Майкрософт“, както и „Фейсбук“ са частни, а не държавни компании, те работят в пълно съответствие с „указанията на партиите и правителството“ и са готови по всяко време да „се разобличат пред партията“, за да се избегнат проблеми с правоохранителните органи. Това, че Демократическата партия, смятаща се за основната жертва на „руските хакери“ сега официално да не е на власт, ситуацията не се променя принципно, което е още едно потвърждение на имитационния характер на американската демокрация. Ето защо, както частните  холивудски студия по време на „Лова на вещици“ съвсем доброволно и без никакъв натиск от страна на властите отказваха да сътрудничат със заподозрени в „съчувствие към комунизма“ актьори и режисьори, така и американските технологични компании съвсем свободно и с чувство за изпълнен граждански дълг търсят и намират  „\"руски хакери“. Специалният прокурор Робърт Мюлер е на 74 години и на обществеността не ѝ е известно за неговото пристрастие към алкохола, но разликата между  „лова на вещици“ от преди 65 години и съвременния се заключва в това, че в нея няма никакво индивидуално въплъщение, както е в случая с Маккарти. Безумното търсене на „руски хакери“ във всяка американска ютия във втората половина на 10-те години на XXI век историците на бъдещето ще го нарекат по някакъв начин, но едва ли ще е „мюлеризъм“ или „клинтънизъм“. Изглежда, че американските средства за масова пропаганда (думата „информация“ е неуместна тук) все пак успяват да убедят привържениците на Демократическата партия, че Хилъри Клинтън е загубила само заради намесата на „руските хакери.“ За това свидетелстват резултатите от проучване на компанията „Галъп“. Сред всички участниците в изследването 39% вярват в „намеса на Москва“, която не е повлияла на резултатите, същия процент заявява, че Русия се намесва и влияе на резултата от изборите, и само 16% отхвърлят възможността за „руската намеса“. Но ако се обърне внимание единствено на поддръжниците на Демократическата партия, ситуацията се променя радикално: 78% са сигурни, че президентът им е назначен от Русия. Това, разбира се, е безпрецедентна ситуация и в американската, и световната история. И само 6%, на прага на статистическа грешка, вярват, че Русия изобщо не се е намесвала в американските избори. Безпрецедентната ситуация води до безпрецедентни мерки. Вестник „Взгляд“ по-рано детайлно разглежда ситуацията с изключването от социалните мрежи на най-известния американски конспиролог Алекс Джоунс. Търговските компании „Епъл“, „Алфабет“ и „Ютюб“ фактически осъществиха акт на цензура, изключвайки профилите на Джоунс. И ако на някой му се струва, че подобно заплашва единствено конспиролозите, то той се лъже. Руските потребители знаят това по-добре от останалите – има примери, когато съвременните руски писатели се блокират във „Фейсбук“ заради цитати на класици, при това случаите са няколко. Доналд Тръмп, в интервю пред „Ройтерс“ изказа особено притеснение от подобни блокировки. Според него, действията на собствениците на социалните мрежи са „опасни“. Според него подобни действия „дискриминират много консерватори и републиканци“, унищожавайки както „добри“, така и „лоши“ изказвания. Както заяви Тръмп: „УТРЕ МОЖЕ ДА СТЕ ВИЕ“. Наистина, не е много разбираемо как подобни действия в социалните мрежи се съчетават със знаменитата Първа поправка на конституцията на САЩ, която гарантира на гражданите свободата на словото. Впрочем, сенатор Маккарти и неговите съратници не се притесняват от тази поправка. При това, хакерските атаки могат наистина да се превърнат в сериозна заплаха за свободните избори - както в САЩ, така и във всяка друга страна. Страните все по-често и по-често се обръщат към технологиите на интернет-допитванията за значими за гражданите теми и предвид общата цифровизация на живота рискът от фалшифицирането на данните ще се увеличава. Условно казано, ако хакерите променят резултата от гласуването за преименуване на улица - това не е опасно. Но ако гласуването е за важни инфраструктурни проекти - например строителството на мост или магистрала, и хакери фалшифицират резултатите - това може да доведе до сериозни икономически щети. Да не говорим за реална, не въображаема намеса в изборите. Но вместо да се заемат с наистина важното нещо –с развитието на висока степен на защита от външна намеса на технологиите за дистанционно гласуване, американските власти и търговските компании търсят измислени „руски хакери“ - точно като през 50-те години те се борят с въображаемите „комунисти“ в Държавния департамент и в Холивуд. Има слаба надежда, че след изборите от 6 ноември безсмислените и безпощадни търсения на „руски хакери“ постепенно ще стихнат. Но от друга страна, ако демократите отново де окажат недоволни от техните резултати, кампанията може да започне нов кръг. Ако това бе единствено вътрешна работа на Америка, то, тогава нека търсят на воля. Но понеже заради измислените обвинения страда в това число и руската икономика, настоящият „лов на вещици“ става заплаха на международно равнище. Всички си спомнят как в отговор на организирания и извършен предимно от граждани на Саудитска Арабия, терористичен акт от 11 септември 2001 г. САЩ нанесоха удар първо по Афганистан и след това по Ирак. Няма никакви гаранции, че настоящата хакерска истерия няма да доведе до кибератака по руските ресурси – не е задължително официално санкционирана от американските власти. Нарушението на работата на системите на „Госуслуги“ или на големите руски държавни банки може да доведе до много сериозни загуби. Икономическите вреди от „хакерските атаки по избирателната система на САЩ“ също ще бъдат доста големи. Само че виновници за тази вреда няма да бъдат измислените „хакери“, а „разследващите“, които ще харчат парите на американските данъкоплатци в опит да докажат недоказуемото.", "date": "2018.08.23", "title": "Търсенето на „руски хакери“ нанася огромна вреда на САЩ"}
{"url": "http://www.classa.bg/%D1%81%D0%B2%D1%8F%D1%82/item/385999-%D1%82%D1%80%D1%8F%D0%B1%D0%B2%D0%B0-%D0%BB%D0%B8-%D1%80%D1%83%D1%81%D0%B8%D1%8F-%D0%B4%D0%B0-%D1%81%D0%B5-%D0%B8%D0%B7%D0%B2%D0%B8%D0%BD%D1%8F%D0%B2%D0%B0-%D0%BF%D1%80%D0%B5%D0%B4-%D1%87%D0%B5%D1%85%D0%B8%D1%82%D0%B5-%D0%B8-%D1%81%D0%BB%D0%BE%D0%B2%D0%B0%D1%86%D0%B8%D1%82%D0%B5", "text": "Преди половин век СССР въведе войски в Чехословакия, една от страните от тогавашния социалистически лагер. Сега се опитват да използват недоволството на чехите от тези събития, за да всеят неприязън към нашата страна и да помрачат чешко-руските отношения. Някои дори искат от Москва да се извини за август 1968 г. Нужни ли са те и има ли нещо, за което да има извинения? Когато страните от Варшавския договор на 21 август влязоха в Чехословакия, това се обясняваше с молбата на ръководството на тази страна. В заявлението на ТАСС, разпространено в този ден, бе заявено за обръщението „с молба за оказване на братския чехословашки народ на неотложна помощ, включваща и въоръжени сили“. Назоваваха се следните причини: „ …  Тоест в Чехословакия е възникнала заплаха за социалистическия строй, а това заплашва общата сигурност за всички социалистически страни, затова те и въвеждат войска за въвеждане на ред. На Запад въвеждането на войските бе използвано за очерняне на СССР , че потъпква движението за свобода, че потиска европейските народи. При това въвеждането на войските се провежда практически безкръвно, армията не оказва никаква съпротива, а жертвите сред протестиращите граждани е в размер на 58 души. След 23 години, през 1991 г. съветските войници напуснаха Чехословакия, а две години преди това, след идването на власт в Прага на некомунистическо правителство, Москва осъди и самото въвеждане на войските. В съвместно заявление правителствата на петте държави, участници в намесата (Освен СССР това са Унгария, ГДР, България и Полша) той е наречен „неправомерен акт на намеса във вътрешните дела на суверенната страна, акт прекъснал процеса на демократическо обновяване на ЧССР и притежаващ дълговременни отрицателни последствия“. През 1993 г. Чехословакия се разпада и сега и двете държави – Чехия и Словакия влизат в Европейския съюз и НАТО. Но Русия и досега бива упреквана за август 1968 г. – често е поставена на едно равнище с завземането на Чехословакия от Хитлеристка Германия през 1938 г. и се забравя, че тази страна тогава е просто ликвидирана. Но от какво се ръководи Съветският съюз и трябва ли да се извиняваме пред чехи и словаци. Всъщност в тогавашното заявление на ТАСС всичко е казано максимално честно – и мотивите, и опасенията на Москва са озвучени без премълчаване. Да, на политическия език на тези години, но всяка епоха си има своите термини и понятия. Какво се случва в Чехословакия през 1968 г. „Пражката пролет“ тоест преразглеждането на самата идеология и външнополитическа ориентация на тогавашна Чехословакия. Да, той започна с провъзгласяването от новия ръководител на страната Александър Дубчек на курс на „социализъм с човешко лице“: плурализъм, работническо самоуправление в предприятията, реална многопартийност, свобода на словото. Но за няколко месеца разкрепостяването на чехословашката интелигенция води до демонстрации с искането за излизането от Варшавския договор и публикации на карикатури на Брежнев. В ръководството на ЧССР се води борба – едни искат продължаване на реформите, други предупреждават, че в резултат партията ще загуби власт. Но основният въпрос е друг – Чехословакия е част от социалистическия лагер и граничи със Западна Германия, тоест с мястото, където са разположени основните американски военни сили в Европа. Тоест самата заплаха за излизането от Варшавския договор би принудила Москва да действа и това се разбира от всички. 1968 г. е една от най-бурните в историята на ХХ век. Китай тъкмо излиза от сътресенията на културната революция, която в предишните две години едва не води до разпадането на страната. САЩ водят жестока война във Виетнам – без да щадят никого и нищо. В САЩ са убити Робърт Кенеди, който има добри шансове да стане президент и Мартин Лутер Кинг. Америка се тресе от студентски вълнения, а във Франция младежките бунтове поставят страната на границата на безвластието. СССР в тези години изглежда като бастион на стабилността и увереността в утрешния ден – а и е такъв. Позициите на нашата страна по света се засилват – авторитетът в страните от Третия свят, на които нашата страна помага активно, расте, а левите идеи набират сили в Европа. Американците във Виетнам са обречени – а самото наличие на война работи за ръста на симпатиите към СССР, който помага на малък Виетнам. В голяма степен само разколът с Китай помрачава геополитическата картина на Кремъл – но тук нещата са непоправими не само заради страха и недоверието на Мао, но и заради дълбоката криза и борбата за власт, които заставят Китай да се  затвори в себе си. Затова и проблемите в Чехословакия се приемат от съветското ръководство макар и сериозно, съвсем не агресивно, въпреки западната митология. Москва не налага на социалистическите страни своя модел. И през 40-те и 50-те години, а още повече през 60-кте, както идеологическите, така и икономическите модели в европейските соцстрани се определят от местното ръководство. Ако то е догматично и антинационално, то и моделът се получава такъв и води до кървави събития, подобни на тези в Унгария през 1956 г. Ако то е национално мислещо и умно, то такива са и неговите резултати – както в същата Унгария при Янош Кадар. На първо място за Москва винаги стоят геополитическите въпроси – тоест в това число и сигурността. Страните от Варшавския договор се възприемат като единна военно-политическа сила и макар в същата тази Чехословакия да няма съветски войски, тя се смята за важен елемент от социалистическия лагер.  Николае Чаушеско в своята обкръжена със социалистически страни Румъния може да играе на хипернезависимост и да се заиграва с Китай и САЩ – ако бе поставил въпроса за излизането от Варшавския договор, външнополитическата волност на „гения на Карпатите“ нямаше да представлява заплаха за геополитическите интереси на Русия. Друг е въпросът с Чехословакия, която граничи с НАТО. Леонид Брежнев дълго време уговаря Дубчек да обърне внимание на лошата динамика на процесите – започващи с критика към партията и завършващи с искания за смяна на социалния строй и излизане от Варшавския пакт. И той не преувеличава – така щеше да се случи, ако Москва не се бе намесила. Но можела ли е Москва да не се намеси? Не, не е можела, защото падането на комунистическата власт в ЧСССР щеше да детонира Полша, в която са силни не само антикомунистическите, но и антируските настроения. И най-важното – няма никаква гаранция, че станалата неутрална Чехословакия няма да влезе утре в НАТО. Москва вече дава Австрия на Запада през 1955 г. – извеждайки войските си само в замяна на неутрален статут. Австрия не влиза в НАТО но все пак се разглежда като западна територия. Преобразуването в такава страна на Чехословакия би приближило запада до границата на СССР – тоест щеше за зачеркне постиженията от 1945 г. Съветското ръководство не може да поеме в тази посока в никакъв случай. И в Прага разбират това прекрасно. Така че чехословашките власти са си виновни сами, че са довели ситуацията до въвеждане на войски – тоест  до положение, което категорично не е нужно на Москва. През 1981 Войчех Ярузелски спира смута в смута в Полша, която тогава също е плашена от Запада с въвеждане на съветски войски. Москва още през 1989 г. осъжда въвеждането на войските, изхождайки вече от тези времена на перестройката и представи за геополитическите интереси на СССР. След две години се разпада и Съветския съюз, а след още година и Чехословакия. И на следващата година в договора между Русия и Чехия въвеждането на войските е наречено недопустимо. Така че сега Русия няма защо да се извинява пред Чехия и Словакия, всичко е вече в миналото. А за „страшни зверства“ и „потъпкване на свободите“ през 1968 г. могат с пълно право да говорят виетнамците – само че този път виновник няма да бъде СССР. А и ако не сте в курс, САЩ някога извинявали ли са се пред Виетнам.", "date": "2018.08.23", "title": "Трябва ли Русия да се извинява пред чехите и словаците"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385992-%D1%82%D0%B0%D0%B7%D0%B8-%D0%B0%D1%80%D0%B8%D1%81%D1%82%D0%BE%D0%BA%D1%80%D0%B0%D1%82%D0%BA%D0%B0-%D0%BE%D1%82-%D0%BC%D0%BE%D0%BD%D0%B0%D0%BA%D0%BE-%D1%81%D0%BA%D0%BE%D1%80%D0%BE-%D1%89%D0%B5-%D0%B4%D0%B5%D1%82%D1%80%D0%BE%D0%BD%D0%B8%D1%80%D0%B0-%D0%BA%D0%B5%D0%B9%D1%82-%D0%BC%D0%B8%D0%B4%D1%8A%D0%BB%D1%82%D1%8A%D0%BD-%D0%B8-%D0%BC%D0%B5%D0%B3%D0%B0%D0%BD-%D0%BC%D0%B0%D1%80%D0%BA%D1%8A%D0%BB-%D0%BE%D1%82-%D0%BC%D0%BE%D0%B4%D0%BD%D0%B8%D1%8F-%D0%BF%D0%B8%D0%B5%D0%B4%D0%B5%D1%81%D1%82%D0%B0%D0%BB", "text": "Докато целият свят се възхищава на всяка публична поява на Кейт Мидълтън и Меган Маркъл, в Монако тихомълком изгря една звезда, която като нищо ще детронира двете херцогини от модния пиедестал. Запознайте се с историята на новата принцеса на Монако Беатриче Боромео!   Още през 2015 година, когато дъщерята на италианските аристократи се омъжи за внука на Грейс Кели - Пиер Казираги, веднага стана ясно, че тя ще се превърне в истинска модна икона.     Беатриче е родена в Италия, в уважавано аристократично семейство.      Баща й е граф на Арона, дон Карло Боромео, а майка й - графиня Паола Марцото, наследница на текстилната империя Марцото.      Тъй като родителите й не са женени, тя няма официална дворянска титла.          Принцесата на Монако вече е направила първите си стъпки на модния подиум.      Младата дама, също като съпруга си, е учила в Университета в Милано, след което продължава образованието си в Колумбийския университет.      Дълго време Беатриче работи като журналистка. Говори свободно английски, италиански и френски език.      С принца на Монако са гаджета седем години. След това решават да узаконят връзката си.      Дългоочакваното събитие се състоя на 25 юли 2015 година. На сватбата младата хубавица смени цели четири разкошни рокли.      Щастливите съпрузи вече имат две деца.        И макар Пиер Казираги да е седми по реда на наследяване на трона, в Монако името му и това на очарователната му половинка се споменава също толкова често, колкото и тези на управляващата двойка Албер II и княгиня Шарлен.", "date": "2018.08.23", "title": "Тази аристократка от Монако скоро ще детронира Кейт Мидълтън и Меган Маркъл от модния пиедестал"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/385993-%D1%88%D0%B2%D0%B5%D0%B9%D1%86%D0%B0%D1%80%D1%81%D0%BA%D0%B0-%D0%B1%D0%B0%D0%BD%D0%BA%D0%B0-%D0%B5-%D0%B7%D0%B0%D0%BC%D1%80%D0%B0%D0%B7%D0%B8%D0%BB%D0%B0-%D0%B0%D0%BA%D1%82%D0%B8%D0%B2%D0%B8-%D1%81%D0%B2%D1%8A%D1%80%D0%B7%D0%B0%D0%BD%D0%B8-%D1%81-%D1%80%D1%83%D1%81%D0%B8%D1%8F-%D0%B7%D0%B0-$5%D0%BC%D0%B8%D0%BB%D0%B8%D0%B0%D1%80%D0%B4%D0%B0", "text": "\"Credit Suisse си сътрудничи напълно с международните регулаторни органи, за да гарантира спазването на санкциите, включително тези, свързани с Русия\", заяви представителят на банката в изявление, предава Reuters, цитирана от \"Фокус\". Според агенцията Credit Suisse е замразила активите през второто тримесечие на тази година. Reuters припомня, че заради неутралния статут на Швейцария, санкциите не важат там, но поради факта, че банките в тази страна са много зависими от щатския долар, те трябва да следват политиката на Съединените щати.", "date": "2018.08.23", "title": "Швейцарска банка е замразила активи свързани с Русия за $5милиарда"}
{"url": "http://www.classa.bg/%D1%81%D0%B2%D1%8F%D1%82/item/385994-%D0%BA%D1%80%D0%B5%D0%BC%D1%8A%D0%BB-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D1%81%D1%8A%D1%81-%D1%81%D0%B0%D1%89-%D0%B4%D0%B5%D0%B3%D1%80%D0%B0%D0%B4%D0%B8%D1%80%D0%B0%D1%82", "text": "Прессекретарят на Кремъл Дмитрий Песков нарече некоректно изявлението на Джон Болтън в интервю за “Ройтерс”, че Русия е “затънала” в Сирия. “Нека не забравяме, че на сирийска земя има и американски военни”, отбеляза той   Руският президент Владимир Путин е обсъдил на съвещание с членовете на Съвета за сигурност на Руската федерация състоянието и основните дразнители в отношенията между Русия и САЩ, както и ситуацията в Сирия, предаде ТАСС, цитирайки прессекретаря на Кремъл Дмитрий Песков. Обсъждането е било във връзка с предстоящата утре среща на секретаря на Съвета Николай Патрушев и Джон Болтън, съветник на президента на САЩ Доналд Тръмп за националната сигурност. В Кремъл смятат, че “продължава политическата деградация в двустранните отношения и е необходимо да се разбере има ли във Вашингтон политическо желание за сътрудничество с Русия, и да се потърсят и напипат възможните точки за взаимодействие между Русия и САЩ”, отбеляза Песков. Прессекретарят нарече некоректно изявлението на Болтън в интервю за “Ройтерс”, че Русия е “затънала” в Сирия. “Нека не забравяме, че на сирийска земя има и американски военни”, отбеляза той  ", "date": "2018.08.23", "title": "Кремъл: Отношенията със САЩ деградират"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/385995-%D1%83%D0%BE%D0%BB%D1%81%D1%82%D1%80%D0%B8%D0%B9%D1%82-%D0%BE%D1%82%D0%B1%D0%B5%D0%BB%D1%8F%D0%B7%D0%B0-%D1%80%D0%B5%D0%BA%D0%BE%D1%80%D0%B4", "text": "Според окончателните резултати в края на деня индексът Дау Джоунс е загубил 0,34 процента и е 25 733,60 пункта. Индексът Стандард енд Пуърс 500 е спаднал с 0,04 процента и е 2861,82 пункта.  Технологичният индекс Насдак се е покачил с 0,38 процента на 7889,10 пункта. По-малко от месец преди десетата годишнина от избухването на   индексът Стандард енд Пуърс 500 отбеляза 3453 дни без спад над 20 процента, което в борсите се определя като \"бичи пазар\", имайки предвид бика като символ на силата на финансовите пазари. Президентът   пусна туит по случай рекорда, изказвайки \"поздравления на Америка\".", "date": "2018.08.23", "title": "Уолстрийт отбеляза рекорд"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385996-%D0%B8%D0%B7%D0%BF%D0%BB%D0%B0%D1%89%D0%B0%D1%82-50-%D0%BC%D0%BB%D0%BD-%D0%B5%D0%B2%D1%80%D0%BE-%D0%BD%D0%B0-%D1%83%D0%B6%D0%B8%D0%BB%D0%B5%D0%BD%D0%B8%D1%82%D0%B5-%D0%BE%D1%82-%D0%BE%D0%BB%D0%B8%D0%BC%D0%BF%D0%B8%D0%BA", "text": "50 млн. евро може да достигне стойността на плащанията към засегнати от \"Олимпик\" след обявяването на компанията в ликвидацията според предварителни оценки. Това включва частта от застрахователните премии, които трябва да бъдат възстановени, както и покриване на искове за злополуки, настъпили преди прекратяването на договорите от 18 август. На българските клиенти на \"Олимпик\" ще бъдат осигурени условия за адекватно съдебно представяне в Никозия, увери временният ликвидатор на компанията Павлос Накузи. \"Като част от ликвидационната процедура, когато тя започне, всеки, на когото \"Олимпик\" дължи пари, ще трябва да подаде иск с доказателства за това, използвайки специален формуляр, който трябва да бъде заверен в съд в Кипър или в посолството на Кипър в София. Българските клиенти ще могат да упълномощят някого да действа от тяхно име в Кипър. В закона е регламентирано, че те имат право да попълнят формуляра  на собствения си език. Тъй като нормално той ще бъде на гръцки език, ние ще намерим начин той да бъде и на български език също\", разясни Павлос Накузи, цитиран от БНР. От кипърския Фонд за автомобилно застраховане (Гаранционния фонд) смятат, че според наличната към момента информация за очаквани искове средствата ще бъдат достатъчни, за да се справи той с необходимите плащания по случаи на \"Олимпик\". Трансгранични споразумения регламентират задълженията на Гаранционния фонд към притежателите на полици в други страни и кипърската структура е подписала такова споразумение със своя български партньор, посочиха от фонда.", "date": "2018.08.23", "title": "Изплащат 50 млн. евро на ужилените от \"Олимпик\"?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385990-%D1%81%D1%83%D0%B7%D0%B0%D0%BD%D0%B8%D1%82%D0%B0-%D1%81%D0%B5-%D0%BF%D1%83%D1%81%D0%BD%D0%B0-%D1%81%D0%B0%D0%BC%D0%BE-%D0%BF%D0%BE-%D0%BF%D0%B0%D1%80%D1%84%D1%8E%D0%BC", "text": "Сузанита не спира със скандалните изцепки. Щерката на Орхан Мурад се пусна чисто гола и показа какви прелести крие под дрехите. Певицата качи няколко снимки, на които позира гола от кръста нагоре. Все пак тя е запазила някакво благоприличие и е пуснала косата върху зърната. Миньончето позира усмихнато и показва уверено новата си прическа, с която се подвизава от няколко дни. Коментарите под кадрите, които близо час събраха по близо 10 000 харесвания, бяха доста противоречиви. Някои се възхищаваха на дръзката й постъпка и красотата й, а други просто не доумяваха как момиче на нейните години може да има толкова корекции по себе си и смее да се съблича голо по социалните мрежи.  Какво е вашето мнение за Сузанита?          ", "date": "2018.08.23", "title": "Сузанита се пусна само по парфюм"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385991-%D0%B4%D0%B5%D0%BC%D0%B8-%D1%80%D0%BE%D1%83%D0%B7-%D0%B5%D0%B4%D0%B2%D0%B0-%D0%BD%D0%B0%D0%B4%D1%8F%D0%BD%D0%B0", "text": "Тя е известна с това, че не е никак плаха и постоянно омагьосва интернет със свои горещи фотографии в социалните мрежи. В момента 23-годишната британка Деми Роуз е в курорта Ибиса като не спира да се снима и съответно да очарова с пищните си и неустоими форми.      За последната си фотосесия красивата брюнетка е решила наистина да подлуди цялата аудитория като си облече много изрязан червен бански, който не оставя почти нищо на въображението.      Кадрите показват как горещата моделка не спира да се разхожда около басейн като не пропуска да покаже големия си бюст и не по-малко привличащия погледите свой задник.      Зашеметяващите характеристики на звездата са подсилени с блестящи мигли, прасковен руж и плътно розово червило.      Бившата приятелка на рапъра Tyga има огромна популярност в социалната мрежа като притежава 7,3 милиона последователи в Instagram.                              Красавицата постоянно е канена на модни дефилета и реклами на облекла, но неведнъж е заявявала, че освен в модния бизнес, тя би искала да направи кариера и в киното.", "date": "2018.08.23", "title": "Деми Роуз едва надяна...."}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/385997-%D1%81%D0%BB%D0%B5%D0%B4-%D0%BF%D1%80%D0%B8%D0%B7%D0%BD%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B2%D0%BC%D1%80%D0%BE,-%D1%87%D0%B5-%D0%B4%D0%BE%D0%B3%D0%BE%D0%B2%D0%BE%D1%80%D1%8A%D1%82-%D1%81-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%BF%D0%BE%D0%B4%D0%BB%D0%B5%D0%B6%D0%B8-%D0%BD%D0%B0-%D1%80%D0%B5%D0%B2%D0%B8%D0%B7%D0%B8%D1%8F,-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%B4%D0%B0-%D0%BF%D0%BE%D0%BD%D0%B5%D1%81%D0%B5-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%BE%D1%81%D1%82", "text": "ВМРО и „Атака“ искат анекс към договора с Македония.   Двете партии настояват Скопие да се въздържа от всякакви спекулации и опити за обсебване и присвояване на български исторически събития или личности. Според двете партийни централи България можела да преосмисли дали да подкрепи Скопие за ЕС и НАТО... След тази закъсняла с една година новина вицепремиерът Красимир Каракачанов трябва да понесе политическата отговорност за подписания договор. Въпреки, че е военен, а не външен министър, той е съавтор на договора, а МВнР изпълни спуснатата от \"Пиротска\" директива Македония ударно да влезе в НАТО и ЕС, без да се настоява пред Скопие за твърди гаранции срещу бъдещи исторически претенции.     Показателно е, че клаузата в договора за създаване на смесена комисия от историци, които да изгладят спорните въпроси в македонската историческа литература и учебниците по история, вече бе оспорена от македонските членове на въпросната комисия. Това е още едно доказателство за пясъчните основи на договора. Призивът на ВМРО за анекс към договора е признание за погрешната позиция на управляващата партия ВМРО и нейният председател. При това нито ВМРО, нито Каракачанов се вслушаха в призивите на дипломати и историци да не се подписва договор, едностранно признаващ македонски език и македонска нация и легитимиращ присвоената от македонистите българска история и културно-историческото ни наследство. В тази ситуация единственото почтено решение е оставката на Каракачанов като вицепремиер и военен министър. Политическа отговорност трябва да понесе и външният министър Екатерина Захариева, както и ресорният зам.-външен министър, отговарящ за балканската политика на министерството.", "date": "2018.08.23", "title": "След признаването на ВМРО, че договорът с Македония подлежи на ревизия, Каракачанов да понесе отговорност"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/385989-%D0%B7%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%BB%D0%B5%D1%81%D0%BD%D0%BE-%D0%B8-%D0%BB%D0%B5%D0%BA%D0%BE%D0%B2%D0%B0%D1%82%D0%BE,-%D0%BD%D0%BE-%D0%BD%D0%B5-%D0%B8-%D0%BB%D0%B5%D0%BA%D0%BE%D0%B2%D0%B8%D1%82%D0%BE", "text": "Гениалните обяснения са прости. Не като съдържание, а като формулировка. Но далеч не всяко просто обяснение е гениално. Особено ако е не точно просто, а лековато, дори простовато. Не само като изказ, но и в същността си. Лесните обяснения не обясняват нищо. Понякога - защото не могат, но най-често - защото не искат. Целта им е не да анализират, а да внушават. Колкото и както и да е завоалирана, сърцевината им е пропаганда от най-безцеремонен вид. На 30 септември в Македония ще има референдум, на който гражданите й трябва да кажат дали са съгласни с уточненото с Гърция име на страната си. Ако отговорът е \"да\", пътят им към НАТО и ЕС ще бъде отворен. Това са фактите - сегашни и бъдещи. Но тъй като положителният резултат от допитването е под съмнение, на помощ идват опорните точки. И най-вече онази, паразитираща върху интересите на Москва на Балканите. Проруският фактор у нас се стремял да разпали напрежение между България и Македония, за да попречи на присъединяването на Скопие към споменатите съюзи. И тъй като се знаело, че открай време амбициите на Кремъл тук се приемали на въоръжение от левицата, повече от ясно било, че социалистите се правели на загрижени за посегателствата върху историята ни не за друго, а за да попречат на разширяването на Алианса и ЕС. За ленивия ум това е толкоз просто и логично. Всичко било започнало с думите на премиера Заев, че Илинденското въстание е македонско. В медийните архиви обаче нямало такива заглавия, което означавало, че репликата не била направила особено впечатление. Но социалистите видели тук потенциал за голям скандал, реагирали остро и дори изпратили писмо до шефа на Европейския парламент. А правителството демонстрирало сдържаност и дипломатичност, опонирало лекичко на Заев, но същевременно казало, че политиката на противопоставяне вече е демоде и с такова говорене можело само да се губят избори. Който не вярвал, да пита Груевски. И кръгът се затваря. Обичайните заподозрени са не само посочени и изобличени, но и предупредени, че до един са за разстрел. А ако след месец референдумът в Македония пропадне, отсега е ясно кой ще е виновникът. Колкото простичко, толкова и невярно обяснение. И жалко. Защото няма как да не ни е обидно, когато получаваме доказателства, че мисловният хоризонт на властта е до следващите избори. Но какво значение има чии бюлетини ще бъдат най-много, ако не сме в състояние да се обединим в действията си за защита на собствената си история? Претенциите към нея не започват с онова изявление на Заев. Никак не е сигурно, че с него поне ще свършат, дори и последвалото негово извинение да е безкрайно искрено. Защото той стъпва върху горещи камъни, жарта под които е жива вече цяло столетие. Прав е бившият премиер Любчо Георгиевски да казва, че при смяната на името трябва да се запази поне определено достойнство. Ние най-добре знаем, че е така, защото сме единствената държава в Европа, която е успяла да съхрани и до днес названието, с което е основана. Наясно сме и колко ни струва това. Може би Груевски не греши и като прогнозира, че ако падне Заев, ще трябва да чакаме две или три десетилетия, докато се появи прагматичен лидер като него. Но защо трябва да чакаме ние? Наистина европейската перспектива на Македония е и в наш интерес. Но нима Македония няма интерес? Нима нейният не трябва да е по-силен от нашия? Да е най-голям от този на всички други държави? Ако преобладаващата част от населението й не осъзнава това, значи страната още не е готова за прием в двете организации. В такъв случай сегашният или нов Заев е много по-нужен на самата Македония, отколкото на нас. Ако ще си изберат подобен едва след две или три десетилетия, това си е най-вече техен проблем. В крайна сметка техните граждани се редят за наши паспорти, а не обратно. Ясно е, че този наплив е и заради предимствата, които дава членството в ЕС,но нима трябва да ни е ясно само на нас? Ние няма защо да правим тежки компромиси, за да ускорим събития, чието настъпване още не е достатъчно желано от македонските граждани. Ако пък те вече са узрели, какво по-добро от това? Разумно е да им съдействаме да постигнат целта си, но без да позволяваме посягане върху историята ни. БКП е укорима затова, че под натиска на Кремъл осъществяваше политиката на Комитерна за създаване на македонска нация. По-късно тя сама призна тази своя вина, същото стори и правоприемникът й БСП. На социалистите обаче няма как да им бъдат приписвани днешни грехове спрямо Скопие. И не само защото дежурни виновници има в опорните точки, но не и в реалността. А и тъй като става дума за противоположни действия: преди - за харизване на част от българската идентичност, а днес - за ревнивото й пазене. Ако любителите на лесните обяснения продължават да не правят тази разлика, утре може да се озоват пред съда на историята. Някой нов Джамбазки ще им прати призовката.", "date": "2018.08.23", "title": "За Македония: лесно и лековато, но не и лековито"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385985-%D0%B8%D0%BC%D0%B0-%D0%BB%D0%B8-%D1%80%D0%B8%D1%81%D0%BA-%D0%BE%D1%82-%D1%84%D0%B0%D0%BB%D0%B8%D1%82-%D0%B8-%D0%BD%D0%B0-%D0%B4%D1%80%D1%83%D0%B3%D0%B0-%D0%B7%D0%B0%D1%81%D1%82%D1%80%D0%B0%D1%85%D0%BE%D0%B2%D0%B0%D1%82%D0%B5%D0%BB%D0%BD%D0%B0-%D0%BA%D0%BE%D0%BC%D0%BF%D0%B0%D0%BD%D0%B8%D1%8F", "text": "„От трудни решения никога не съм бягала. Каквото съм преценила, че е необходимо, съм го направила“. Това каза в сутрешния блок на Нова телевизия Ралица Агайн, която до вчера заемаше поста на зам. - председател на Комисията по финансов надзор. Припомняме ви, че  . Действително в сектора на застраховката „Гражданска отговорност“възникват проблеми ежедневно. Има сериозни проблеми поради това, че премиите по застраховка „Гражданска отговорност“ не са достатъчни, тъй като се увеличи кръгът на лицата, които имат право на обезщетение, заяви тя. На въпрос има ли опасност от фалит и на друга застрахователна компания, Агайн отговори: „Каквото е било необходимо, съм го предложила да се направи“. \"КФН трябва винаги да е максимално прозрачна, дори и когато няма информация, но това не зависи от зам. - председателят\", поясни Агайн.", "date": "2018.08.23", "title": "Има ли риск от фалит и на друга застрахователна компания?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/385986-%D0%BF%D1%80%D0%BE%D1%84%D0%B5%D1%81%D0%BE%D1%80-%D0%BF%D0%BE-%D0%BF%D1%81%D0%B8%D1%85%D0%BE%D0%BB%D0%BE%D0%B3%D0%B8%D1%8F-%D0%BD%D1%8F%D0%BC%D0%B0-%D1%82%D1%80,-%D0%BE%D0%BB%D0%B8%D0%BC%D0%BF%D0%B8%D0%BA,-%D0%BA%D1%82%D0%B1,-%D0%BA%D1%84%D0%BD,-%D0%BD%D0%B0%D0%BF,", "text": "Няма ТР, няма ГРАО, няма го сайтът на Правосъдното министерство, няма Олимпик, няма КТБ, няма НАП, няма КФН, няма население, пари няма, пенсии няма, нищо няма. Само Баце плещи за грандиозни успехи. Луд!", "date": "2018.08.23", "title": "Професор по психология: Няма ТР, Олимпик, КТБ, КФН, НАП,"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385987-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%B4%D0%B0%D0%B2%D0%B0-%D0%B4%D0%BE-99-%D0%BC%D0%BB%D0%BD-%D0%BB%D0%B2-%D0%B7%D0%B0-%D1%80%D0%B5%D0%BC%D0%BE%D0%BD%D1%82-%D0%BD%D0%B0-%D1%81%D1%8A%D0%B2%D0%B5%D1%82%D1%81%D0%BA%D0%B8-%D1%89%D1%83%D1%80%D0%BC%D0%BE%D0%B2%D0%B8-%D1%81%D0%B0%D0%BC%D0%BE%D0%BB%D0%B5%D1%82%D0%B8", "text": "Четиринайсетте Су-25 ще бъдат поправяни в Русия или Беларус Министерство на отбраната подготвя поредната многомилионна поръчка за капитално-възстановителен ремонт на съветски бойни самолети, която почти сигурно ще отиде в ембаргова Русия. Този път става дума за удължаване на ресурса на 14-те щурмови машини за поддръжка на пехотата Су-25, базирани в авиобаза „Безмер“. На пръв поглед става дума за тръжна процедура на стойност 41 млн. лв. с предмет „Възстановяване летателната годност на самолети Су-25, рамково споразумение“. Тя бе обявена вчера на сайтовете на дирекция „Отбранителни аквизиции“ във военното министерство и на Агенцията за обществените поръчки. При по-подробен прочит на документацията обаче се вижда, че сумата всъщност е без ДДС и крайната цена на практика е 49.2 млн. лв. Това обаче не е всичко, тъй като в рамките на 48-те месеца за изпълнение на проекта възложителят има право да сключи конкретни договори на обща стойност до 99 млн. лв. с ДДС, ако това се окаже необходимо. За целта военното министерство все пак трябва да получи ново одобрение от Министерския съвет и да сключи допълнително рамково споразумение. След подписването на договора изпълнителят се задължава да възстановява напълно летателната годност на по 4 самолета годишно в рамките на първите три години и на 2 – през четвъртата. За 2019 и 2020 година се предвижда ремонтът на по два бойни и два учебно-тренировъчни Су-25. За участие в обществената поръчка са допуснати само две компании: руската „Обединена авиостроителна корпорация“ – ПАО ОАК, и беларуският „Авиоремонтен завд 558“, Барановичи. Офертите трябва да бъдат предоставени до 10 септември, а преговорите с избрания победител трябва да се проведат… само 2 дни по-късно. „От направеното проучване е констатирано, че ремонт и удължаване на ресурса на самолетите под конструкторско-технологичния съпровод на оригиналния конструктор може да се извърши в Руската федерация и в Република Беларус“, е записано в тръжната документация. Според военното ни ведомство назначеният технически и междуремонтен ресурс на предвидените за ремонт самолети Су-25 е изтекъл преди повече от 10 години и поради тази причина „същите се нуждаят от качествен ремонт, с изпълнение на всички действащи бюлетини, касаещи не само якостните характеристики на конструкцията, но така също и цялото останало оборудване на самолетите“. Затова от министерството на отбраната настояват работата да се извърши от ОАО „Компания Сухой“ или под нейния надзор. Никъде в тръжната документация не се дискутира проблемът с оръжейните санкции срещу Русия заради анексирането на Крим или пък евентуалната покана на украински авиоремонтни фирми, които също имат капацитет за ремонт и поддръжка на съветски бойни самолети от ерата на Варшавския договор.", "date": "2018.08.23", "title": "Правителството дава до 99 млн. лв. за ремонт на съветски щурмови самолети"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/385988-%D1%81%D0%B1%D1%8A%D0%B4%D0%BD%D0%B0%D1%82%D0%B8%D1%82%D0%B5-%D0%BF%D0%B0%D0%B7%D0%B0%D1%80%D0%BD%D0%B8-%D0%BC%D0%BE%D0%BB%D0%B8%D1%82%D0%B2%D0%B8", "text": "Всеизвестен факт е, че ние, българите, много обичаме да критикуваме държавата. Крайно недоволни сме от работата на институциите, от качествата на хората, които ги оглавяват. Не толкова известен факт е, че критиките към държавните структури далеч не са само български патент. Има ги по целия свят. А негативизмът по отношение на държавата се засили особено от 70-те години на миналия век. Говоря за времето, когато стана модерно всичко държавно да бъде обругавано, а всичко частно и пазарно да бъде превъзнасяно. Тази типично либерална нагласа, проповядвана от мислители като Фридрих Хайек и Милтън Фридман, от политици като Маргарет Тачър и Роналд Рейгън, постепенно се наложи като преобладаваща в Западния свят. А след падането на Желязната завеса този тип мислене стана, кажи-речи, единственото позволено в страните от Източна Европа. Всички, които искаха да минават за модерни и готини, трябваше до припадък да повтарят колко е лоша държавата, как трябва да се оттегли отвсякъде и как е задължително пазарните играчи сами да регулират отношенията си без никакъв държавен надзор. Всичко трябва да бъде приватизирано или поне дадено на концесия - за много десетилетия напред, не спираха с призивите си либералните фундаменталисти. Само и единствено тогава сме щели да заживеем в най-справедливия от всички светове. Е, тези призиви бяха реализирани. При това не само в България и далеч не само в страните от бившия Източен блок. Навсякъде в развития свят държавата постоянно се освобождаваше от отговорностите си. Нейните активи бяха приватизирани и концесионирани. Училища, болници, пътища, магистрали, водоснабдяване, военна и охранителна дейност бяха прехвърлени на честните частници и оставени на \"невидимата ръка на пазара\". Дали след този трансфер животът става по-хубав? Силно се съмнявам. Преди седмица в Италия се срути мост, причинявайки смъртта на над 40 души. За безопасността на въпросния мост се грижеше частна компания, както и за голяма част от италианската инфраструктура. С добре познатото обяснение, че държавата е лош стопанин и затова стопанисването трябва да бъде предоставено на частниците. Ето това мислене води до загуба на човешки животи, както видяхме в случая с Италия. Има нещо ужасно сбъркано в разсъждението, според което корпорациите управляват прекрасно, а държавата ужасно. Защо? Ами защото основната цел на корпорациите е генериране на колкото се може по-висока печалба. И в името на тази цел е допустимо да бъде игнорирано всичко останало, включително и сигурността. Държавата не може и не бива да се управлява като фирма. Защото освен за печалби, тя трябва да мисли и за живота и здравето на своите граждани. Основната грижа на държавата е не печалбата, а възможността гражданите да имат сигурен достъп до качествено здравеопазване и медицинско обслужване, да имат нормални условия на труд и достойно заплащане. Затова либералите, които искат всичко да бъде ръководено от пазарните принципи, от механизма на покупко-продажбата, не могат да управляват добре. Това, което правят най-добре, е да аутсорсват държавни функции към частни компании. Тяхната мечта е изобщо да няма държава. И, ето, в България тази мечта е почти осъществена. Фалират банки, гърмят застрахователни дружества, а шефовете на държавните надзорни органи вдигат рамене и казват, че нямали правомощия да се намесят. Точно за това призоваваха либералните анализатори през последните три десетилетия - държавните органи да не се намесват. Този призив вече е реалност. Така че ни остава единствено да се наслаждаваме на сбъднатите пазарни молитви.", "date": "2018.08.23", "title": "Сбъднатите пазарни молитви"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385980-%D1%88%D0%B5%D1%84%D0%BE%D0%B2%D0%B5-%D0%BD%D0%B0-%D0%B1%D0%BE%D0%BB%D0%BD%D0%B8%D1%86%D0%B8-%E2%80%93-%D0%BC%D0%B8%D0%BB%D0%B8%D0%BE%D0%BD%D0%B5%D1%80%D0%B8,-%D0%BC%D0%B5%D0%B4%D0%B8%D1%86%D0%B8%D0%BD%D1%81%D0%BA%D0%B8-%D1%81%D0%B5%D1%81%D1%82%D1%80%D0%B8-%D0%B2-%D0%BC%D0%B8%D0%B7%D0%B5%D1%80%D0%B8%D1%8F-%D0%B5%D1%82%D0%BE-%D0%B8%D0%BC-%D0%B7%D0%B0%D0%BF%D0%BB%D0%B0%D1%82%D0%B8%D1%82%D0%B5%E2%80%A6", "text": "Минаха повече от три месеца от протеста на медицинските сестри, които заявиха, че изнемогват с несправедливо заплащане и лоши условия на труд. Не последва действие в отговор на протеста, освен думите, че „не може всеки, който иска пари, да дойде под прозорците ни и на другия ден…“. Нямаше мерки, въпреки все по-острия дефицит на медицински сестри в страната. Въпреки, че са изтощени поради напрежението в работата, дългите дежурства, компенсиращи на много места намаления колектив. Въпреки факта, че много медицински сестри работят на няколко места, за да имат що-годе нормални доходи, което поставя физическото им и психическо оцеляване на ръба. Покрай скорошния скандал (всъщност скандал ли бе това на фона на бледия отзвук на медиите?) около имотните декларации на шефове на болници, според които мнозина се оказаха милионери, пролича един сериозен и може би дълго време „угояван“ от системата проблем в здравеопазването. Това е пагубната асиметрия в заплащането на медицинския персонал, като това се отнася дори за самите лекари, на места получаващи стъписващо високо възнаграждение, а на други – стъписващо ниско. Следващите редове е добре да ги прочете всеки, който се интересува от здравето на близките си, и от своето собствено. Според Колективния трудов договор в здравеопазването (КТД) между работодатели, синдикати и държавата, подписан през 2016 г., по време на Москов като здравен министър, медицинските сестри трябва да получават най-малко 750 лв. За току-що завършил лекар е предвидено увеличение над тази сума за между 28% и 38 %. Предвидени са увеличения и за редови лекари, лаборанти и санитари. Тази групи също са силно занемарени откъм професионални условия у нас и заплатите им не са като в КТД. Настоящата статия ще даде примери само с медицинските сестри, за другите групи в здравеопазването – по-нататък). Защо обаче  стандартът не се прилага за медицинските сестри конкретно? Предписанията на договора опират не само до заплащане, но и до т. нар. човешки условия на труд – отпуски, право на почивки, трайност на смените, обезщетения, развитие. Това е своеобразен щит срещу експлоатация, както и гаранция за гражданите, че тези, които се грижат за тях, са обект на грижа. След подписването на документа Москов заявява, че споразумението „осигурява сигурност и спокойствие на работещите и дава възможност за предвидимо развитие и управление на системата за здравеопазване“.  Уви, това не е така. Медицински сестри от различни болници казват, че съществува член на договора, според който той е в сила при подписан договор между работодател и синдикати на ниво предприятие. Също така, местните синдикати трябва да се договорят с кмета на съответната община. Според наблюдения на медицински сестри, в повечето здравни заведения няма малки синдикални организации. Някои не знаят и че съществуват! А според КТД договорена заплата получават само членовете на синдиката.  Но тук не можем лесно да кажем, че бездействието се дължи на болниците или на медицинските сестри. Договорът съдържа уговорката, че страните на подписването трябва да съдействат активно за сключване на колективни трудови договори по общини, лечебни и здравни заведения… Също така и от синдикатите се очаква да предприемат действия… „Преди много години бившата шефка ни беше казала да не гледаме колективния трудов договор, защото няма как да се случи. Управителите са богове“,   формулира накратко проблема медицинска сестра, която предпочита да остане анонимна.  Проучване сред медицинските сестри из различни краища на България хвърля светлина чрез конкретни числа. Това обяснява защо здравеопазването ни ще потъва все повече. Според получените отговори при проучването се оказа, че и в частни, и в държавни болници има преобладаващо ниски заплати за медицински сестри.  Ситуацията е такава, че шеф или собственик на една частна болница може да привлече евтино медицински сестри от държавна или общинска болница, където работят за 500-700 лв. заплата. Тази ситуация дърпа надолу заплатите на сестрите и в частните болници. Така частниците могат да си позволят да предложат малко по-висока заплата и да си осигурят сестри от държавни и общински болници. Ето отделни примери, като се изключат условията на труд, някои път непосилни дори за високо заплащане. Заплатите са фрапиращи   за хора, които денонощно се грижат за болни. „510 лв. заплата, след приспадане на данъци” – в конкретна частна болница (сестрата моли да не се съобщава името) – „В Ст. Загора явно всички са се наговорили и навсякъде са ни тези заплатите, просто нямаме алтернатива“, добавя тя. Основна заплата 585 лв. (с надбавки, чисто 610 -630 в различните месеци) – УМБАЛ, Плевен, нефрология; 25 години трудов стаж. Основна заплата 582 лв. – Отделение хемодиализа, Добрич. 560 лв. – хемодиализа и нефрология, Казанлък, при 38 години стаж. МБАЛ“Св.Иван Рилски“АД гр.Разград – основна заплата 600лв., но в някои отделения – 800 лв. МБАЛ Средец – основна заплата – 530 лв. Детско хирургично отделение в частна болница в един от големите ни градове – 750 лв. без да се броят допълнителните купони. 670 лв. – основна заплата в яслена група в Плевен. 530 лв. – яслена група, Балчик. 580 лв. основна – Червен бряг, отделение по хемодиализа (персоналът няма купони и други доп. придобивки). „Преди да замина за Англия, фишът ми беше 360 + 60 купони за храна“, гласи един от отговорите… „Преди да замина за Англия… 650 лв. в интензивно отделение „Иван Рилски“, Пловдив, отеква като ехо друг… „Преди да замина в Италия, заплатата в МБАЛ-Пазарджик 560 лв.“. 540 лв. основна – акушерка в Смолян с 39 години стаж. Около 600 лв. заплати на сестрите в МБАЛ Бургас. „По 3 лева за храна за 12 часови дежурства. 8 лева за 12 часа нощен труд. Без работно облекло и обувки“. „В частните болници – по договаряне   Зависи на кой си човек. Някои работят за 600, други за 2000“, коментира медицинска сестра от частна болница. Друга коментира с ирония ситуацията по следния начин:  Заплащането на персонала у нас често зависи от управителя на болницата, който по принцип на база съотношението приходи-разходи го определя. Приходите идват основно от клинични пътеки, като от тях се отделя за заплати, а успоредно – и за ток, вода, парно. По повод това една медицинска сестра сподели, че всеки месец се тревожи не само за заплатата си, но и дали болницата ще има пари за ток и парно… Преди седмица e-vestnik отправи три въпроса на здравното министерство: 1. Какви са плановете (дългосрочни, средносрочни или краткосрочни) във връзка с дефицита на медицински сестри в страната? 2. Какви са плановете и становището Ви във връзка с оплакванията им на протестите, че заплатите в държавния сектор са ниски? 3. Третият въпрос е планира ли се увеличение на заплатите и какво би коствало на държавата в зависимост от обема на конкретно увеличение да го реализира. Здравното министерство словоблудства   Пасаж от дългия отговор гласи:  „Една от важните стъпки е създаването на благоприятни възможности за професионално развитие на медицинските специалисти – това е мярката, на която Министерството на здравеопазването обръща специално внимание и по която работи активно през последните 10 години“.  От министерството добавят, че са предложили „да бъдат предвидени средства и за увеличаване на заплатите на заетите медицински сестри и други медицински специалисти в детските градини и училищата пропорционално на предвиденото ниво на увеличаване заплатите на педагогическите специалисти“.  Добавят за предстоящ анализ на заплащане на медицинските специалисти в рамките на процеса по договаряне за браншово споразумение. Според това, което съобщават от там, можем да заключим, че става дума за КТД. Но, както стана дума, ако с такъв договор промените могат да останат само на хартия. И ще звучат по-скоро като подигравка. От министерството добавиха и че „ключова роля за привличане и задържане на медицинските сестри в професията имат работодателите, които следва да осигурят адекватно възнаграждение, по-добри условия на труд и подкрепа на професионалното развитие на медицинските сестри“.  Голяма част от работодателите на медицински персонал обаче са общинските болници, които, макар и да не получават директно заплати от здравното министерство, си остават именно държавни болници. Иначе от министерството са прави – частните болници също трябва да бъдат адекватни спрямо един пазар, в който медицинските сестри все повече намаляват и който се оттича и към чужбина. Ако искат да печелят, трябва да се научат и да заплащат. Това разбира се важи с пълна сила и за държавата. И накрая, според данните им: „За последните 10 години е налице тенденция за намаляване броя на издаваните от Министерството на здравеопазването удостоверения, необходими за упражняване на професията „медицинска сестра“ в чужбина. През 2016 г. са издадени 181 удостоверения. За сравнение в периода 2011-2015 г. са издавани между 280 и 356 удостоверения годишно“. Тук обаче не се взима предвид един простичък факт. Все повече намаляват сестрите в България, съответно намалява и изтичащият в чужбина поток… Тоест – хората у нас бягат от тази професия като нископлатена и неблагодарна. Иначе новината за забогатели директори не е нова. През 2012 г. медиите съобщиха, че тогавашният директор на болница „Лозенец“ (т. нар. Правителствена) взимал „по 15 000 лв. месечно към заплатата си през 2011 г.“ Сега същият според декларацията си излиза един от „най-бедните” шефове на болници… Какво ли е действителното им имотно състояние, извън декларираното? На фона на мизерията на медицинските сестри…", "date": "2018.08.23", "title": "Шефове на болници – милионери, медицински сестри в мизерия. Ето им заплатите…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385981-%D0%BF%D1%80%D0%BE%D1%84-%D0%B4%D0%B8%D0%BC%D0%B8%D1%82%D1%8A%D1%80-%D0%B8%D0%B2%D0%B0%D0%BD%D0%BE%D0%B2-%D0%B5%D0%B2%D1%80%D0%B8%D0%BA%D0%B0-%D0%B7%D0%B0%D1%80%D0%B0%D0%B4%D0%B8-%D1%81%D0%BB%D0%B0%D0%B1%D0%BE-%D0%BB%D0%B8%D0%B4%D0%B5%D1%80%D1%81%D1%82%D0%B2%D0%BE-%D0%B4%D1%8A%D1%80%D0%B6%D0%B0%D0%B2%D0%BD%D0%BE%D1%81%D1%82%D1%82%D0%B0-%D0%B5-%D0%B2-%D1%83%D0%BF%D0%B0%D0%B4%D1%8A%D0%BA", "text": "В системата за социално управление съществува „пирамидата на компетентността”, подредена от основата към върха на три нива: експертна – мениджърска – лидерска компетентност Едно изявление на министър-председателя Бойко Борисов пред извънредното заседание на парламента отключи разбирането за тежките сривове в различни системи на управление на обществения живот и на държавността като цяло: „За мене Влади Горанов е капацитет и аз слушам каквото каже”. А разбирането относно причините за разпадащата се българска държавност се корени в професионалната некомпетентност и личната неморалност на държавниците. През последните години в обществената лексика широко навлязоха думи с английско звучене и невинаги с ясно съдържание: лидер, мениджър, оператор и пр. Но когато те се отнасят към сферата на управлението на държавата и обществото, съдържанието им, а не звученето има значение. „Leader” – означава в превод на български език водач, вожд, предводител, „Manager” се превежда като управител, директор, операторът обаче си е обикновен изпълнител, експерт. Затова в системата за социално управление съществува  „пирамидата на компетентността”,   подредена от основата към върха на три нива: експертна – мениджърска – лидерска компетентност. Експертната компетентност се отнася до справяне със задачи в определена област: производство, продажби, счетоводство, транспорт, логистика, маркетинг, PR и пр. Без достатъчно висока експертна (изпълнителска) компетентност не е възможно да се притежава мениджърска и лидерска компетентност. Удобен пример за това е злощастната съдба на поредица министри на външните работи, на здравеопазването, на вътрешните работи и пр., които от неусвоено изпълнителско ниво „скачат” направо на лидерска позиция и управляват сложни системи.  Мениджърската компетентност е второто необходимо условие за лидерска компетентност. За да достигне състояние, в което може компетентно да влияе върху други хора, т. е. да упражнява компетентно лидерство, министърът трябва да е достатъчно добър като мениджър в определена функционална област. Тук удобен пример са финансовите министри на Борисов Симеон Дянков и Владислав Горанов, които вероятно притежават функционална, но очевидно нямат мениджърска компетентност. Лидерската компетентност, т. е. възможността да се влияе върху големи групи хора и върху обществото като единен социален организъм, е постижима едва след като другите две нива на компетентност – експертна и мениджърска, са изпълнени с достатъчно съдържание. Може би заради това министрите изглеждат неавторитетно, а човекът в сянка на ГЕРБ Цветан Цветанов, който има силна воля, висока работоспособност и мениджърска компетентност в партийното строителство, стърчи като Родоския колос между тях. В определени исторически периоди процесите, които протичат в политическия живот, са личностно доминирани до такава степен, че социологията и политологията, които имат за обект и предмет на изследване социалните процеси и групи, не могат да прилагат инструментариума си.  Социологията търси връзката на лидера със социалната среда и нейните структури, а политологията разглежда ролята на лидера в политическата система и развиващите се процеси.  Очевидно в нашия случай – поради личностното доминиране на националния лидер Бойко Борисов в политическия процес – се налага необходимостта от включването на психологията и дори на патопсихологията, за да си обясним какво се случва с България и защо обществото се дезинтегрира катастрофално. Основна причина това да изглежда скандално е обстоятелството, че прилагането на психологически подходи при обяснението на лидерството на Борисов и ГЕРБ в днешния политически живот е базирано върху психоанализата, която според Зигмунд Фройд, Ерих Фром и пр. разглежда стремежа към вечно властване като „универсален принцип на компенсация”. В теорията за неврозите понятието „компенсация” се използва в смисъл, че хора, които усещат, че са недостатъчно способни в определени области, се стремят към свръхкомпенсация в други области. И когато не могат да я постигнат, в тях се поражда и трайно насажда усещане за непълноценност и малоценност под формата на комплекс.  Този комплекс е вече сериозна психическа травма, която, ако не се преодолее самостоятелно или с навременна външна помощ (в случая от Брюксел или Вашингтон), се превръща във „фрустрация” . Фрустрацията не е нещо друго, освен общо чувство за неудовлетвореност. Именно в зоната на „компенсаторния механизъм - комплекса – фрустрацията” психолозите на лидерството търсят вътрешната мотивация за добиване на власт като източник на екзистенциално удовлетворение. И това се отнася не само до Борисов, а и до Станишев, Иван Костов, както и до тези, които се стремят да седнат на техния трон. От тази деструктивна последователност на състояния се извежда логическият извод, че ако стремежът към властта е основната психическа черта на такива лидери, тя е по-скоро тяхна психопатологическа черта.  Разбира се, могат да се различават определени степени в болезненото властолюбие (зависи от личните ценности и дълбочината на травмиране), но коренът му си остава психопатологичен, т. е. налудничав, макар и не в клиничния смисъл, при повечето негови проявления. Очевидно е при тази трактовка, че стремежът към властта при днешния политически елит - министри, депутати и партийни лидери - е средство за компенсация на липсващата им компетентност на експертно и мениджърско равнище и е използван от тези индивиди за преодоляване на реални психически и интелектуални недостатъци и дефицити.  Често се казва, но трудно се разбира, че лидерството е преди всичко формиране и управление на ефективна ценностна система, че е процес, а не свойство на един или друг човек. Лидерството не е просто пост, то е действие с позитивни резултати.  Лидерът е център на емоционална притегателност и затова трябва да приема критиката и дори гнева на обществото с открито сърце, а не с обида и агресивност, както често реагират премиерът Борисов и гуруто на управленските кадри на ГЕРБ Цветанов. Лидерът трябва да знае, че не може да бъде одобряван от всички.  Още Русо прави разграничение между „обща воля” и „воля на всички”. Да се удовлетворяват и двете, е невъзможно, даването на такива обещания е популизъм, който е противопоказен за лидерската ценностна система. Изследователи структурират екзистенциално-ценностната система на нормалния човек на три социално-психически нива: индивид, личност и лидер. На всяко от тях поставят определени ценности, като тези от по-горното ниво включват в себе си тези от по-ниското равнище.  Изводът е, че е невъзможно (както при „пирамидата на компетентността”) да се формира и управлява лидерска система от ценности и добродетели, ако не е завършено развитието на равнище „индивид” и „личност”. За да прикрива тези празноти, псевдолидерът ще се опитва, по описания по-горе механизъм, да компенсира липсата на базисни общочовешки ценности; неуспешната компенсация ще поражда комплекс, а той от своя страна – фрустрация.  Особеното в случая е, че в сферата на ценностите фрустрацията много лесно преминава от „общо неудовлетворение” в страх от по-високите стойности, които притежават управляваните.  А оттам разстоянието до отблъскването и потискането на компетентните и моралните личности и обграждането на „вожда” с техни антиподи е една крачка. Път, който досегашните демократични „лидери” леко и бързо изминаваха.  Дано Бойко Борисов, който е поредният министър-председател с претенция за всепризнат национален лидер за 30-годишния период на демократичен преход, е в състояние да си даде, макар и закъсняла, сметка за този процес и да направи усилия ако не да спре, поне да забави разпада на държавността. Докато на неговото и на екипа му място дойдат по-компетентни и по-морални лидери. Ако въобще българското общество все още е в състояние да ги излъчи.    ", "date": "2018.08.23", "title": "Проф. Димитър Иванов: Еврика!? Заради слабо лидерство държавността е в упадък!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385982-13-146-%D0%BB%D0%B2-%D0%B4%D1%8A%D1%80%D0%B6%D0%B0%D0%B2%D0%BD%D0%B0-%D0%B7%D0%B0%D0%BF%D0%BB%D0%B0%D1%82%D0%B0-%D0%B1%D0%B5%D0%B7-%D0%BF%D1%80%D0%B5%D0%BC%D0%B8%D0%B8%D1%82%D0%B5-%D0%B7%D0%B0-%D1%88%D0%B5%D1%84%D0%BA%D0%B0%D1%82%D0%B0-%D0%BD%D0%B0-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B8%D1%8F-%D0%BD%D0%B0%D0%B4%D0%B7%D0%BE%D1%80", "text": "Вместо досегашните 5000 лв ., новата държавна заплата на шефката на Комисията за финансов надзор Карина Караиванова става 13 146 лв. Отделно, комисарите си разпределят по няколко заплати годишно и като различни видове премии и бонуси. Така любителката на скъпи автомобили, която се прочу с използването на няколко служебни коли, изпратена на поста от финмина Владислав Горанов ще се радва на средно 20 бона на месец, пресмятат експерти. Новата й заместничка и бивша депутатка от ГЕРБ Диана Йорданова, по-известна с изчитането на римско VII като ВиАйАй от парламентарната трибуна, което е сериозен индикатор за нейния капацитет, ще се разписва срещу месечно възнаграждение от 12 003 лв . Толкова ще вземат и другите двама замове в КФН. Това са бившият шеф на НАП и за малко заместник-министър на финансите в Борисов 3 Бойко Атанасов и Ралица Агаин – ексдепутатка от НДСВ и Новото време. Отделно за тях ще има и бонуси. „Само” 11 432 лв. се полагат за единствения останал член на Комисията Владимир Савов, който отговаря за защитата на потребителите на финансови услуги. За работата му съдим най-малко по произвола и издевателствата на застрахователите при забавянето или неизплащането на ангажиментите им към потребителите, на които милиони българи са жертви. Тази заплата е с 428 лв. по-висока от възнагражданието на президента на репубиката. Който, за разлика от Савов, няма възможност за многохилядни бонуси. Чиновниците оправдават наглостта си с промените в закона, прокарани от това мнозинство, които им позволиха да се финансират и от бюджета, и от такси върху подопечните си финансови институции, които в крайна сметка също идват от джоба ни, защото се отразяват в по-високи такси – например предстоящото вдигане на Гражданската отговорност,  която на практика си е данък, но в частна полза. Били си удвоили приходите от 11млн. на 20 000 000 лева и явно се чудят какво да ги правят. В същото време заради суми по 200 000 – 300 000 лв. затварят областни болници със стотици хиляди хора контингент.  ", "date": "2018.08.23", "title": "13 146 лв. държавна заплата без премиите за шефката на финансовия надзор"}
{"url": "http://www.classa.bg/%D1%81%D0%B2%D1%8F%D1%82/item/385983-%D0%BC%D0%B5%D1%80%D0%BA%D0%B5%D0%BB-%D0%B4%D0%B0%D0%B2%D0%B0-%D0%BD%D0%BE%D0%B2-%D1%82%D0%BB%D0%B0%D1%81%D1%8A%D0%BA-%D0%BD%D0%B0-%D0%BF%D1%80%D0%BE%D0%B5%D0%BA%D1%82%D0%B0-%D0%B7%D0%B0-%D1%8E%D0%B6%D0%B5%D0%BD-%D0%B3%D0%B0%D0%B7%D0%BE%D0%B2-%D0%BA%D0%BE%D1%80%D0%B8%D0%B4%D0%BE%D1%80", "text": "Германският канцлер Ангела Меркел ще посети Азербайджан тази седмица, като основна цел на визитата ще бъде провеждането на преговори за увеличаване на доставките на каспийски газ за Европа. Според високопоставен германски държавен представител Берлин проявява „голям интерес“ към развитието на т. нар. Южен газов коридор, свързващ Азербайджан с Европа през Турция, посочва в. Financial Times. Според него разработването му е важна част от европейските усилия за диверсификация на доставките на газ за континента и подсигуряването на алтернативен внос от този на Русия. Неочакваното решение на канцлера да предприеме стъпки за ускоряването на работата по оста съвпада и със засилването на критиките от страна на американския президент Доналд Тръмп срещу проекта „Северен поток\" 2, който според него увеличава допълнително зависимостта на Европа и в частност Германия от Москва. Според източника Германия би искала разширяването на коридора да включва и „синьо гориво“ от други държави като Туркменистан, Иран и Ирак. Визитата на Меркел се случва на фона на продължаващото строителство на газопровода, внасящ газ от азербайджанските полета „Шах Дениз-2“ към ЕС. Проектът за Южен газов окридор е на стойност 40 млрд. долара и с дължина от 3500 км е един от най-големите инфраструктурни проекти в глобалната петролна и газова индустрия. Германският официален представител приветства и постигнатото по-рано този месец споразумение за статута на богатото на петрол Каспийско море между страните, които го обграждат – Русия, Иран, Казахстан, Азербайджан и Туркменистан. По думите му това може да се окаже „първа стъпка“ към строителството на Транскаспийския газопровод, който ще доставя газ от Туркменистан до Азербайджан и така ще „помага за диверсифицирането“ на европейския енергиен внос. Германия е обект на засилени критики заради „Северен поток“ 2 - газопровода за 9,5 млрд. долара, който свързва директно най-голямата държава износителка на природен газ с най-голямата европейска икономика. Новата линия, както и вече съществуващия „Северен поток“, заедно ще могат да пренасят 110 млрд. куб. м газ годишно – достатъчно за почти една трета от общото търсене на Европа. По време на срещата на НАТО в Брюксел миналия месец американският президент Доналд Тръмп остро разкритикува „Северен поток“ 2, посочвайки, че с покупките си на „синьо гориво“ Германия става „заложник“ на Русия. Газовата тема бе и част от разговора на четири очи между Меркел и руския президент Владимир Путин по време на посещението му в Германия миналата седмица. ЕС и САЩ приветстват южния коридор, който според тях е начин Европа да намали зависимостта си от руски газ. Проектът ще пренася каспийски газ през три свързани тръбопровода от Азербайджан до Южна Италия и се определя като един от европейските „приоритетни проекти“. Централна част в него заема Трансанадолския газопровод (TANAP), който преминава през Турция, Гърция, Албания и Италия.", "date": "2018.08.23", "title": "Меркел дава нов тласък на проекта за Южен газов коридор"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/385984-%D0%BF%D1%80%D0%B8-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D1%81-%D0%BA%D0%B8%D1%82%D0%B0%D0%B9-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D0%BE%D1%87%D0%B0%D0%BA%D0%B2%D0%B0-%D0%BF%D0%BE%D0%BD%D0%B8%D0%B6%D0%B5%D0%BD%D0%B8%D0%B5-%D0%BD%D0%B0-%D0%B4%D0%BE%D0%BB%D0%B0%D1%80%D0%B0", "text": "Ако американският президент Доналд Тръмп успее да постигне търговско споразумение с Китай, то може да се очаква понижение на долара и продължаване на положителната тенденция за развитието на американската икономика. Това мнение изказа Петко Вълков, директор „Частно банкиране“ в Първа инвестиционна банка в предаването „Светът е бизнес“ на   с водещ Ивайло Лаков. По думите на госта в момента пазарът черпи нови положителни сили, за да се насочи към нови върхове. „През първите си 5 – 6 години тази положителна тенденция беше отричана от анализаторите, голяма част от участниците в пазара не бяха се включили още в тази тенденция“, каза още Вълков. Много от тях не са успели да отиграят тази ситуация. Анализаторът коментира и вчерашния рекорд на по-широкия американски индекс. „Снощи, макар и за сравнително кратко време, индексът S&P 500 достигна нови исторически рекорди, малко преди да излезе новината за адвоката на Доналд Тръмп (и бившият му адвокат, б. ред.) и това даде основания този „бичи тренд“  на фондовите пазари в САЩ от март 2009 година до днес да бъде квалифициран като най-дългата във времето положителна тенденция на американския фондов пазар“. \"Аналогично в историята предходният най-дълъг рекорд беше прекъснат от дотком срива и от рецесията на САЩ в 2001 година. Важно е да се отбележи, че този положителен тренд може да е най-продължителен като брой дни, но не е най-добрият като поскъпване – по този признак той е на трето място в пазарната история\". Според Вълков обаче ако при разрастване на скандалите около Доналд Тръмп може да се очаква дори инпийчмънт за отстраняването на този президент.", "date": "2018.08.23", "title": "При споразумение с Китай може да се очаква понижение на долара"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385979-%D0%BA%D1%80%D0%B0%D1%82%D0%BA%D0%B0-%D0%B8%D1%81%D1%82%D0%BE%D1%80%D0%B8%D1%8F-%D0%BD%D0%B0-%D0%BA%D1%80%D0%B8%D0%BC%D0%B8%D0%BD%D0%B0%D0%BB%D0%BD%D0%B8%D1%8F-%D0%B8-%D0%B7%D0%B0%D1%81%D1%82%D1%80%D0%B0%D1%85%D0%BE%D0%B2%D0%B0%D1%82%D0%B5%D0%BB%D0%B5%D0%BD-%D0%BF%D1%80%D0%B5%D1%85%D0%BE%D0%B4%E2%80%A6", "text": "Сегашни застрахователи като „Булинс“ започнаха като криминални банди, прераснали в т. нар. „силови групировки”. Борци създадоха банди за рекет, маскирани като охранителни фирми. Бандите започнаха да враждуват помежду си за територия. Така се родиха ВИС и СИК. Бандите взимаха рекет от заведения, биеха и палеха, когото трябва – който не иска да го охранява тяхната фирма. Нелегалният им бизнес в началото основно беше кражби на коли, наркотиците скоро след това. Крадяха между 20 хил. и 30 хил. коли годишно само в България, към средата на 90-те. Крадяха и от чужбина. С един финт в закона, наречен „добросъвестен владелец“ беше възможно препродадена два пъти крадена кола у нас да стане законна. Окраденият пие студена вода, третият купувач е законен собственик. Само че добросъвестните владелци не можеха да пътуват на Запад с тия коли, че ако се окажат крадени в Европа, там веднага ги сваляха от тях и ги вкарваха в полицията да дават обяснения. А колата се връщаше на застрахователя, който е изплатил кражбата. Плащаха си на полицаите, те въобще не си даваха зор да търсят откраднати коли. Хората престанаха да търсят полиция, като им откраднат колата, търсеха посредници да им я върнат. За да върнат открадната кола на собственика, той си плащаше 5-10-15 хил. марки рекет, според марката, стойността на колата. Това положение разви бизнеса на мутрите. После почнаха да продават крадените коли главно на изток, в Русия, Украйна. После някой ги посъветва да си направят застрахователни фирми, да си взимат и законно. Така се появиха застрахователните компании ВИС и СИК. Имаха свои фирми в различни градове. Като отнеха лиценза й заради убит китайски търговец на Илиенци, фирмата ВИС стана ВИС-2. Охраняваха пазари и борси, и се намесиха в търговията, прибираха процент. Оттогава е вицът, че мутрата имал просто счетоводство – един тефтер с две графи – „Ми даде” и „Му взех”. По-лошото е, че мутрите дирижираха цените. Едни охранители минават по сергиите и складовете сутрин, и казват на каква цена да се продава кока-колата или доматите от Турция, черешите. Само навлизането на големите вериги супермаркети отърва пазара от тази хватка. През 1998 тогавашният министър Богомил Бонев поде кампания да им махне лепенките от колите и магазините (застраховано в СИК, застраховано във ВИС) и ги понасмете. Имаше акции по улиците, спираха скъпи коли, задържаха ги, покрай мутрите пострадаха и обикновени хора. Но лепенките останаха в миналото. Сега пазарът донамества този тип застрахователи където им е мястото. Кражбите на коли намаляха заради създаването на официална застрахователна компания СИК (Секюрити иншурънс къмпани). ВИС си измисли съкращение Вярност, Инвестиции, Сигурност. Първоначално не са го мислили така, май идваше от Васил Илиев – първата мутра основател. Но ВИС остана встрани от застраховането на коли. Там СИК стана основен, прерасна в „Булинс”, макар че това остана добре скрито. ВИС-2 прерасна в „Юпитер“, но не можа да се развие като голям застраховател на коли. Едновременно крадяха коли и ги застраховаха… И някъде след 2000 година се стигна до следния абсурд – 90% от застрахованите за кражба коли у нас бяха застраховани в „Булинс”. А 90% от откраднатите коли в България се оказаха застраховани при други застрахователи… Всеки може да си направи сметка какво означава това – ако не се застраховаш в „Булинс”, ще ти откраднат колата… Постепенно кражбите на коли намаляха не само заради застраховането, просто вносът на коли втора употреба се увеличи неимоверно, колите поевтиняха, регистрацията на крадена кола стана трудна. Допреди 15-ина години нямаше връзка между регистрите на КАТ в различни градове – открадната кола в София можеше да се регистрира в Ямбол, защото нямаше как да сравниш номерата на шаси и двигател. Сега крадат коли, за да ги разфасоват на резервни части, изкарва се повече и няма риск, колата „изчезва”. Малко след като се разви бизнесът с коли, започна бизнесът с югоембаргото. Оттогава е вицът, как една мутра влязла в църква да се помоли. „Господи, моля ти се, само тази композиция с цистерни да мине и да ми платят, моля те, Господи”. До него влязла една баба, почнала да се кръсти и да се моли „Господи, дано да ми увеличат пенсията, че със 160 лева не мога, Господи”. Мутрата извадил 500 марки, подал на бабата и казал: „Мани се оттука, не занимавай човека с глупости”… Контрабандата за Югославия свърза в едно гранична полиция, митничари, бившите служители от ДС, които по време на соца са охранявали композиции с тайни експортни стоки, политици и мутри.  Това е основата на организираната престъпност в България. Създадоха и развиха канали през границата, по тях потече контрабанден алкохол и цигари, натрупаха се милиарди, които корумпираха всичко по пътя си. По същите канали потекоха и наркотиците – транзитно и за вътрешния пазар. С помощта на мутрите се натрупа огромен капитал, който започнаха да изпират и да прибират своето банки и финансови къщи, търговски и строителни компании и офшорни фирми… Т. нар. групировки започнаха да финансират политици, партии, дори враждуващи помежду си – не се знае кой ще спечели. Премиерът Иван Костов например в началото на мандата си покани на среща в прочулия се ресторант „Олимп” бизнесмени. Кой знае защо сред тях бяха Маргините и Маджо – босовете на една от големите групировки. Ресторантьорът Славчо Христов (домакин на срещата) беше авер на Маргина, после стана банкер, после сдаде банката си на Цветелина Бориславова – нещо като смяна на властта… Сегашният премиер тогава е приближен на СИК, охранител, изпълняващ техни поръчки, охраняващ техни обекти. Издигат го като главен секретар на МВР, има свидетели, които твърдят, че босове от СИК са обсъждали колко милиона трябват, за да му купят поста. Според свидетелствата на Иван Славков (неотречени от никого) Пашата и Венци Стефанов от СИК идват при Тодор Живков в Бояна и му предлагат да му сложат охрана. Така довеждат там Бойко Борисов (виж   в „Капитал“ за юбилея на СИК през 1995 г., когато Борисов е известен само като бодигард на Живков). Такива бизнесмени никнат из цяла България. И пловдивски келнери станаха банкери, чейнчаджии от Магурата – едри бизнесмени. Всичко беше възможно в тази хранителна среда от корумпирана полиция, трансгранични канали, финансови пирамиди, раздаване от банките на кредити без гаранции. Банки никнеха като гъби, създадени с кредит от други банки (тук хората на БСП имаха повече опит). Банкерите раздаваха на свои фирми и на свои хора кредити, които никой не мислеше да връща, накрая настъпи масов фалит. Мутрите започнаха да се избиват. Но в затвора не влизаха, само дребни риби. И досега си живеят живота (който е останал жив), като едно доказателство, че властта, изпълнителна, съдебна, политическа, е кръвно свързана с тях.  ", "date": "2018.08.23", "title": "Кратка история на криминалния и застрахователен преход…"}
{"url": "http://www.classa.bg/%D1%81%D0%B2%D1%8F%D1%82/item/385971-%D0%B5%D0%B2%D1%80%D0%BE%D0%BF%D0%B0-%D0%B7%D0%B0%D1%89%D0%BE-%D0%BF%D1%83%D1%82%D0%B8%D0%BD-%D0%BD%D0%B5-%D1%81%D0%B5-%D1%81%D1%82%D1%80%D0%B0%D1%85%D1%83%D0%B2%D0%B0-%D0%BE%D1%82-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D0%BD%D0%B0-%D1%82%D1%80%D1%8A%D0%BC%D0%BF", "text": "Никакви икономически аргументи не биха могли да накарат Путин да преклони глава пред Тръмп. Руският президент никак не се страхува от новите санкции, макар че те стават все по-жестоки. Каква е причината?             Спомняте ли си, че преди няколко седмици в Хелзинки имаше среща между Владимир Путин и Доналд Тръмп? Не помните? Простено е. За фестивала на братската руско-американска любов, състоял се във финландската столица, днес не иска да си спомня никой - нито във Вашингтон, нито в Москва. Сега в разгара си е истинска санкционна война срещу Кремъл. Дори в апогея на конфликта около анексията на Крим и войната в Украйна, не се бе случвало подобно нещо. От днес, 22 август 2018, за период от 90 дни, САЩ въвеждат три, ако не и четири пакета санкции срещу руски физически и юридически лица. От днес, 22 август 2018, влиза в сила пълната забрана за продажби на технологии с двойно предназначение на руски фирми. Въвеждат се и допълнителни търговски ограничения като санкция, свързана с отравянето на Сергей и Юлия Скрипал. Както съобщи в началото на август Държавният департамент, правителството на САЩ е получило от британските си партньори убедителни доказателства, че това е било покушение, организирано от руските държавните структури. Санкциите се въвеждат по силата на закон от 1991 година, който задължава властите на САЩ да наказват държави, използващи химическо или биологическо оръжие. Досега този закон е прилаган само два пъти - срещу Сирия и срещу Северна Корея.   Жестоки ограничения   Съгласно документа, санкционираната държава е длъжна да обещае, че няма да употребява химически оръжия и да допусне на своя територия международни инспектори, които да посетят подозрителните обекти. Това е задължение на всички страни, подписали Конвенцията за забрана на химическите оръжия, сред които е и Русия. Москва обаче упорито отрича да има нещо общо със случая Скрипал. Това означава, че след 90 дни, тоест в края на ноември, американците ще въведат втората серия от санкции. В тях вече може да става дума за понижаване на нивото на дипломатическите отношения и дори за забрана на полетите на руската авиокомпания „Аерофлот\" в САЩ. Паралелно върви и друга кампания. Задава се нов закон за санкции, иницииран от група сенатори - както от Републиканската, така и от Демократическата партия. Законът си поставя за цел да санкционира руската държава заради намесата ѝ в американските избори. Неотдавна Майкрософт съобщи, че хакери, свързани с руското военно разузнаване /ГРУ/, са се опитали да атакуват сайта на близкия до републиканците Институт „Хъдсън\" и Международния републикански институт. А това означава, че приемането на предвидените в Закона крайно рестриктивни формулировки е повече от сигурно. В текстовете е предвидена също забрана за финансови операции, свързани с руския държавен дълг, както и нови санкции срещу руските държавни банки. Тук главната интрига е в това дали ще им бъде забранено да извършват трансакции в долари. Освен това на ЦРУ, ФБР и Министерството на финансите е разпоредено да събират и публикуват информация за задграничните активи на Владимир Путин и близкото му обкръжение.   Тръмп спасява Украйна?   Миналата седмица вестник „The Wall Street Journal\" съобщи, че през септември САЩ ще наложат санкции и срещу фирми, които възнамеряват да изграждат важния за Русия газопровод „Северен поток-2\". Единственият нерешен въпрос, според вестника, е дали да бъдат въведени санкции и срещу банките, готови да финансират проекта, или да бъдат санкционирани само главните акционери. Американската администрация изцяло последва своя президент, който обвини Германия, че се намира \"в плен\" на Русия. Съдейки по всичко, канцлерката Меркел и президентът Путин са обсъждали този неприятен момент миналата седмица по време на срещата им в Бранденбург. Въпреки това нито канцлерката, нито руският президент могат да предприемат нещо. Съдейки по това колко бързо европейските компании се изтеглят от проекти в Иран, става ясно, че по аналогичен начин ще постъпят и участниците в „Северен поток-2\". В случая не е важно дали американската администрация се ръководи само от политически или и от търговски мотиви, и дали Доналд Тръмп се вълнува от съдбата на Украйна и доходите ѝ от транзита на руски природен газ. Важното е, че тези нови санкции, ако бъдат въведени, ще решат съдбата на украинския транзит задълго, ако не и завинаги. Нито Кремъл, нито федералното правителство, нито ЕК, нито Папата в Рим могат да направят нещо срещу глобалната юрисдикция на американските санкции.   Защо Путин не се страхува?   Санкциите оказват все по-голям ефект. Нов доклад на Министерството на природните ресурси и екологията на Русия, озаглавен \"За състоянието на минерално-суровинните ресурси на РФ през 2016 и 2017 година\", рисува една доста мрачна картина за Кремъл. За две години не е започнат нито един голям проект в петролната и газовата сфера. Всички проекти, на които преди три години се възлагаха големи надежди, като например разработването на арктическия шелф, са замразени. Чуждестранните партньори се дистанцират от Москва. А руската енергийна сфера не може да се развива без чуждестранни инвестиции и технологии. Това е всеизвестно. И сега Москва ще трябва да се примирява с този факт. Въздействието на санкциите трудно може да бъде оценено в краткосрочна перспектива. Техният реален ефект се вижда едва сега, четири години след налагането на първите ограничения. Само дето никакви министерски доклади не са в състояние да накарат Путин да склони глава пред Вашингтон. В Москва явно разчитат да приключи разследването на специалния прокурор Робърт Мюлър за руската намеса в президентските избори през 2016 година. Очевидно Кремъл е уверен, че разследването ще приключи с успех за Тръмп, а след това на някоя нова двустранна среща, от сорта на тази в Хелзинки, без всякаква прибързаност да се договори всичко важно. И второ. Хората на Путин разчитат на антиамериканските настроения в Европа, и най-вече в Германия. Старата брежневска политика за вбиването на клин между Америка и Европа, е изпробвана надеждно. В крайна сметка, приходите от износа на суровини засега очевидно стигат, за да се предотвратяват масови изблици на недоволство. В Кремъл явно не вярват, че американците ще отидат толкова надалеч, че да парализират работата на руските държавни банки. А всичко останало, от гледна точка на руските власти, макар и неприятно, не е болка за умиране. Още към края на годината ще разберем дали тези сметки ще се окажат верни.", "date": "2018.08.23", "title": "Европа Защо Путин не се страхува от санкциите на Тръмп?"}
{"url": "http://www.classa.bg/%D1%81%D0%B2%D1%8F%D1%82/item/385972-%D1%81%D0%B0%D0%BC%D0%BE-%D0%B5%D0%B4%D0%B8%D0%BD-%D1%87%D0%BE%D0%B2%D0%B5%D0%BA-%D0%BC%D0%BE%D0%B6%D0%B5-%D0%B4%D0%B0-%D1%81%D0%BF%D0%B0%D1%81%D0%B8-%D1%82%D1%83%D1%80%D1%86%D0%B8%D1%8F", "text": "Никой отвън не може да помогне на закъсалата Турция. Защото там в момента се опитват да подменят икономическата логика с вярата в Бога. Има само един човек, който може да спаси страната           \"Икономиката, глупако!\" - Преди повече от четвърт век Бил Клинтън стана президент с този предизборен лозунг. Реджеп Тайип Ердоган също знае, че процъфтяващата икономика носи изборни победи. Та нали тъкмо той в началото на 21-ви век измъкна турското стопанство от дълбоката криза: с финансови инжекции от МВФ и с реформи. Операцията беше доста успешна, Турция стана привлекателна цел за инвеститорите, а новата икономическа политика понапълни джобовете на турците и тамошният пазар също се превърна в магнит за фирмите. Оттогава насам многобройни германски фирми също се насочиха към Турция. И по-точно: над 7000, в които работят 120 000 души. Сред тях са такива гиганти като Бош, Фолксваген, МАН, Алианц и БАСФ. Но свой шанс в Турция видяха и редица средни и малки германски предприятия.   Икономически връзки с традиция   Това не е и чудно, защото икономическите връзки между двете страни всъщност имат доста стара история. Още през 1761 г. Фридрих Велики сключва търговски договор със султан Мустафа Трети. Сто години по-късно многобройни германски търговци и занаятчии също поемат към Турция: така наречените „босфорски германци\" имат значителен принос за разширяването на търговските отношения. След Втората световна война посоката на миграцията се промени. В Западна Германия пристигнаха стотици хиляди турски гастарбайтери, които имат сериозен дял в осъществяването на тъй нареченото „германско икономическо чудо\". Така стигаме и до сегашната криза. Поради девалвацията на турската лира, тамошният пазар вече не е толкова привлекателен. А инвеститорите отдавна започнаха да изтеглят парите си от страни като Турция, включително и поради факта, че САЩ отново се превърнаха в атрактивна цел, след като тамошната емисионна банка започна да повишава лихвите. И все пак, за тоталния срив на лирата има една главна причина: самодържецът Ердоган и неговото автократично управление. Както и да ругае „злите пазари\" и „международното лихвено лоби\", колкото и да повтаря, че кризата е „американска кампания\", обективните икономически закони той не може да промени.   \"Ние пък си имаме Бог\"   И както инвеститорите, така и спестителите едва ли ще се преизпълнят с упование от думите на Ердоган: „Те си имат долари, ние си имаме Бог\". Турция е силно зависима от международната търговия и най-малкото поради това не бива да ругае долара и еврото. Такива възклицания звучат по-скоро отчаяно, отколкото окуражително. Нито Германия, нито германската икономика могат да помогнат на Турция. Това може да стори единствено нейният собствен президент. Той трябва да създаде стабилни рамкови условия и да даде на предприемачите и инвеститорите сигурност – най-вече правна сигурност. Той трябва да уважава независимостта на Централната банка, а не да ѝ предписва снижаване на лихвите, за да овладее инфлацията. Защото тази работа така не става. В момента германските предприемачи в Турция внимателно наблюдават случващото се и се чудят дали да останат в страната. Особено малките и средни предприятия са принудени много добре да си правят сметката, когато – примерно – машините и материалите поскъпват, защото се плащат в долари. Производителите на текстил и на спортни стоки може да се окажат принудени да се изнесат към Азия. За всичко това Ердоган трябва да има едно наум. Ето така закъсват онези, които се обграждат само с угодници и предпочитат да вкарат критиците си в затвора. Такава е съдбата на онези, които се опияняват от собствената си идеология и заместват икономическия разум с вярата в Бога. Нищо лично срещу Бога. Но само това не стига.", "date": "2018.08.23", "title": "Само един човек може да спаси Турция"}
{"url": "http://www.classa.bg/%D1%81%D0%B2%D1%8F%D1%82/item/385973-wall-street-%D0%BD%D0%B5-%D1%83%D1%81%D0%BF%D1%8F-%D0%B4%D0%B0-%D0%B1%D0%B0%D0%BB%D0%B0%D0%BD%D1%81%D0%B8%D1%80%D0%B0-%D0%BD%D0%B5%D0%B3%D0%B0%D1%82%D0%B8%D0%B2%D0%BD%D0%B8%D1%82%D0%B5-%D0%BD%D0%BE%D0%B2%D0%B8%D0%BD%D0%B8-%D0%BE%D0%BA%D0%BE%D0%BB%D0%BE-%D1%82%D1%80%D1%8A%D0%BC%D0%BF-%D1%81-%D0%B4%D0%BE%D0%B1%D1%80%D0%B8-%D0%BE%D1%82%D1%87%D0%B5%D1%82%D0%B8", "text": "Индексите на Wall Street в сряда търсеха баланс между съдебните дела срещу двама бивши приближени на американския президент Доналд Тръмп и добри корпоративни отчети, съобщава CNBC. Широкият показател  S&P 500  регистрира минимален спад с 0,04% на фона на добро представяне на енергийния и технологичния сектор. Подкрепата за енергийните акции дойде от поскъпването на петрола с 3%. Технологичният измерител  Nasdaq Composite  нарасна с 0,38%, като  Netflix  и  Amazon  отчетоха ръст в цената на акциите си съответно с 1,9% и 0,8%. Бенчмаркът на сините чипове  Dow Jones  обаче се понижи с близо 89 пункта. През тази седмица американският фондов пазар отбеляза 3453 поредни дни без спад, който да превишава 20%, като това е най-дългият „бичи пазар“ от Втората световна война насам. За това време S&P 500 е нараснал с над 300%. \"Докато всички са фокусирани върху юридическата драма във Вашингтон, американските акции остават близко до рекордно високи нива на фона на двуцифрен ръст при корпоративните печалби. В същото време показателят на доходността по десетгодишните американски правителствени облигации се задържа под 3%, дори и ако ФЕД продължи да следва плана си да увеличи лихвените проценти на фона на засилващата се икономика\", заяви в коментара си за предаването \"В развитие\" на   пазарният анализатор Сю Кийнан, Bloomberg Ню Йорк. Акциите в сряда бяха подкрепени от добри финансови резултати, като това им помогна да заличат част от по-ранните си загуби. Търговецът на дребно  Lowe  отчете по-добри от очакваните резултати, което доведе до ръст в цената на книжата му с над 6%. Операторът на верига магазини за търговия на дребно  Target  също зарадва пазара с   благодарение на най-големия растеж на продажбите си от 13 годни насам. Това доведе до поскъпване на акциите на компанията с над 3%. Американските пазари не бяха силно повлияни от новините около бившите приближени на Доналд Тръмп. През последното денонощие стана ясно, че бившият личен адвокат на президента   по обвинения в данъчни и финансови измами. Той също така призна, че е извършвал плащания към две жени, които твърдели, че имат интимна връзка с Тръмп. Бившият ръководител на предизборната кампания на президента  , също свързани с данъчни и банкови измами. „Не съм сигурен, но мисля, че инвеститорите не ги е грижа за подобни новини“, коментира Брус Маккейн, главен инвестиционен стратег в Key Private Bank. За доброто настроение на борсите подпомогна и съобщението в Politico, че е постигнато неофициално споразумение между САЩ и Мексико по НАФТА, което евентуално ще бъде обявено в четвъртък. По време на сесията на Wall Street обаче се появи информация, че САЩ не е постигнала с Мексико принципна договореност заради „важни нерешени въпроси“ по думите на постоянния търговски представител на САЩ Робърт Лайтхайзър. Междувременно  , която се проведе по-рано този месец. От него става ясно, че централните банкери са загрижени за продължаващата търговска война и я определят като най-голямата заплаха за иначе „силната икономика“. „Това е доста трудна ситуация за Фед, тъй като търговската война представлява известен проблем за пазара, но централната банка не може да направи кой знае какво, защото не е в нейните компетенции“, коментира Анвити Бахугуна, старши портфолио мениджър в Columbia Threadneedle Investments. Във вечерните часове  еврото  поскъпна спрямо долара с 0,29% до 1,1604 долара. Петролът поскъпна значително по време на щатската сесия, като фючърсите върху  американския суров петрол  отчетоха ръст в цената си с 3,16%, а  сортът Брент  – с 2,95%. Повишението при  златото  обаче е с едва 0,20%.", "date": "2018.08.23", "title": "Wall Street не успя да балансира негативните новини около Тръмп с добри отчети"}
{"url": "http://www.classa.bg/%D1%81%D0%B2%D1%8F%D1%82/item/385974-%D1%84%D0%B5%D0%B4-%D0%B4%D0%B0%D0%B4%D0%B5-%D1%81%D0%B8%D0%B3%D0%BD%D0%B0%D0%BB-%D0%B7%D0%B0-%D1%83%D0%B2%D0%B5%D0%BB%D0%B8%D1%87%D0%B5%D0%BD%D0%B8%D0%B5-%D0%BD%D0%B0-%D0%BB%D0%B8%D1%85%D0%B2%D0%B8%D1%82%D0%B5-%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%8F-%D0%BC%D0%B5%D1%81%D0%B5%D1%86", "text": "Централните банкери в САШ са обсъдили на последната си среща евентуално повишаване на лихвените проценти през следващия месец, като по-подробно ще бъде обсъдено и как продължителните търговски спорове могат да разрушат икономическия растеж.Това става ясно от доклада от последната среща на Федералния резерв, съобщава Wall Street Journal. Фед започна поетапно увеличаване на лихвите от 2015 г. насам, като политиците вече са обезпокоени, че икономиката е толкова силна, че инфлацията може ускорява постепенно и да премине целта от 2% на централната банка, пише Ройтерс.  Участниците в последната среща на Фед са се обединили около мнението, че ако входящите данни продължат да потвърждават сегашната икономическа перспектива, ще е подходящо да се направи още една стъпка по отношение на лихвите. Банкерите като цяло отбелязват, че разходите на домакинствата и бизнеса в САЩ са „значителна движеща сила“, става ясно още от доклада на Фед. Представителите на Федералния резерв са провели широка дискусия за рисковете за икономиката от търговското напрежение. Администрацията на Тръмп увеличи митата върху вноса от редица страни, включително Китай и държави-членки на Европейския съюз, което доведе до ответни мита за стоки от САЩ. Дискусията е очертала трудната ситуация, в която Федералният резерв може да се окаже, ако търговксите спорове се влошат, а бизнесът в САЩ се нуждае от евентуално намаляване на лихвите, а потребителите бъдат изправени пред по-високи цени за вносните стоки. А едни от основните отговорности на Фед са свързани именно с насърчаване на пълната заетост и поддържането на стабилност на цените. \"Всички участници в срещата са посочили продължаващите търговски спорове като важен източник на несигурност и рискове\", пише още в доклада на Фед. Според банкерите голям продължителен търговски спор може да засегне бизнес климата, инвестиционните разходи и заетостта, а широкообхватно увеличение на митата може да намали покупателната сила на домакинствата. От доклада от последното заседание на Фед става ясно още, че централната банка на САЩ се готви да обсъди още веднъж как най-добре да приложи паричната си политика. Председателят на Фед Джером Пауъл е посочил, че такава дискусия би могла да се състои през есента. Президентът на САЩ Доналд Тръмп заяви в понеделник пред Ройтерс, че „не е развълнуван“ от повишаването на лихвите от страна на Фед и че централната банка трябва да направи повече, за да стимулира икономиката.", "date": "2018.08.23", "title": "Фед даде сигнал за увеличение на лихвите следващия месец"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385975-%D1%83%D1%81%D0%BF%D0%B5%D0%BD%D0%B8%D0%B5-%D0%BD%D0%B0-%D0%BF%D1%80%D0%B5%D1%81%D0%B2%D0%B5%D1%82%D0%B0-%D0%B1%D0%BE%D0%B3%D0%BE%D1%80%D0%BE%D0%B4%D0%B8%D1%86%D0%B0", "text": "    Още от първите векове на християнството св. Църква наредила да се празнува денят \"Успение на пресвета Богородица\". Подробности за това чудно събитие, както и някои сведения за живота на пречистата Божия Майка след  , не са предадени от древните църковни писатели. След като се върнали от Елеонската планина подир възнесението Христово, св. апостоли прекарвали в Йерусалим, очаквайки Утешителя Св. Дух, обещан им от Спасителя. Всички вярващи живеели в единодушие и любов и непрестанно се молели. С тях била и Майката Христова и някои свети жени, които служели на Господа през последните години на живота Му. Понятно е колко радостно и утешително било присъствието на Божията Майка за учениците, които скърбели за раздялата със своя божествен Учител. Тя вероятно им предавала ония думи, които, според евангелист Лука,   (Лука 2:19; 2:51); и всички вярващи гледали на нея с любов и благоговение. Пресветата Дева е живяла на хълма Сион в дома на  , когото сам Господ в последните минути на Своя земен живот отдал като син – вместо Себе Си – на Своята пречиста Майка; и от тогава Йоан, като я взел при себе си в къщи, й служел като на своя майка (Йоан 18:27). И след   пресвета Богородица си останала в Йерусалим. Скъпи й били ония места, гдето страдал и умрял нейният божествен Син. Често тя ходела да се моли на Голгота, на Елеонската планина, в градината, гдето било погребано тялото на Спасителя. Предполагат, че от нея християните възприели благочестивия обичай да посещават местата, осветени чрез присъствието на Господ Иисус Христос. Когато цар Ирод почнал да гони Божията Църква, пречистата Божия Майка заминала за известно време в Ефес, гдето проповядвал  . Има предание, че тя посетила   и остров Кипър, гдето  , когото нейният Син възкресил от мъртвите, бил епископ. Ето какво разказва църковното предание за това: \"Когато апостолите хвърлили жребие кой къде да отиде, за да проповядва Евангелието, пресвета Богородица пожелала да дели с тях трудовете им и казала да хвърлят жребий и за нея. Паднало й се Иверската земя и Св. гора Атонска. Но ангел Божи й се явил и казал да не напуска за известно време Иерусалим. Няколко години след това тя пожелала да посети св. Лазар и се отправила на кораб за остров Кипър. По пътя се дигнала страшна буря. Корабът се отклонил от пътя си, отдалечил се от Кипър и стигнал до Св. гора. Тук имало езически храм, пълен с идоли. Но щом пресветата Дева слязла на сухо, идолите паднали и св. Богородица проповядвала на изплашените жители за своя Син Иисус Христос. Мнозина повярвали и Божията Майка казала: \"Това място ще бъде мой жребий, даден ми от моя Син и Бог. Няма да оскъднее Божията милост на това място и аз ще му бъда застъпница!\" Затова отците на св. Атонска гора и досега считат Божията Майка своя особена покровителка и наричат Св. гора \"Жребий на Божията Майка\". Когато гоненията малко поутихнали, пресвета Богородица се върнала в Йерусалим и живяла там обкръжена от благоговейна любов. Постепенно с разпространението на християнската вяра растяла и славата на Божията Майка. Мнозина дохождали от далечни страни да я видят. В едно древно послание, приписвано от някои на  , четем: \"Много са у нас жените, които желаят да видят Майката Иисусова. Чуваме, че тая девствуваща Майка Божия е изпълнена с всякаква благодат: в гоненията тя е благодушна, при сиромашия и лишения не скърби, на оскърбяващите я не се гневи, но им прави добро, в щастие е кротка, към бедни е милосърдна и им помага, колкото може. Но не търпи въставащите против нашата вяра; тя е благовестница на нашето благочестие и наставница на верните във всяко добро дело. А особено обича смирените, защото сама във всичко е смирена\". Езичниците и юдеите, които мразели християните, негодували против Божията Майка заради уважението, с което се ползувала. Като знаели, че тя често посещава местата, гдето страдал Иисус Христос, те я следели, за да я убият. Но Господ пазел пречистата Дева и й готвил славно успение. Пресвета Богородица била вече в преклонни години (64-годишна). Веднъж, когато се молела на Елеонската планина, тя видяла пред себе си архангел Гавриил, който държал в ръка палмово клонче. Той й възвестил, че след три дни тя ще се престави отвъд: \"Твоят Син и Бог наш ще те вземе в Своето горно царство, за да живееш и царствуваш с Него вечно!\" И след като й дал райското палмово клонче, се оттеглил. С най-жива радост св. Богородица приела вестта за своята близка смърт, понеже отдавна желаела да остави долния свят и да се пресели във вечните обители. Тя коленичила, дълго се молила и благодарила на Господа. Когато тя се върнала у дома,   бил поразен от сиянието, което озарявало нейното лице. Тя му известила за случилото се и започнала да се готви за своята смърт. Наредила и украсила дома като за радостно тържество, завещала на две бедни вдовици дрехите, които обикновено носела, и помолила Иоан да погребе тялото Й в село Гетсимания, гдето лежали   и  . Св. Йоан уведомил   за близката смърт на Божията Майка. Той известил за това на всички нейни сродници и изобщо на вярващите. Скоро всички се събрали при св. Богородица. Всички плачели и скърбели за раздялата с Божията Майка. Но тя ги утешавала, предавала им думите на архангела, показвала им райското клонче и обещала винаги да се моли за тях. Пресвета Богородица имала още едно желание – да види още веднъж св. апостоли, които сега били пръснати по цял свят да проповядват Евангелието. И желанието й се изпълнило. По чудесен начин всички апостоли, освен Тома, били пренесени в Йерусалим и изведнъж в едно и също време се явили пред вратите на нейния дом. Заедно с другите апостоли дошъл и   с учениците си  ,   и Йеротей Атински. Всички били смаяни, като се видели един друг. А когато св. Богородица известила за своята близка смърт, сърцата им се натъжили при мисълта, че те вече за последен път виждат Иисусовата Майка. Но тя, славейки и благодарейки на Господа, Който изпълнил последното й желание, молила ги да не скърбят: \"Не плачете, приятели и ученици Христови, и не помрачавайте радостта ми с вашата скръб! А радвайте се с мене, задето отивам при моя Син и Бог. А като погребете телото ми, върнете се всеки на своята работа!\" След това пресвета Богородица разпитала апостолите за трудовете им в проповядване словото Божие, дълго беседвала с тях, благословила ги и се молила Богу за цял свят. Настъпил денят на нейното преставяне. От сутринта свещи горели в дома в знак на радост и тържество. Апостолите се молели и славословели Бога. Божията Майка възлегнала на украсен одър, радостно очаквайки смъртта. Изведнъж в третия час (9 часа) чудна небесна светлина озарила стаята. Покривът на къщата като че ли се разтворил и чудно явление се представило пред очите на вярващите. Сам Господ Иисус Христос в небесна слава, обкръжен от ликове ангели и светци, слязъл от небесата за душата на св. Богородица. (Лука 1:46-48). Господ повикал пречистата Си Майка за вечен живот и след това се чуло пеенето на ангелите, които славели с думите на архангел Гавриил:  \" (Лука 1:28). Всички с благоговение гледали на това преславно видение. И когато след това пристъпили към одъра, на който лежало пречистото тяло на Божията Майка, видели, че лицето й сияе като слънце и чудно благоухание се разляло по стаята. Сърцата на всички присъствуващи се изпълнили с неизказана духовна радост. .  Стенопис от манастира Грачаница Когато дошло време за погребение, апостолите вдигнали одъра и с псалмопение го занесли през град Йерусалим в село Гетсимания. Напред вървял св. Йоан Богослов, държейки в ръка райското клонче. Всички вярващи вървели подир пречистото тяло, над което се носел сияещ във вид на кръг облак, който озарявал цялото шествие, и ангелското пение се сливало с гласовете на вярващите. Много жители от града, като видели това чудно шествие, се присъединили към него. Но когато юдейските архиереи и началници узнали, че такава чест се оказва на починалата Майка Христова, те пратили въоръжени войници, за да разгонят събралата се тълпа и да отнемат от християните тялото на Божията Майка – те искали да го изгорят. Но когато войниците се приближили, сияещият кръг изведнъж се спуснал и като че ли с каменна стена оградил шествието, а пратените войници били внезапно поразени от слепота: По-късно някои от тях повярвали и били изцерени при гробницата на Божията Майка. Апостолите погребали тялото в пещерата при село Гетсимания и затворили с камък входа й. В продължение на три дни те се молили непрестанно при гробницата и през всичкото време над това място пеели ангели. На третия ден след успението (заспиването) на св. Богородица пристигнал ап. Тома. Той много се огорчил, че пристигнал твърде късно и не заварил жива пресвета Богородица. В желанието си да го утешат апостолите му предложили да отвалят камъка от гроба, за да може да се поклони на пречистото тяло. Но когато влезли в пещерата, видели, че е празна и че на мястото, гдето било положено тялото на Божията Майка, останала само плащаницата, с която я били покрили. Апостолите в недоумение молили Бога да им открие тайната на това чудно събитие и в същия ден тя им била разкрита. Като се събрали на обща трапеза, те беседвали за успението на св. Богородица. Трябва да се има пред вид, че на своята трапеза те имали обичай да оставят едно празно място и да турят на него хляб за възкръсналия Господ Иисус Христос. След ядене те вдигали тоя хляб, наричан \"част Христова\", и като славели Пресвета Троица, казвали: \"Господи Иисусе Христе, помагай ни!\" След това разделяли тоя хляб помежду си и го изяждали като благословение от Иисуса Христа. Тоя път, в същото време, когато станали от трапезата, за да въздигнат Христовата част, изведнъж чули ангелско пение и като отправили очи към небето, видели на облаците пречистата Божия Майка, сияеща от слава и обкръжена от ликове ангели: \"Радвайте се! – казала им тя, – защото с вас съм през всички дни!\" Изпълнени от неизказана радост, те вместо обикновената си молитва извикали: \"Пресвета Богородице, помагай ни!\" Оттогава апостолите повярвали, че Пресветата Божия Майка възкръснала в третия ден след успението си и с тялото била взета на небесата. В памет на това нейно явяване пред апостолите св. Църква наредила да се прави възношение (въздигане хляб) в чест на пресвета Богородица. Това възношение се нарича \"панагия\" (\"пресвета\"). По-късно над пещерата, гдето било положено тялото на Божията Майка, издигнали църква и оттогава започнали тържествено да празнуват Успението на Божията Майка. Тоя празник е един от дванадесетте велики  празници.", "date": "2018.08.23", "title": "Успение на Пресвета Богородица"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385976-23-%D0%B0%D0%B2%D0%B3%D1%83%D1%81%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1244 г. - Турската армия превзема Йерусалим.   1305 г. - Екзекутиран е шотландския национален герой Уилям Уолъс.   1328 г. - Състои се коронацията на Филип VI.   1382 г. - Руската войска използва за първи път артилерия при отбраната на Москва от татарите.   1514 г. - Османските войски побеждават сефевидите в Битката при Чалдиран и придобиват контрол над източна Мала Азия и северен Ирак.   1572 г. - Късно вечерта в Париж започва масов погром на хугеноти, известен като Вартоломеевата нощ.   1799 г. - Наполеон напуска Египет и се завръща във Франция.   1839 г. - Обединеното кралство анексира Хонконг.   1866 г. - Австро-пруската война приключва с подписването на Пражки договор, съгласно който Венеция е предадена на Италия.   1877 г. - Руско-турска война (1877-1878): Води се най-тежкият бой по време на Шипченската битка (11 август стар стил).   1914 г. - Първата световна война: Япония обявява война на Германия и бомбардира Циндао в Китай.   1921 г. - Файсал I е коронован за крал на Ирак.   1924 г. - Разстоянието между Земята и Марс е най-малко - за последен път е било такова през 10 век.   1927 г. - Никола Сако и Бартоломео Ванцети са екзекутирани на електрически стол в Масачузетс.   1935 г. - На кулите на Кремъл са поставени рубинови петолъчки.   1939 г. - Втора световна война: Нацистка Германия и СССР подписват Пакт за ненападение в Москва. В секретно допълнение Балтийските страни, Финландия и Полша са поделени между двете държави.   1940 г. - Втора световна война: Германия започва бомбардировки над Лондон.   1942 г. - Втора световна война: Започва Битката при Сталинград, продължила шест месеца.   1943 г. - Втората световна война: С победа на Червената армия завършва битката при Курската дъга - най-голямата танкова битка в историята.   1943 г. - След вечеря в италианското посолство в София, Цар Борис III е открит на сутринта в безсъзнание след силно повръщане.   1944 г. - Втора световна война: Освободена е Марсилия.   1944 г. - Втора световна война: Министър-председателят на Румъния Йон Антонеску е арестуван и е установено ново правителство; Румъния излиза от войната срещу Русия и се присъединява към Съюзниците.   1960 г. - В Екваториална Гвинея е заловена най-голямата жаба (3,3 kg).   1979 г. - Балетистът от Болшой театър Александър Годунов получава политическо убежище в САЩ.   1989 г. - Пеещата революция: Приблизително 2 милиона граждани на Литва, Латвия и Естония се хващат за ръце на пътя Вилнюс - Талин и образуват 600 км жива верига на свободата, в протест на 50-годишнината от включването им в СССР след съветско-нацисткия Пакт за ненападение.   1990 г. - Армения обявява своята независимост от СССР.   1990 г. - Източна Германия и Западна Германия обявяват, че ще се обединят на 3 октомври същата година.   1990 г. - Саддам Хюсеин се появява по иракската национална телевизия със западни „гости\" (всъщност заложници), в опит да предотврати Войната в Залива.   1991 г. - Борис Елцин обявява, че КПСС престава да съществува като политическа партия и се спира издаването на вестник Правда.   2006 г. - Левски (София) става първият български отбор, влязъл в групите на Шампионската лига.   2007 г. - Тим Хенман обявява на пресконференция в Ню Йорк, че ще се откаже от професионалния тенис.  ", "date": "2018.08.23", "title": "23 август, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385977-%D1%81%D0%B3%D1%81-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0-%D0%BF%D0%B0%D1%80%D1%82%D0%B8%D1%8F-%E2%80%9C%D0%B2%D0%BE%D0%BB%D1%82%E2%80%9D", "text": "Софийският градски съд (СГС) вписа в регистъра на политическите партии и Европейска партия Волт. Решението бе обнародвано във вчерашния брой на Държавен вестник, съобщиха от партията. Формацията беше уредена на 19 май 2018 г. За неин председател беше избран Настимир Ананиев. “Вижте в какви времена живеем, анти-европейски движения и риторика набират скорост под влиянието на глобалните играчи, които не искат силна и консолидирана Европа на световната сцена. Във Волт ще работим с всички сили за силна България в Европа, но и силна, обединена и федерална Европа като цяло”, заяви Ананиев. Европейска партия Волт е част от първата паневропейска платформа Волт Европа, която има за цел да участва на изборите за европейски парламент, които ще се проведат през месец май 2019 г. Българската формация беше втората партия, която се учреди след Волт Германия (уредена на 3-ти март 2018 г.) част от европейската мрежа на Волт. Сега вече в осем европейски страни има уредени партии от мрежата на Волт Европа – Германия, България, Белгия, Холандия, Италия, Испания, Швеция и Дания. През октомври ще бъдат учредени партии в Австрия и Франция. Волт Европа е проевропейско движение, което заявява, че ще работи за обединена и федерална Европа. Европа на една скорост, с единна армия и прокуратура. Като приоритет на тази Европа посочват гражданите и микро и семейният бизнес. Европа, в която личното достойнство, гражданската свобода, работещото правосъдие, равните възможности и устойчивата среда са основни ценности. Паневропейското движение е почти готово и със своята програма. Сред основните приоритети са United Europe (Обединена Европа), Smart State (Умна държава), Unleash Entrepreneurship and Small Businesses (Да дадем път на предприемачеството и малкия бизнес), No region will be left behind, captain(Никой регион няма да остане зад борда), Establish a circular economy(Работеща кръгова икономика), Turn Education around (Образование на фокус).", "date": "2018.08.23", "title": "СГС регистрира партия “Волт”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/385978-%D0%BA%D0%B0%D0%B1%D0%B8%D0%BD%D0%B5%D1%82%D1%8A%D1%82-%D0%BE%D0%B4%D0%BE%D0%B1%D1%80%D0%B8-%D0%BF%D0%BB%D0%B0%D0%BD-%D0%B7%D0%B0-%D0%B2%D0%BB%D0%B8%D0%B7%D0%B0%D0%BD%D0%B5-%D0%B2-%D1%87%D0%B0%D0%BA%D0%B0%D0%BB%D0%BD%D1%8F%D1%82%D0%B0-%D0%BD%D0%B0-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0", "text": "Правителството одобри план за действие за влизане на България в чакалнята на еврозоната и Банковия съюз, съобщава БНР. България се ангажира да засили до юли 2019 г. надзора в банковия сектор чрез промени в националното законодателство. Ще бъде засилен и надзорът над небанковия финансов сектор – пенсионни фондове и застрахователни дружества, както и да се модернизира начинът на управление на държавните предприятия. Така България би трябвало да отговори на условията за влизане в т.нар. “чакалня” на еврозоната. В края на юни България изпрати писмо до финансовите министри на страните от еврозоната, с което заяви намерение да се присъедини към валутния механизъм ERM II и към Банковия съюз. С него страната ни се ангажира да направи реформи за укрепване на финансовия сектор, да го подложи на нова проверка, този път от ЕЦБ, и да ѝ предаде надзора над най-големите банки.", "date": "2018.08.23", "title": "Кабинетът одобри план за влизане в чакалнята на еврозоната"}
{"url": "http://www.classa.bg/%D1%81%D0%B2%D1%8F%D1%82/item/385970-%D0%B2%D0%B8%D0%B6%D1%82%D0%B5-%D0%BA%D0%BE%D0%BB%D0%BA%D0%BE-%D0%B5-%D0%B7%D0%BB%D0%B5-%D0%B2-%D1%81%D0%BA%D0%B0%D0%BD%D0%B4%D0%B8%D0%BD%D0%B0%D0%B2%D0%B8%D1%8F", "text": "Няма класация, в която скандинавците да не са сред първите. И въпреки това от известно време в САЩ се разпространяват абсурдни слухове и лъжи за живота в скандинавските страни.  Умишлена кампания на определени кръгове?             Тези дни Триш Риган се превърна в истинска знаменитост в Дания. Журналистката от американския тв-канал „Фокс\" обясни наскоро в свое предаване, че в Дания никой не искал да работи. По думите ѝ, младите датчани не се стараели да завършат образованието си, защото държавата им плащала да учат. Такава била реалността в датския социализъм: държавата лишавала хората от правото им на лична инициатива.   Защо демонизират скандинавските страни?   В отговор датският социалдемократ Дан Йоргенсен публикува много забавно видео, в което по очарователен начин опровергава твърденията на Риган. Видеото вече е преведено на много езици, гледано е милиони пъти, обсъждат го и международните медии. Бърни Сандърс от Демократическата партия в САЩ също сподели видеото във Фейсбук. И именно тук се затваря кръгът, защото фактът, че за десните в САЩ скандинавските страни са се превърнали в любим образ на врага, се дължи отчасти тъкмо на Сандърс. От години левият политик непрекъснато се позовава на успехите на скандинавските страни и ги посочва като пример за САЩ. Съвсем наскоро той публикува и няколко много професионално направени видеа за здравеопазването в Норвегия и за образователните шансове във Финландия. В едно от тях финландски събеседник твърди, че училищата в страната му не само са безплатни, но на учениците дори се плащало, за да учат. Тъкмо на това твърдение се позовава Триш Риган, отнасяйки го към Дания, след което стига до извода, че в резултат хората в тези страни не се стремят да завършат образованието си. Без никакви доказателства, както с основание обяснява датският социалдемократ Йоргенсен.   Изглед от Копенхаген   В същото време е факт, че идеализирайки скандинавските страни, Бърни Сандърс не отваря и дума нито за проблемите в големите градове, нито пък за острите вътрешнополитически сблъсъци, които доведоха до частично залитане надясно. В Дания, Финландия и Норвегия десни популисти участват в правителствата, а на предстоящите избори в Швеция тамошната крайнодясна партия „Шведски демократи\" може да се превърне във втора политическа сила. Острият сблъсък на политически позиции в скандинавските държави се разиграва по няколко теми, за които много се спори и в Германия: бежанците, престъпността и въпроса дали държавата е в състояние да се отбранява. В интернет се разпространяват какви ли не лъжи по тези въпроси. Все по-често професионалните журналисти тръгват по дирите на такива лъжи и ги опровергават. В Норвегия няколко обществени и частни медии заедно финансират портала Faktisk.no, който вече от една година следи именно разпространяването на фалшиви новини. На националния празник на страната някаква съмнителна интернет-страница разпространи например твърдението, че на този ден никой няма право да излиза на улицата с чуждестранен флаг - иначе го грози глоба от 4500 крони (450 евро). Faktisk.no опровергава не само такива „новини\", но и твърденията на крайнодесни политици. Според едно такова твърдение, в резултат от миграцията населението на Норвегия нараствало с по-бързи темпове дори от индийското. Според друго пък правителствата на САЩ, Канада и Нова Зеландия предупреждавали гражданите си да не пътуват до Швеция. Все доказани лъжи. Както и други подобни изявления. Например, че полицията в Осло вече не била в състояние да контролира определени квартали, където властта бил взел ислямът. Или пък че в ЕС съществувал таен план за ислямизацията на Европа, както твърдят във Фейсбук редица крайнодесни активисти.   \"Вижте какво стана в Швеция миналата нощ!\"   Шведските журналисти също са се вдигнали на битка срещу фалшивите новини. Наскоро те опровергаха една полска публикация във връзка с тежките горски пожари в Швеция. Изданието \"Poland Daily\" беше излязло с твърдението, че Швеция игнорира борбата срещу пожарите и предпочита да харчи пари за бежанци или пък за джендър-проекти. Журналистите опровергаха и „новината\", че Швеция отхвърлила помощта, която ѝ предлагала Русия в борбата срещу пожарите. Фалшива новина се оказа и твърдението на един датски тв-канал, че в своя телевизионен дебат лидерите на шведски партии изобщо не засегнали въпроса за палежите на автомобили, извършени едновременно в няколко шведски града. Най-прочутата фалшива новина за Швеция произведе не друг, а президентът на САЩ Доналд Тръмп. \"Вижте какво стана в Швеция миналата нощ\", каза той през февруари 2017. На първо време не беше ясно какво точно има предвид, а самата Швеция реагира с объркване. По-късно Тръмп поясни, че е имал предвид някакъв репортаж за мигранти, който бил гледал по „Фокс\". Все пак дори „Фокс\" в лицето на гореспоменатата репортерка Триш Риган призна, че скандинавските страни не могат да се сравняват със социалистическа Венецуела. В един от коментарите си Риган казва, че по никой начин не би сравнила равнището на живот в Дания с това във Венецуела. Просто искала да покаже, че „социализмът не е решение\". Нейното изявление добре обяснява защо в интернет се въртят толкова много фалшиви новини за скандинавските страни: леви политици от цял свят идеализират обществения модел на скандинавците, докато десните направо го демонизират. Скандинавия явно се е превърнала в бойно поле на идеологическата конфронтация.", "date": "2018.08.23", "title": "Вижте колко е зле в Скандинавия!"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/385969-%D0%BA%D0%BE%D0%B3%D0%B0%D1%82%D0%BE-%D0%BD%D0%B8%D0%BD%D0%BE%D0%B2%D0%B0-%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%B4%D0%B0%D0%BB%D0%B0%D0%B2%D0%B5%D1%80%D0%B0", "text": "Лидерката на БСП Корнелия Нинова каза нещо, което подозрително точно удря в десятката. Позабравила е само, че собствената ѝ партия вършеше навремето точно това, за което сега обвинява ГЕРБ           \"Вземи си крадец и той ще хване крадеца\". Твърди се, че тази сентенция се ражда в Англия през 17 век - цяло столетие преди да се превърне в държавна политика. Англичаните първо се подигравали на идеята, а после я взели съвсем насериозно и се втурнали да наемат престъпници, които да издирват други престъпници. Защото кой би могъл да разгадае най-добре ходовете на един крадец, ако не именно някой негов „колега\"? Историята е интересна, но не е достатъчно поучителна, понеже липсва епилогът: как се отнася обществото към наемника, след като си е свършил работата? Благодарят ли му, за герой ли го смятат, както излиза от американските уестърни? Или все пак си имат едно наум и за всеки случай крият сребърните прибори? Прозрението на Нинова   Този въпрос вълнува сигурно и вас, ако сте чули вчерашния коментар на Корнелия Нинова по въпроса за сринатия Търговски регистър. Лидерката на БСП каза, че повредата може и наистина да е била техническа, но била нанесла и съвсем друга, много сериозна щета - довела до срив на доверието в институциите и в държавността. Проницателност, която подозрително точно удря в десятката. Разговорът се водеше в парламента, докато се обсъждаше немислимото изчезване на цялата търговска база данни за поне десет дни - предостатъчно време, в което някой може да ви открадне фирмата, да кажем. Или да я изтрие от лицето на Земята, без дори да си прави труда да я краде. Огромен риск за бизнеса, който премиерът Борисов сведе до следното обяснение от трибуната на парламента: \"Просто са се скапали дисковете\". На което Корнелия Нинова отговори съвсем резонно, че проблемът не е в техническите детайли, а в друго: \"... че сринахте институциите и държавността. Никой не ви вярва, че зад Търговския регистър няма да скриете нещо, че (...) няма някаква далавера\". Изречение, което много прилича на журналистическите коментари отпреди пет години, когато на власт бяха социалистите. Тогава се твърдеше, че свалянето на Делян Пеевски от поста шеф на ДАНС още на третия ден изобщо не оправя нещата, защото доверието в държавността вече е сринато: щом се е намерила политическа сила, която да постави начело на държавен орган тъкмо човек, когото държавният орган би трябвало да разследва, значи проблемът няма как да се реши с една оставка.   Посланието: държавност няма Случая \"Търговски регистър\" звучи пресилено само за онзи, който е проспал сходните факти между двата сюжета: как преднамерената измама, наричана \"фалит на КТБ\", се покрива с пари на данъкоплатците, как премиерът поощрява биячи по границата, как няколко закона и решения се зачертават, за да се рестартира наново измамата „Белене\", как депутат, който трови медийната свобода, пише медиен закон, как пред очите на хиляди юристи Конституционният съд казва, че публикуваното законодателство не съществува. .. Общото между тези събития е в посланието, че държавност няма. В очите на Бойко Борисов Търговският регистър просто се е развалил, без това да крие зад себе си някакви конспиративни намерения. Нека го приемем за вярно. Но как да кръстим управление, което десет месеца по-рано е било наясно, че в електронната система на регистъра е заложена техническа бомба и въпреки това не е направило нищо, за да предотврати избухването ѝ? Ами точно така - управление, което няма за цел да управлява. Съвсем като примерите с една прокуратура, която не разследва, или с един Конституционен съд, който не чете законите. Лидерката на БСП много точно отбелязва, че натрупването на еднородни послания в тази посока води до срив на доверието в самата държавност. Позабравила е само, че собствената ѝ партия е с първородна роля в този срив. Но това е може би характерно за всеки, който коментира себеподобните си. И понеже изборите не са кой знае колко далеч, за всеки случай приберете сребърните прибори.", "date": "2018.08.23", "title": "Когато Нинова говори за \"далавера\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385963-%D1%82%D0%BE%D1%82%D0%B0%D0%BB%D0%B5%D0%BD-%D1%80%D0%B0%D0%B7%D0%B2%D1%80%D0%B0%D1%82", "text": "В мексиканския град Гуадалахара бе приет закон, позволяващ секса на обществени места, съобщава NBC Washington. Според новото постановление полицията няма да може вече да глобява и да задържа ексхибиционисти и хора, които правят секс на публични места, в автомобили или на други места, където могат да се окажат пред очите на външни хора, ако такива действия не водят до оплаквания и претенции на обкръжаващите. Властите са заявили, че полицията трябва да отделя повече време за борба с престъпността, а не да безпокои хора, които може би нямат пари да отидат в хотел. Противниците на закона смятат, че това ще развърже ръцете на изнасилвачи и педофили и смятат, че сексът на обществени места е неморален.", "date": "2018.08.23", "title": "Тотален разврат..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385964-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-23-%D0%B0%D0%B2%D0%B3%D1%83%D1%81%D1%82", "text": "ОВЕН ( 21 март - 20 април ) Очаква ви, един отличен ден, когато много от желанията ви ще бъдат изпълнени, а хората ще ви правят комплименти. Основното нещо е, да не се възгордявате, а да приемате всичко с достойнство. При решаването на финансови проблеми, ще ви помогне влиятелен човек, с когото ще се свържете. Може да избегнете настинките, ако се закалите. ТЕЛЕЦ ( 21 април - 21 май )  Ще откриете в себе си такива таланти, за които дори не сте предполагали. Просто не забравяйте да свършите работата, от която зависи финансовото ви състояние. Хармонията в душата ви, към която толкова много се стремихте, може да бъде прекъсната от един неделикатен човек. Имайте предвид, че ако се подведете по него, ще съжалявате. Вечерта ви чака изненада. БЛИЗНАЦИ ( 22 май - 21 Юни ) Ще намерите съмишленици, които ще подкрепят вашият бизнес. Най- накрая, ще ви провърви, както с партньори, така и с печеливши инвестиции. За любовни изповеди и предложения, изберете друг ден, защото днес вашите мисли, ще се движат около парите. Вечерта, си починете и релаксирайте.   РАК ( 22 юни - 23 юли ) Очаква ви труден ден, ако самите вие непрекъснато се оплаквате от съдбата. Откажете се от спорове с роднини, дори и ако ви е трудно да сдържате вашето мнение. Принципността в семейния живот, ще се превърне в пречка за хармонията. В крайна сметка, връзката със съпруг/а, ще придобие негативен отенък. ЛЪВ ( 24 юли - 23 август ) Необходимо е, да обърнете внимание на спешните проблеми. За да докажете своята стойност в професионалната сфера, бъдете по-уверени в целите, които сте си задали. От подсказките на интуицията, ще се нуждаете в любовта, за да не се измамите в чувствата към човек, с когото искате да свържете съдбата си. ДЕВА ( 24-ти август - 23 септември ) Препоръчително е да се фокусирате върху вътрешните си цели и да преодолеете комплексите, които пречат на вашата реализация. В контактите с околните хора, покажете сдържаност и търпение. Ако положите основите на бъдещите ви проекти, ще успеете да укрепите финансовото си положение до края на месеца. В любовта, всичко ще е безоблачно и ясно. ВЕЗНИ( 24 септември - 23 октомври) Днес, ще трябва да се занимавате с рутини задачи, затова и настроението ви, няма да е на ниво. Имате шанс за самоусъвършенстване и успешна кариера, ако спрете да се измъчвате от съмнения. Тези, който имат бизнес, ще успеят да намерят нови източници на доходи. В семейния живот, се опитайте да приемате всичко спокойно.   СКОРПИОН ( 24 октомври - 22 Ноември ) Днес, не бъдете твърде подозрителни и мнителни в работата, в противен случай, ще подкопаете репутацията си и ще намалите своята работоспособност. Отлично, ще се развиват масовите и културни мероприятия, благодарение на които може да заемете високо място в обществото. Спонтанността и лекотата в личния живот, ще ви позволят, по-добре да узнаете собствените си чувства и тези на избраника.   СТРЕЛЕЦ ( 23 Ноември - 21 Декември ) Очаква ви, дългоочаквана среща с човек, който не сте виждали от много години. Може да си купите нещо полезно и приятно за дома, а също и да актуализирате гардероба. Но се пазете от състояния на раздразнителност, дори ако започнат да ви предизвикват към кавга от всички страни. Всичко което идва само при вас, ще бъде успешно. КОЗИРОГ (22 Декември - 20 януари ) Препоръчително е, да пазите тайните, които ви е поверил близък приятел. Имайте предвид също, че производителността на целия екип зависи от вашата компетентност в работата. Не пренебрегвайте основните си задачи, в противен случай шефовете, ще ви намерят заместник. Финансовото ви състояние, не е по-добро от преди. Но да вземате заем, не трябва.  ВОДОЛЕЙ ( 21 януари -  19  февруари ) Късметът ще бъде на страната на тези, които са свикнали да мислят с главата си, вместо да преследват илюзии. Днес внимателно прехвърляйте и работете с пари, в противен случай загубата ще бъде глобална. Възможни са сделки, преговори и благоприятни оферти. Ще получите това, което сте планирали - с отстъпка или на части. Вечерта е идеална за среща.   РИБИ ( 20 февруари - 20 март ) Днес трудно ще изпълните плановете си, тъй като околните хора, непрекъснато ще ви разсейват. Дори тривиалните разговори и аргументи, могат да доведат до задънена улица. През деня са възможни запознанства, лични проблеми и срещи със стари приятели. Очакванията в любовта, може да се окажат не такива, каквито сте ги видели в сънищата си.", "date": "2018.08.23", "title": "Дневен хороскоп 23 август"}
{"url": "http://www.classa.bg/%D1%81%D0%B2%D1%8F%D1%82/item/385965-%D0%B4%D1%8A%D0%BB%D0%B3%D0%B8%D1%8F%D1%82-%D0%BF%D1%8A%D1%82-%D0%BD%D0%B0%D0%B4%D0%BE%D0%BB%D1%83", "text": "Черни облаци се събират над главата на американския президент Доналд Тръмп. Присъдите по 8 обвинения в данъчни и банкови измами на бившия шеф на предизборната му кампания Пол Манфорт, както и признаването за виновен отново по 8 обвинения за бившия му личен адвокат Майкъл Коен определено удрят по реномето на Тръмп. И то удрят все по-близко до него самия. Поведението му е такова, че вече се приема за напълно нормално той да предизвиква след себе си скандал след скандал, да вбесява медиите, да бъде архивраг за развлекателната индустрия, а личността му да бъде разделителен фактор за американците. Последните събития обаче правят нещата значително по-сериозни. Най-малкото защото в един момент се оказва, че или президентът е в сърцето на големи схеми, или просто е толкова зле в определянето на хората в близкия си екип, че не може дори да заподозре, че те участват в незаконни дела. И ако присъдите на Манфорт до голяма степен засягат неща, които са се случили преди влизането му в предизборния щаб на американския президент, то Коен, който се кълнеше, че дори би поел и куршум в името на Тръмп, сега може да нанесе доста груб удар по президента. Неговите показания, че е получил нареждане от \"кандидат за изборна длъжност\" да изпълни част от нещата, за които е обвинен, непряко посочват държавния глава като подстрекател към федерално престъпление. Много по-пряко обаче беше обвинението от адвоката на Коен Лари Дейвис. \"Днес клиентът ми се изправи и свидетелства под клетва, че Доналд Тръмп му е наредил да извърши престъпление като направи плащания на две жени с основната цел да повлияе изборите. Ако тези плащания са престъпление за Майкъл Коен, тогава защо да не бъдат за Доналд Тръмп\", коментира Дейвис. Разбира се, към момента президентът не може да бъде съден, нито да му се повдигат обвинения, още по-малко за подобни схеми. Той е все пак държавният глава на САЩ и се ползва с имунитет спрямо такива дела. Истинската заплаха за него е опцията да се започне процедура по импийчмънт заради \"извършени тежки престъпления\". Досега за импийчмънт само се говореше и то във връзка с евентуалната руска намеса в президентските избори, спечелени от кандидата на републиканците.  Истината обаче е, че ако Доналд Тръмп въобще бъде достигнат процедура по отстраняване от президентския пост, не руската намеса или обвиненията, че е подвластен на Кремъл ще са нещото, което ще го бутне. Те са твърде гръмки и мощни, за да има наистина опасност да достигнат до него самия. До близкото му обкръжение - да, възможно е, но до върха на пирамидата - едва ли. Не, далеч по-вероятно е ако Тръмп тръгне да пада, причината да е в някое малко камъче по пътя - дали укриване на данъци, дали банкови измами, или подобно лятна буря Сторми и зайчето на Playboy Карън Макдугъл и парите, които са получили от Майкъл Коен, да са факторът, който би му коствал поста. Та нима \"недосегаемият\" Ал Капоне не беше прибран именно за неплатени данъци. И именно данъчните измами не са \"взимали главата\" на редица иначе могъщи хора в Америка.  Междувременно Бил Клинтън от горчив личен опит може да каже как заигравките с една стажантка и да излъжеш за тях пред медиите, могат за малко да ти излязат през носа, отнемайки ти президентския пост. При това Клинтън се радваше на далеч по-голямо одобрение, отколкото Тръмп в момента. Но каквито и да са потенциалните прегрешения на американския президент, те са от второстепенна важност за една евентуална процедура по импийчмънт. Много по-солидна роля тук играе партийното разпределение в Конгреса. А към момента и двете му камари се държат от републиканците. Дори след междинните избори, за които се прогнозира, че може да обърнат статуквото, на демократите пак ще са им необходими гласовете на поне част от републиканците, за да отстранят наистина Тръмп от Белия дом. И именно тук е важният въпрос - биха ли били склонни републиканците (или поне някаква част от тях) да жертват президента от своята партия, върху когото нямат почти никакъв контрол, давайки път на по-утвърден партиец като Майк Пенс, или не биха понесли мащабния удар от публичното унижение на първия импийчмънт на американски държавен глава в историята да носи цветовете именно на републиканците. Това не е нещо невъзможно, особено след срещата на Тръмп с руския президент Владимир Путин, след която атаки и тежки обвинения срещу него заваляха и от страна на републиканците. Дали обаче подобно нещо би се повторило при една потенциална процедура по импийчмънт? Това е вече много по-спорен момент, който партийните стратези на републиканците трябва да обмислят много внимателно, особено на фона на следващите президентски избори, които очакват САЩ през 2020 г. Дотогава Тръмп ще продължи да е този разделящ американците фактор, който насъсква крайните електорати и от двете страни на барикадата. А скандалите ще продължат да валят един след друг.", "date": "2018.08.23", "title": "Дългият път надолу"}
{"url": "http://www.classa.bg/%D1%81%D0%B2%D1%8F%D1%82/item/385966-%D1%80%D1%83%D1%81%D0%B8%D1%8F-%D0%BC%D0%BE%D0%B6%D0%B5-%D0%BB%D0%B5%D1%81%D0%BD%D0%BE-%D0%B4%D0%B0-%D0%BC%D0%B8%D0%BD%D0%B5-%D0%B1%D0%B5%D0%B7-swift", "text": "Руският професор, академик от Руската академия на науките Сергей Глазев разказа в ефира на NewsFront за създаването в РФ на платежна система за банкови плащания, която ското ще замени SWIFT. SWIFT представлява система за плащания между банките. Американците могат да използват своя контрол над тази система за да блокират банковите плащания, както това може нагледно да се наблюдава с Иран. Тази страна беше изключена от SWIFT и това нанесе на държавата доста сериозен финансов ущърб. Но с Русия такъв ход няма да мине, сигурен е специалистът. В Русия още от съветски времена съществува самостоятелна система за разплащане. Днес ние можем да я наблюдаваме в модифициран, доработен вид като система на взаимодействие между банките. Тя работи, затова ние може и да минем без SWIFT, отбеляза Глазев. Повечето руски банки вече са включени в обновената отечествена система за разплащане. Тя ще бъде ефективна, но действа само вътре в страната. Необходимо е да се създават интерфейсни технологии. Глазев поясни, че сега в Русия се реализира проект за използване на платежни системи на други държави, които биха могли да работят съвместно с руската. В частност, сега се работи по сътрудничеството с Китай, който също има своя система за разплащане. Свързването на тези две системи ще способства за изработването на допълнителен сегмент за външни операции. Води се планомерна работа по свързването на тези сегменти, увери Глазев. В най-близките планове е създаването на такава единна система от различни платежни системи за работа на евразийското пространство, с разплащане в национални валути и без възможност друга държава отвън да влияе на тази система. Това е крайно перспективен проект, който окончателно ще избави РФ от необходимостта да използва SWIFT.", "date": "2018.08.23", "title": "Русия може лесно да мине без SWIFT"}
{"url": "http://www.classa.bg/%D1%81%D0%B2%D1%8F%D1%82/item/385967-nbc-%D1%83%D0%BC%D0%BE%D1%80%D0%B0%D1%82%D0%B0-%D0%BE%D1%82-%C2%AB%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F-%D1%88%D0%B0%D0%BD%D1%82%D0%B0%D0%B6-%D0%B8-%D0%B7%D0%B0%D0%BF%D0%BB%D0%B0%D1%85%D0%B8%C2%BB-%D0%B4%D0%BE%D0%B2%D0%B5%D0%B4%D0%B5-%D0%BF%D0%B0%D0%BA%D0%B8%D1%81%D1%82%D0%B0%D0%BD-%D0%B4%D0%BE-%D1%81%D0%B1%D0%BB%D0%B8%D0%B6%D0%B0%D0%B2%D0%B0%D0%BD%D0%B5-%D1%81-%D1%80%D1%83%D1%81%D0%B8%D1%8F", "text": "Заради „американския шантаж, заплахи и прекратяване на доставките на оръжие“ Пакистан политически се отделя от Вашингтон и се сближава с Русия, пише NBC News. В частност, Кремъл вече подписа с Исламабад съглашение за военно сътрудничество, доставка на вертолети и провеждане на учения за офицерите, а също пусна рускоезично радио, добавя изданието. Пакистан се сближава с Русия на фона на отслабване на връзките с Вашингтон, пишат журналистите на NBC News Ваджахат Хан и Франсис Уитъкър. Преди година администрацията на Тръмп   Исламабад за провала в сдържане на бандитите на границата с Афганистан с прекъсване на военната помощ. На свой ред неотдавна Кремъл подписа с Пакистан договор за военно сътрудничество и се договори за доставки на въртолети и провеждане на учения за офицерите. Освен това в Пакистан започна излъчване рускоезично радио Dispatch News Desk. По думите на бившия пакистански дипломат Шехзада Чаудри, в отношенията между Русия и Пакистан се наблюдава  . Според експерта по Близкия Изток от лондонския Кралски Обединен институт за отбранителни изследвания Камал Алам, причина за   в Исламабад стана политиката на Доналд Тръмп и умората от  . Укрепването на пакистанско-руските отношения също частично стана отговор на сближаването на Белия дом с премиер министъра на враждебната на Пакистан Индия Наренда Моди. „Напускането“ на Югоизточна Азия от САЩ дава шанс на такива страни като Китай, Иран и Турция да засилят влиянието си в региона, резюмира Чаудри.", "date": "2018.08.23", "title": "NBC: Умората от «американския шантаж и заплахи» доведе Пакистан до сближаване с Русия"}
{"url": "http://www.classa.bg/%D1%81%D0%B2%D1%8F%D1%82/item/385968-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%B8-%D0%B7%D0%B0%D0%B3%D0%BE%D0%B2%D0%BE%D1%80%D1%8A%D1%82-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F", "text": "Всеруският център за изучаване на общественото мнение (ВЦИОМ) публикува резултатите от изследване на представите на жителите на нашата страна за конспирацията срещу Русия. Съответното допитване се провежда между 29 и 30 май сред 2000 респондента на възраст над 18 години. Участниците в допитването се избират случайно на основата на списък на стационарни и мобилни номера, регистрирани в страната. „Две трети от руснаците (66%) смятат, че съществува група лица, която се стреми да препише руската история, да подмени историческите факти, за да навреди на Русия, да намали нейното величие. Сред 45-59 годишните и хората от старото поколение 60+ този дял е по-висок – по 72%. Четвърт от допитаните (26%) смятат, че такава група лица не съществува. Най-често към такава гледна точка се придържат младите хора от 18 до 24 години (47%( и хората с непълно средно образование (42%), които твърдят, че ако отделни историци преразглеждат историческите събития в Русия, то така е защото те се стремят да достигнат до истината. Повечето наши съграждани (63%) вярват в съществуването на някаква организация, която се стреми да разруши духовните ценности, формирани у руснаците, с помощта на пропаганда на нетрадиционните сексуални отношения. Най-голям е делът сред 45-60-годишните (69%) и хората със средно специално образование (67%). Към обратното мнение се придържат четвърт от руснаците (24%), говорещи, че в Русия няма никаква пропаганда на нетрадиционните сексуални отношения. Младежите (18-34 години) по-често от останалите (48%) твърдят, че хората, които се застъпват за правата на представителите на сексуалните малцинства в Русия не преследват разрушителни цели“, съобщава ВЦИОМ. „Това, че „съществува група лица“, стремяща се да ревизира традиционните ценности и да препише историята е много очевидно. При това преимуществено в колективния „Запад“ от който до нас достигат само отзвуците от подобни опити. Да си спомним потискащата популярност на крайно нискокачествените произведения на „западната култура“, разнообразните псевдоисторически опуси, намерили място в нашата страна преди 15-20 години. На този фон нашите резултати показват и повишението на критичността на общественото съзнание по този въпрос“, коментира ръководителят на Центъра за социално-икономически изследвания към Института за социология на управлението на Руската академия по народно стопанство и държавна служба при президента на Руската федерация РАНХиГС Олег Чернозуб. Същевременно руснаците са питани за световното правителство и неговата дейност. Две трети не се съмняват, че такова съществува и чиито интереси които еднозначно противоречат на националните интереси на Русия. „За последните четири години в общественото съзнание се е закрепила мисълта за реалността на световното правителство: ако през 2014 г. така смятат 45%, то през 2018 г. вече 67% от руснаците. При това мнозина (33%) от привържениците на тази позиция се затрудняват да обосноват ясно своята гледна точка, а сред останалите звучат откъслечни аргументи. Към обратното мнение се придържат 24% от всички запитани (младежта е настроена по-скептично от старото поколение: сред 18-24-годишните 45% не вярват в съществуването на някаква организация, която да контролира световните процеси, докато сред 60 годишните и по-възрастните – едва 16%). Сред членовете на световното правителство на първо място се посочват олигарсите/финансистите/банкерите, за това говорят 23% от гражданите, вярващи в хипотезата за неговото съществуване. Като основна негова цел се смятат властта и влиянието, управлението на всички хора (заявяват 30% от респондентите). Днес повечето допитани, които са съгласни, че „световното задкулисие“ съществува, смятат степента на неговото влияние върху събитията за ограничено: 57% смятат, че то контролира само част от световните процеси (срещу 33% през 2014 г.). Освен това вече се е наложил доста устойчив стереотип за противоречието на интересите на световното правителство с националните интереси на Русия: делът на споделящите тази гледна точка (сред допитаните, вярващи в световното правителство) се е увеличил за 4 години от 57% до 74%“, гласи официалното съобщение на ВЦИОМ.", "date": "2018.08.23", "title": "Световното правителство и заговорът срещу Русия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385960-%D0%B4%D0%B0%D0%BB%D0%B8-%D1%81%D0%B5%D0%BA%D1%81%D1%8A%D1%82-%D0%BC%D0%BE%D0%B6%D0%B5-%D0%B4%D0%B0-%D0%B7%D0%B0%D0%BC%D0%B5%D0%BD%D0%B8-%D1%82%D1%80%D0%B5%D0%BD%D0%B8%D1%80%D0%BE%D0%B2%D0%BA%D0%B0%D1%82%D0%B0", "text": "Като всяка физическа активност, сексът води до разход на калории. В мечтите ни, той би бил достатъчен, за да замени една тренировка, но науката е на друго мнение. Като за начало имайте предвид, че разходът на енергия по време на секс зависи от интензивността, позите, времетраенето, килограмите и физическия тонус на тялото ви. Което означава, че няма точна идентична формула за всички. Учените от университета в Монреал все пак са се опитали да открият точната цифра, като организирали следния експеримент - помолили 21 пълнолетни двойки да носят фитнес датчик, докато правят секс в рамките на 30 минути. Резултатите са публикувани в сп. PLOS ONE и според тях мъжете изразходват средно по 4.2 калории на минута (около 100 калории на секс сесия), а жените по 3.1 калории на минута (около 69 калории за един секс ), пише tialoto.bg. За половин час тренировка един мъж гори средно 276 калории, което не може да се сравнява със секс сесия (която средно е около 20 минути). 100 калории изгорени в удоволствие все пак си е повод за радост, ако се вярва на въпросното изследване. Друг по-отдавнашен научен труд твърди, че мъжете въобще не се уморяват толкова и горят по 21 калории за 30 часа активно правене на секс. Кои резултати са по-достоверни е въпрос на лична гледна точка. Не забравяйте, че сексът е много полезен за здравето и тонуса на тялото, а освен това носи истинско удоволствие, така че зарежете броенето на калории и го практикувайте, за да дадете положителен заряд на тялото си.", "date": "2018.08.23", "title": "Дали сексът може да замени тренировката"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385961-%D1%82%D1%8F-%D0%BD%D1%8F%D0%BC%D0%B0-%D0%BC%D0%BD%D0%BE%D0%B3%D0%BE-%D0%BF%D0%BE%D0%B1%D0%B5%D0%B4%D0%B8-%D0%BD%D0%B0-%D0%BA%D0%BE%D1%80%D1%82%D0%B0,-%D0%BD%D0%BE", "text": "  Чешката тенисистка Магдалена Пантучкова определено не е сред най-успешните в тениса, но е добре позната на феновете от цял свят. 19-годишната чехкиня е едва 488-а в ранглистата, но мнозина я определят за една от кралиците на социалната мрежа за споделяне на снимки \"Инстаграм\". Красавицата има близо 14 хиляди последователи, които радва със секси снимки.                ", "date": "2018.08.23", "title": "Тя няма много победи на корта, но..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385962-%D0%BD%D0%B0%D0%B9-%D0%B4%D0%BE%D0%B1%D1%80%D0%B0%D1%82%D0%B0-%D1%80%D0%B0%D0%B1%D0%BE%D1%82%D0%B0-%D0%BD%D0%B0-%D1%81%D0%B2%D0%B5%D1%82%D0%B0", "text": "Търси се библиофил, който да прекарва времето си в луксозен курорт в Малдивите... продавайки книги! Дали това не е най-добрата работа на света? Преценете сами. Одобреният кандидат ще работи в книжарницата на еко курорта Сонева Фуши. Тук нощувка в една от вилите струва до $26 000 на вечер. В допълнение към предлагането на литературни произведения на богатите гости, от книжаря ще се изисква да поддържа \"забавен и оживен блог\" за своя опит като пътешественик и да води курсове за творческо писане. Сред изискванията е също да се премести да живее наблизо до курорта и да остане на позицията поне за 3 месеца. Има една единствена уловка - заплащането е почти символично. За сметка на това служителят ще може да извлече много други ползи от контактите си с гостите и пребиваването си в курорта. Книжарницата ще отвори на 1 октомври, а вашият потенциален шеф се казва Филип Блекуел от Ultimate Library. Защо не се свържете с него още сега?", "date": "2018.08.23", "title": "Най-добрата работа на света"}
