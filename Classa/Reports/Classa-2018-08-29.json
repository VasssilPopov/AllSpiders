{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/386356-%D1%86%D0%B8%D0%BF%D1%80%D0%B0%D1%81-%D0%BF%D1%80%D0%B0%D0%B2%D0%B8-%D0%BF%D1%80%D0%BE%D0%BC%D0%B5%D0%BD%D0%B8", "text": "Гръцкият министър-председател Алексис Ципрас извърши промени в правителството, в което влизат предишни членове на „Нова демокрация\" и ПАСОК, както и нови лица. Освен премиера Ципрас, новият кабинет включва 52 члена, 39 мъже и 13 жени. Новите лица са 13. Постовете си запазват ключови фигури като външния министър Никос Кодзиас и министъра на отбраната Панос Каменос, който е лидер на коалиционния партньор „Независими гърци\". На своите места остават министрите на туризма и отбраната, както и министърът по европейските въпроси Йоргос Катругалос, а Маркос Боларис ще отговаря за религиозните въпроси. Вътрешното министерство е с нов ръководител. Това е бившият съветник на премиера Алексис Харитцис по енергийните въпроси. Две жени поемат сектор обществен ред и защита на гражданите. Новият министър е Олга Геровасили със заместник Катерина Папакоста. Бившият министър подаде оставка и пое отговорността след опустошителните пожари край Атина. В новия кабинет на Ципрас ще бъдат включени и бивш депутат от „Нова демокрация\" и бивш министър на ПАСОК. Анализатори отбелязват, че с това СИРИЗА прави реверанс към избирателите социалисти. Те обясняват промените в кабинета с желанието на Ципрас да засили доверието в своето управление.", "date": "2018.08.29", "title": "Ципрас прави промени"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/386357-%D0%BC%D0%B8%D1%81%D1%82%D0%B5%D1%80%D0%B8%D1%8F-%D0%BE%D0%BA%D0%BE%D0%BB%D0%BE-%D0%BC%D0%B5%D0%B4%D0%B2%D0%B5%D0%B4%D0%B5%D0%B2", "text": "Отсъствието на руския министър-председател Дмитрий Медведев продължава, пише info.sibnet.ru. Премиерът не се е появявал публично от 10 август, последната му публикация във Фейсбук е от 18 август, а последното заседание на правителството е било на 3 август. По-рано от пресслужбата на руското правителство обявиха в отговор на въпрос на медиите, че Медведев е получил травма при спротни занимания и това не му позволява да се появява на публични места. Официално обаче премиерът нито е в отпуск, нито е в болнични. Говорителят на Владимир Путин Дмитрий Песков заяви, че президентът е в постоянен контакт с министър-председателя, независимо от мястото, в което някой от двамата се намира. Очаква се утре, 29 август, президентът Путин да коментира пенсионната реформа, която предизвика силни негативни реакции спрямо политиката на правителството.", "date": "2018.08.29", "title": "Мистерия около Медведев"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386358-%D0%B3%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%BE-%D0%BE%D0%B1%D1%80%D0%B0%D0%B7%D0%BE%D0%B2%D0%B0%D0%BD%D0%B8%D0%B5-%D0%B2%D0%BB%D0%B8%D0%B7%D0%B0-%D0%B2-%D0%BF%D1%80%D0%BE%D0%B3%D1%80%D0%B0%D0%BC%D0%B8%D1%82%D0%B5", "text": "През новата учебна година учениците от 11-и и 12-и клас ще изучават нов предмет – „Гражданско образование\", каза във Варна председателят на Синдиката на българските учители Янка Такева. „Това е изключително важно от гледна точка на възпитаването, формирането на качества в младите хора, като добронамереност , сътрудничество, щедрост, съпричастност, взаимопомощ, това са все добродетели, които са нужни, потребни, не само за самия човек да израсна като личност, но и за обществото и за глобалния свят в които живеем\", каза Такева. Тя обясни, че това ще бъде отделна дисциплина в 11-и и 12-и клас, както физика, математика, химия, биология, като редовен предмет. Учебните програми по новата дисциплина са готови, има и достатъчно преподаватели в страната по нея, добави Такева.", "date": "2018.08.29", "title": "Гражданско образование влиза в програмите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386348-%D0%B7%D0%B0%D1%89%D0%BE-%D0%BD%D0%B8%D0%BA%D0%BE%D0%B3%D0%B0-%D0%BD%D1%8F%D0%BC%D0%B0-%D0%B4%D0%B0-%D0%BC%D0%B5-%D1%82%D1%83%D1%80%D1%8F%D1%82-%D1%88%D0%B5%D1%84-%D0%BD%D0%B0-%D0%BD%D0%BE%D0%B2%D0%B8%D0%BD%D0%B8%D1%82%D0%B5", "text": "Няма да ме направят шеф на новините в никоя телевизия, очевидно защото нищо не разбирам от новини. Иначе, ако разбирах, лесно щях да си обясня снощната централна емисия на Националната телевизия. След кратък анонс на цялото съдържание беше обявена водещата тема – катастрофиралият в Искърското дефиле край Своге автобус. И започнаха да я развиват. 1.  Траурен клип  с кадри от Президентството, Парламента, смачканата мантинела и потрошения в дерето автобус. 2.  Новина  за заупокойна литургия във всички храмове на Софийска епархия за душите на загиналите (Бог да ги прости!). 3.  Репортаж  за фолклорен фестивал „Белокаменец“, където пътуващите в автобуса отиват часове преди инцидента. Научаваме, че певческата група към пенсионерския клуб в Световрачене се класира на трето място, но не изчаква да получи грамотите си, а потегля към манастира „Седемте престола“. По време на официалното награждаване автобусът вече е в пропастта. 4.  Аудиозапис  от последното изпълнение на група „Иглика“. 5.  Интервю  с възрастна жена, която също е трябвало да бъде на фаталната екскурзия, но в последния момент се е отказала. 6.  Новина.  НОИ ще консултира близките на загиналите посредством нарочен мобилен екип на място в Световрачене. 7.  Репортажи  от „Пирогов“, Военномедицинска академия, „Св. Анна“ и ИСУЛ за борбата на лекарите за живота на оцелелите. 8.  Момент на облекчение и радост:  шофьорът на автобуса е обвиняем за убийство по непредпазливост! 9.  Съобщение , че в късния следобед, привечер даже, злополучният автобус е бил натоварен с кран върху специална платформа и откаран към София за допълнително изследване. 10.  Тайнствен свидетел  (пожелал анонимност) хвърля сензацията, че всъщност мантинелата била скъсана още преди няколко дни от ТИР.  Пряко включване  от дерето под пътя в атмосфера на загадъчност. Снимат очевидеца в гръб. 11.  Анкета  с обществеността – шофьори и служители на пътна помощ. Полагане на цветя върху смачканата мантинела. 12.  Новина  за паралелно и независимо разследване на  НПО, което воюва с войната по пътищата; част от „гражданското общество“. Снимки с дрон, на дрон и от дрон. Експерт с шублер замерва глава на болт в конструкцията на мантинелата. Репортерка установява, че на места осевата линия се е изтрила, а тротоарът   свършва. Ех, ако свършваше постепенно... 13.  Експеримент.  Телевизионният екип преминава с автомобил (вероятно РТС-то) през завоя и установява, че трябва да се кара внимателно. 14.  Отново експерт.  Този път пред невярващите очите на телевизионните зрители е установена крупна нередност в дизайна на шайба под гайка в конструкцията на мантинелата! 15.  Новина.  Строителят на пътя „Трейс“ и Агенция „Пътна инфраструктура“ (АПИ) са влезли в разгорещен спор за това кой е виновен. 16.  Директно включване  от пл. „Македония“ в столицата, където е щаб-квартирата на АПИ. Репортерът е сам-самичък на опустяващия площад, но се кълне, че само допреди секунди тук е било пълно с полиция, която изнасяла документи. Следователите нахлули и в офиса на „Трейс“. Иззетите документи са от 2010 насам и са предимно кореспонденция между спорещите кой е виновен страни. 17.  Репортаж  с кадри от сградата на „Трейс“ за това как обвиненият в небрежност и злоупотреби строител е отказвал в продължение на месец да отстранят дефектите.  Интервю  с инж. Светослав Глосов, председател на УС на АПИ. „Трейс“ отказват да говорят с журналисти в деня на национален траур. 18.  Разкритие.  Мантинелата е монтирана допълнително не от „Трейс“, а от общината, защото участъкът е урбанизиран. Включване по телефона на бивш следовател от НСлС. 19.  Пример  за друг опасен път – кръстовище по пътя за Варна, където е трябвало да направят кръгово или светофар, но все още не са направили. Репортаж с история на пътя и кръстовището, включване на граждани и обилни кадри. На това кръстовище към датата на новинарската емисия не се е случило нищо. ОБЩО: 20 минути. Останалите теми в централната емисия: Търговският регистър работи; стрелба по време на турнир по видеоигри в САЩ; напрежение Италия-Брюксел заради мигранти; протести на мигранти в Гърция; островите Лесбос, Хиос и Самос залети от мигранти; безредици в Кемниц заради фалшиви новини за сексуални посегателства от страна на мигранти; папата с обръщение към родителите на хомосексуални младежи да не ги отхвърлят, а да се молят за тях, да говорят с тях и да ги лекуват; продават студиото в Индия, където е сниман „Слонът, моят приятел“ – изобщо, както пее Сачмо: „What a wonderful world!“. ОБЩО: 10 минути или всички останали теми за два пъти по-малко време в сравнение с темата за мантинелата и автобуса. Някои от събитията и темите през същия ден, непопаднали в новинарската емисия: Почина един от пострадалите в авиокатастрофата край Шумен. Жители на столичния \"Овча купел\" 1 протестират срещу съмнително строителство. Три деца пострадаха при катастрофа край Самоков. Задържаха петима за вандалщината в Центъра за деца с аутизъм в Плевен. Пожар в къщата на Йордан Йовков във Варна. Кметът на Царево не се отказва от решението за Силистар. Реколтата на грозде е слаба заради дъждовете. Половин милион работници са нужни на икономиката ни през следващите 5 години. През следващата седмица стартира обществена поръчка за изграждане на АМ „Струма“ през Кресненското дефиле. На полигон „Шабла“ ще се проведе учение на ВВС. В Мали е убит лидерът на Ислямска държава. Украйна получава €1 млрд. от ЕС. Ципрас отхвърли спекулациите за предсрочни избори. Международният съд изслушва Иран срещу санкциите на САЩ. Задават се още по-тежки санкции за Русия от страна на САЩ. Иран и Сирия подписаха споразумение за военно сътрудничество. Германия с нова \"трезва и критична\" външна политика спрямо САЩ. Сигурността на ЕС повече не трябва да зависи от САЩ, настоя Макрон. Хашим Тачи: Косово няма да се дели, няма да се разменят територии. Сърбите вече разчитат на ЕС за решение на спора между Белград и Прищина. Лондон и Москва спорят за Черно море. Белият дом без декларация в почит на Джон Маккейн. И още много, много други... Мисля, че това е безумна селекция на новини и теми с цел да се угоди на представата за някаква псевдочовечност и да се породи фалшивото усещане за емоционална и морална възвишеност у „широките народни маси“. Но това е лично мое мнение. Именно заради това лично мое мнение никой никога няма да ме тури за шеф на новините в никоя телевизия по тази грешна земя и под това безразлично небе. Освен това мисля, че Картаген трябва да бъде разрушен.", "date": "2018.08.29", "title": "Защо никога няма да ме турят шеф на новините"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386349-%D1%81%D1%83%D0%BC%D0%B0%D1%82%D0%BE%D1%85%D0%B0", "text": "Ако проследите злобата на деня, ще установите следното: Софийският университет, най-старото и авторитетно висше училище в България, е подложен на ожесточена критика от собствените му разочаровани възпитаници. Протестът е срещу срамежливата корупция и заразната апатия, морално остарелите учебни планове и видимата деградация на някои преподаватели, кухото високомерие и зануляването на стандартите за качество - както на входа, така и на изхода. Ще рече човек, че няма по-страховито и безнадеждно място от Софийския университет през 2018 г. Там им е слабостта на бомбастичните обобщения - не само че не всичко е така просто, а и понякога просто не е така. В Софийския университет се изучава всичко от графичен дизайн до африканистика, и от книгоиздаване до молекулярна биология. Сред студентите му има лауреати от международни олимпиади, възпитаниците му получават световно признание на състезания по юридически науки, математикa и др. Има и цял куп случайни минувачи - полуграмотни и безучастни деца, които инерцията на общообразователната система е прокарала през четвъртото сито на класиранията, които учат, за да не работят, и които се водят студенти, защото наемът в Студентски град е евтин. Парите за образование се сипват на глава добитък. Блажени са невежите, и тяхно е царството бюджетно. Сред академичния състав има безспорни авторитети, лидери на обществено мнение, уважавани и търсени от колегите си в чуждестранни университети - умове, които са богатство за нацията си. Има преподаватели, които стимулират дебата в аудиториите, предлагат допълнителна литература, следят напредъка на студентите си, не ги потискат с арогантността на по-умния, а ги поощряват да мислят, възползват се от интелекта на най-добрите, за да развиват научно-изследователската дейност (заради която университетът е университет, а не професионален учебен център, ПУЦ). Има и хора, които не са мръднали в научните си дръзновения след защитата на дисертацията по марксизъм-ленинизъм през 80те. Има и амбулантни търговци на нечитаеми, непродаваеми учебници. Имаше и подсъдими лица. Има и \"доброжелатели\", които пишат \"Слаб 6\" на целия поток, защото системата е такава. Лесно може да се види кои факултети имат гръб и оцеляват, но по-добре не питайте как абсолвентите им си търсят работа по специалността. За да съществува СУ, държавата му плаща за ежегодна реколта от 330 юристи, 80 философи, 70 икономисти и 82 експерти по стопанско управление, 65 журналисти и още толкова PR-и, 240 културолози, европеисти, социолози и политолози. И така всяка година. Но и всяка година СУ е лидер в рейтинговата система на българското висше образование, No.1 в 21 научни направления според последната статистика на МОН. Да си \"пръв на село\" обаче не е достатъчно, когато претендираш за универсални научни постижения. Особено в компрометирана среда като тази. Едва през април 2018 г. бяха приети със закон минимални единни стандарти за научни степени и академични длъжности. Дори разобличени плагиати ставаха доктори на науките с преписани трудове, без никой да може да ги спре - защото сами са си началници. Цели университети се преквалифицираха във фабрики за професури и докторантури на политици и ченгета; немалко провинциални ВУЗ-ове съществуват като горно ниво на гимназиалната посредственост и записват кандидат-студенти само по ЕГН и общ успех от дипломата за средно образование (скоро ще започнат да им предлагат и безплатно пиле на грил + туба бензин, като ранните търговци на \"Гражданска отговорност\"). Софийският университет не трябваше да стига дотам, а стигна - с 850 празни места в набор от около 5000 души, месец преди началото на учебната година. Героизирането и затварянето на очи пред системните слабости не прави услуга на никого. Критиката боли, но реакцията е проява на рефлекс за самосъхранение. По-страшното ще е, когато и последният гневен млад човек затвори вратата зад себе си.", "date": "2018.08.29", "title": "СУматоха"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386350-%D0%B0%D0%BA%D0%BE-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82%D1%8A%D1%82-%D0%B5-%D0%B4%D1%83%D0%BF%D0%BA%D0%B0,-%D0%BA%D0%B0%D0%BA%D0%B2%D0%BE-%D0%B4%D0%B0-%D0%BA%D0%B0%D0%B6%D0%B5%D0%BC-%D0%B7%D0%B0-%E2%80%9E%D0%BC%D0%BE%D0%B4%D0%B5%D1%80%D0%BD%D0%B8%D1%82%D0%B5%E2%80%9D-%D0%BC%D0%B5%D0%B4%D0%B8%D0%B8-%D0%BF%D0%B8%D0%B0%D1%80,-%D0%B2%D0%BC%D0%B5%D1%81%D1%82%D0%BE-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8%D0%BA%D0%B0%E2%80%A6", "text": "Статия в „Офнюз”, писана от студент, нарече Софийския университет „дупка”, в която той загубил години от живота си (виж  ). Става дума за Факултета по журналистика и масови комуникации. Това предизвика спорове във Фейсбук. Намесиха се студенти, преподаватели. Нямам никакво намерение да отговарям на повърхностна статия, написана в стил хейт от Фейсбук. Но споровете дават хубав повод да се погледне какво остана от журналистиката, в какво се превърнаха медиите и кой как се занимава с този занаят. Досмеша ме, когато най-задълбочено й отговори доцент от университета в „Гласове” (виж  ). Дори проф. Здравко Райков, който е засегнат поименно, написал в отговор нещо в блога си, което „Офнюз” препечата (виж  ) с бележка че поправили правописните грешки на професора. (Абе, колеги от „Офнюз”, я си огледайте текстовете, че на професора сте тръгнали да се подигравате…) Трябва да оставим настрана някои откровени неистини, които разпространи „Офнюз” – че нямало безжичен интернет във факултета, че той нямал сайт (има един официален и сайтове, и страници по различни специализирани програми) – основният извод на статията е, че в „дупката” Софийски университет не може да се научи нищо, образованието по „Връзки с обществеността” е пълна трагедия и т. н. в този дух. Казва го студент, който признава, че престанал да ходи на лекции. Кое тук е важното? Ето кое – специалността „Връзки с обществеността”. Вече не се говори за журналистика. Това, според някои, са модерните медии, за каквито трябва да работи факултетът по журналистика. Така работят вече медиите – съдържанието им се подава от пиар агенции, плаща им се. Вестници, сайтове вече са пасивни в търсенето на новини, а само ретранслират подадени текстове, написани от пиар отдели на ведомства, министерства, фирми и обслужващи ги агенции. Тази система на работа с медиите се разви добре и от Запад бързо се пренесе и у нас. Свързана е и с обедняването на медии. Откакто се появи интернет, приходите на вестниците намаляха рязко – и от реклама, и от продажби на тираж – и много от тях фалираха, продължават да фалират. Дори вестници на голям пазар като американския, които все още имат по 1 млн. тираж, го закъсаха. И във Великобритания, с такива традиции в печата, професионални журналисти с по 15-20 години стаж, напускат вестниците поради ниско заплащане и отиват в пиар отдели на брюкселската администрация, на фирми, в пиар агенции. В България мизерията пък е хептен. Големите някога вестници са се свили от 200 хил. тираж до 15-20 хил., празни са откъм реклама, за разлика от преди, и са пред закриване. Плащат на журналистите минимално, на издръжка са на когото трябва (не е това предмет на настоящата статия да посочва кой кого обслужва). Просто ги финансират на загуба. Заплащането в сайтове не е по-високо, те също са на издръжка. Форма на издръжка е също, когато правителствата раздават от разни фондове пари на медии за „информационно обслужване”. Държавни и частни фирми сключват договори за същото (с когото трябва). И ако на американския пазар един не чак толкова популярен сайт може да издържа от реклами десетина служители, в България не става. Тоест става – плащат ниски заплати, работят калпаво. А у нас професионалните информационни сайтове с над 50-100 хил. посещения са единици. Затова пък е пълно с непрофесионални сайтове, или полупрофесионални, със слаби посещения, които само имитират, дават вид на някаква медия, а са пространство за черни или бели пиар публикации. Да могат от тях да копират и цитират други сайтове. Една добре замърсена медийна среда. И поради това много хора се насочват към „модерните” специалности като „Връзки с обществеността”. Да не се гърчат и цапат в медиите. Да си седят на чисто на бюро, без да тичат с микрофони, и да си пишат прессъобщения, материалчета за клиента… Потребителска култура – всеки гледа да се уреди. Искат да стават пиари, с надежда, че там заплащането е по-добро, напрежението – по-малко. В много отношения, тук и там, това е така. Ако разгърне човек обявите за работа по сайтовете, ще види, че все по-рядко се търсят репортери, редактори, журналисти. Но има множество обяви за „нови” позиции. Ето две основни: –  Копирайтър  – нещо като синоним на журналист, но не е. Автор на статии по поръчка. Пише по-големи или по-кратки текстове за нуждите на клиенти на рекламни, пиар и „копирайтинг агенции” (има и такива вече). Тоест – обслужват фирми. Съдържанието не е само за продукти и услуги, които се продават на пазара. Практически за всичко. Клиенти всякакви, и партии, политици. Това на практика са пиар и рекламни текстове. –  Модератор и автор на текстове в социални мрежи  и чатове. Човек, който трябва да пълни със съдържание фейсбук-страници, да модерира коментари на читатели в сайтове. Да пише коментари, скрит под ник-ове и да развива определени тези, до води кампании в спорове. Пиар и рекламни агенции предлага тази услуга, имат си твърда тарифа – създават екипи от такива „професионалисти”, да пълнят с определени коментари социални мрежи и форуми. Оттук до платен трол границата е тънка. Но позиция трол още не се е появила в обявите за работа, макар че много хора я практикуват. В дискусията по спорната статия се намесиха освен студенти и „работодатели”, които предлагат „модерни” медийни „позиции”, и са недоволни, че студентите от факултета били неспособни, необучени. Преподавателите във факултета били изостанали, социалните мрежи и интернет комуникациите им били чужди, и тези модерни специалности не ги разбират. Прокрадва се идеята, че тези „модерни специалности” са бъдещето, което замества традиционните репортер и журналист, бъдещето, за което трябва да работят тези преподаватели. Тук ще отворя една скоба, че и аз, пишещият тези редове преподавам на хонорар във факултета в дисциплини като пресфотография и информационни сайтове. И понеже от повече от 10 години се занимавам с интернет и поддържане на страници в социални мрежи, мога да съвсем основателно да се намеся в спора. Но не и в безсмислени караници във Фейсбук. На „модерни работодатели” от пиар агенции със сигурност им трябват копирайтъри, съчинители на поръчкови текстове. Трябват им и пълначи на страници със статуси и фън-чета, трябват им и платени тролове. Само че това не е журналистика. Писането на новини и репортажи е професионална дейност, която се учи. Заместването й със статуси и коментари от блогове дава своите плодове, не един и два са случаите, когато обществото остана неинформирано и се настройва в съвсем погрешна посока, подведено от разпространени в медиите повърхностни изявления и неточни факти. Как се пише и структурира новина все още може да се научи във факултета. Какво е професионална журналистическа дейност, каква е ролята на медиите, също може да го научи, който иска. Но печалното е, че и да го научат студенти, и да искат професионално да го вършат, това е нещо чуждо на бъдещите им работодатели. Поне на повечето. Очевиден е стремежът на повечето студенти да завършват пиар и да търсят лека работа, добре платена. Засега обаче се натъкват по-скоро на нископлатена, наемат ги за няколкостотин лева да пълнят сайтове с по 20 текста на ден, което става само с копи-пейст. Плащат малко пари и на способни „копирайтъри”. Впрочем, да се оправят. Въпросът беше, че журналистиката изтича в канала, заедно с репортерството. „Новото” не може да ги замести. И в тази ситуация студенти се нахвърлят грубиянски върху факултета. На проф. Здравко Райков намират кусури, на доц. Георги Лозанов, абе всички са зле в тоя факултет… Страхувам се, че ако хора като професора и доцента са недостойни за високите изисквания на студентите, не знам откъде ще намерят други в България. Впрочем, има още 50 университета у нас Поне на още 5 места се учи журналистика и пиар. Защо не отидат в Нов български, УНСС или Варна, Бургас, Благоевград, там не е ли по-добре? Не е. И рейтингът на висшите учебни заведения и специалности го доказва. Вече години наред обучението във ФЖМК, с всичките му проблеми, е по-добро от останалите университети по същите специалности (виж  ). В някои години са били наравно с Американския университет в Благоевград, където се учи за 12 000 долара на година. Но се чуват само нападки срещу „дупката” Софийски университет. В „Офнюз” не за пръв път нападат Софийски университет, при това с неточни факти за заплати, хонорари и др. Да дерзаят. Студенти и бивши студенти, оплювайте Алма Матер… Имало е студенти преди години, стигнали доста високо в професията в медии в Щатите или другаде, пък не са оплювали от висотата на положението си факултета. Досега не съм чул някой да е спрял недоволни студенти (каквито участват и в управлението на факултета), да са внесли предложения на съвети нещо да се промени, подобри. Не съм чул някой да им е запушил устата. А са толкова активни във Фейсбук и се гневят, че преподавателите не си посипват главата с пепел и не признават своето невежество към „модерните” работи…", "date": "2018.08.29", "title": "Ако университетът е дупка, какво да кажем за „модерните” медии? Пиар, вместо журналистика…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386351-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%BE%D1%82-%D1%86%D0%B0%D1%80%D0%B5%D0%B2%D0%BE-%D0%B8-%D0%B8%D1%81%D1%82%D0%B8%D0%BD%D0%B0%D1%82%D0%B0-%D0%B7%D0%B0-%D1%81%D0%B8%D0%BB%D0%B8%D1%81%D1%82%D0%B0%D1%80", "text": "Под повърхността се мъти нещо: някой вече забърква бетона за Силистар. И прокарва пътя за бетоновозите. Смехотворните обяснения на кмета на Царево са най-сигурният знак за това               Доналд Тръмп със сигурност не е чувал за плажа Силистар и за малката българска община Царево. И не подозира, че там си има пламенен последовател в лицето на местния кмет, който, опитвайки се да прикрие истината, вкара в употреба модния термин „фалшива новина\". Пренесен на българска почва, този челен световен опит изглежда доста комичен, но пък нищо чудно да се окаже ефективен.   Тъжна история   Това е всъщност част от една тъжна история - настъплението на бетона по южното Черноморие. Който е видял изоставения от някакви руски мафиоти „циментов град на духовете\" в Царево и помни как изглеждаха къмпинг Оазис или Бутамята, много добре знае за какво става дума. Сега битката е за местата, които все още не са застроени - Корал, устието на Велека, Силистар... Миналата седмица разследващото издание „Биволъ\" първо съобщи, че Общинският съвет (ОС) в Царево се кани да одобри проекторешение за изработване на Подробен устройствен план (ПУП) на терен от 22 декара до плажа Силистар, който предвижда изграждане на вилно селище. Есперти веднага отбелязаха, че това решение ще противоречи на няколко закона, доколкото теренът е част от природен парк и защитена местност. Както и защото противоречи на наредба, която забранява подобни планове на парче преди приемането на Общ устройствен план, какъвто общината няма. Въпреки това още на следващия ден Общинският съвет с голямо мнозинство гласува решението. Няколко часа по-късно, след вдигналия се медиен шум, лично премиерът, само че в качеството си на партиен лидер, „разпореди\" на кмета „да задържи и да не изпълнява решението на ОС\" (което всъщност самият кмет е внесъл) „до пълното убеждаване на обществеността в правотата на това решение\". Още на следващата сутрин кметът се зае да „убеждава\".   Кметът на Царево Георги Лапчев   Истинската \"фалшива новина\"   \"Силистар няма да се застроява, това е фалшива новина\", обяви той на пресконференция, символично свикана на разклона за плажа. В общината не бил постъпвал инвестиционен проект, нямало дори и инвестиционно намерение за строеж. Кметът предложил изработване на ПУП \"за направата на до два жилищни етажа\", само за да защити пътя към плажа, който минава през въпросния частен имот. Така щяло да е сигурно, че ако някой евентуално поиска да строи там, ще го прави около пътя. Часове по-късно в интернет се появиха оригиналните документи и стана ясно, че истинската „фалшива новина\" е друга. Защото в тях черно на бяло, с подписи и печати е написано, че става дума за План за застрояване и за Инвестиционно намерение на собственика за изграждане на вилни сгради с изрично посочени параметри. Вижда се и цялата процедура, която е нагласена така, че желанието на фирмата инвеститор да бъде удовлетворено с бясна скорост. Тя е внесла заявлението си на 5 юли (часът не е посочен). Още същия ден в 9.30 сутринта (!!!) е успял да се събере разширен Общински експертен съвет по устройство на територията - 12 души, сред които и представители на отговорните държавни институции: Регионалната инспекция по околната среда и водите, Регионалната дирекция по горите, Районната здравна инспекция и (кой знае защо) Министерството на отбраната и Военноморските сили. Заявлението е одобрено \"без забележки\". За отбелязване е, че на тази дата фирмата все още дори не е била собственик на въпросния парцел. Имала е само предварителен договор за покупка, която става факт чак на 30 юли. Да обобщим: правейки се, че се грижи за плажуващите, които след дългогодишна война с други собственици в района са много чувствителни на тема достъп и паркиране до плажа, кметът се опитва да ни накара да повярваме, че за да има път, се налага да се разреши застрояването на 22 декара. И че една фирма е похарчила близо половин милион, само и само да му помогне в това благородно начинание. Защо и в чий интерес?   Разбира се, строителството няма да започне утре, нито това лято. Но образно казано някой вече забърква бетона за Силистар и покрай пътя за плажа прокарва път за бетоновозите. Смехотворните обяснения на кмета са най-сигурният знак за това. Знак, че под повърхността се мъти нещо. В чий интерес е трудно да се каже. Сигурно е само, че Доналд Тръмп няма да дойде тук да построи поредния си Resort. А иначе могат да са въпросната фирма, някой пореден руски мафиот или пък съседните собственици, сред които, както е известно, е и тъстът на емблематичен депутат от ДПС. Или пък всички заедно прокарват нещо като пилотен проект. Това е типичният сценарий, разиграван на много други места. В първото му действие най-апетитните терени по морето бяха придобити задкулисно чрез покупко-продажби, прехвърляния, замени и прочие съмнителни операции. Сега наблюдаваме второто действие, чиято цел е възвръщаемост на инвестициите и събиране на вересиите чрез административни игри и врътки със закона. Вложили са много пари, тъй че няма да мирясат, докато не бетонират всичко. Какво може да ги спре?   Битката срещу тези интереси е неравна. Защото тук законът е разтегливо понятие, което се прилага според човека. Обърнете внимание например, че самият премиер говори за „правотата\", а не за законността на решението на ОС. Сякаш то може да е правилно, без да е законосъобразно - стига само да бъде убедена обществеността.   Снимка от 2014 година: Борисов с кмета на Царево   Освен това не само местните власти, но и цялата държава е на страната на тези интереси. Тук няма държавна институция, която да посмее да им се противопостави без нареждане отгоре. Напротив: както се вижда и в случая Силистар, институциите са активни участници в схемата. А и самият премиер, ако наистина искаше да я спре, щеше да „разпореди\" не на кмета, а на подчинения си областен управител. По закон правомощията в случая са именно негови, но той посмъртно няма да ги приложи на своя глава. Още по-невероятно е да се предположи, че днешният министър на околната среда ще предприеме нещо в нейна защита по собствена инициатива. Въобще, както бе казал един някогашен и днешен депутат: \"Държавата е наша и гората е наша - ще правим каквото си искаме, с вас и без вас!\". Единственото, което може да ги спре, е общественото мнение. Затова и сега се разиграва цялото това театро. Какви са шансовете общественото мнение да успее, преценете сами. Както и какво е съотношението между активните граждани и онези, които не разбират или им е все едно, че ги правят на идиоти. Във всеки случай псевдомедиите и интернет-троловете вече надават вой за „зелената мафия\" и „зелените рекетьори\". Очаквайте всеки момент по телевизиите да се появи и местната агитка от клакьори на царевския кмет, който се прави на Доналд Тръмп.", "date": "2018.08.29", "title": "Доналд Тръмп от Царево и истината за Силистар"}
{"url": "http://www.classa.bg/%D1%81%D0%B2%D1%8F%D1%82/item/386352-%D0%B7%D0%B0%D1%89%D0%BE-%D0%BB%D0%B8%D0%B1%D0%B5%D1%80%D0%B0%D1%81%D1%82%D0%B8%D1%82%D0%B5-%D1%85%D0%B0%D1%80%D0%B5%D1%81%D0%B2%D0%B0%D1%82-%D0%B4%D0%BD%D0%B5%D1%88%D0%BD%D0%B0-%D1%83%D0%BA%D1%80%D0%B0%D0%B9%D0%BD%D0%B0", "text": "Обичат да ни представят като пример „истинската демокрация“ на Украйна, само че за годините и дори десетилетия на подобен политически живот там незнайно изчезна ролята на „демоса“. Погледнете каква е ситуацията: Приближават избори, а водещите кандидати имат рейтинг в района около 10%, при това някои дори под, а не над. За какво говори това? В политическия елит на Украйна съвсем няма хора, които да представят волята на народа и да бъдат поддържани. „Демос“ там има, и „кратос“ също е наличен, но няма връзка между тях! На власт се намира т хора, които не се подкрепят от почти никого и дори по-зле: няма кандидатури, които да се поддържат! На нас дори ни е трудно да си представим това… Ето в категориите на преминалите при нас наскоро избори, нещата щяха да изглеждат така: Отивате да гласувате, взимате бюлетината, а ви предлагат да избирате между Бабурин, Сурайкин, Собчак и Титов. Вие ахвате от подобен избор, а ви отговарят, че по-популярни политици в тази страна няма? Нима украинците дори и свои Жириновски и Зюганов (Грудинин) не са си заслужили? Направо удивително: техните политици са успели дори и популизма да премахнат! Дори лакомия национализъм! Дори в условията на „нещо като война“! Забавно е как при това, че всички политици, които са имали някакъв рейтинг, украинците премахват сами. Днес в пряк текст те говорят, че Кравчук и Кучма са били най-оптималния вариант за ръководител на държавата. С такива темпове, няма да мине вечност и те ще разберат, че и заедно с Русия им е било много по добре… Впрочем, не дай боже, те да почнат да бягат към нас , а нашите да вземат и да ги приемат. Как се нарича от гледна точка на демокрацията ситуация, когато цялата власт в страната се намира при хора, които почти от никого не се поддържат? На какво основание те изобщо са на власт? И още по интересен въпрос: каква изобщо тогава е тази ДЕМОКРАЦИЯ? Тоест народът не подкрепя никого от политиците, но къде ще се дене? Това явно е онази същата „истинска демокрация“, която ни тъпчат в мозъка местните „майдаунчета“ и упорито ни я представят като пример… Спомняйки си най-новата политическа история на Русия, ние, разбира се, също луднахме, но все пак имаше забележими политически сили: Жириновски спечели изборите през 93 г., след което Зюганов дълго време имаше мнозинството, след това Путин и „Единна Русия“ тихичко придърпаха лидерството. Единственото, в което Русия може да се упрекне, е че винаги получаваме това, което искаме. Искахме Жири – на, искахме Зю – на, дозряхме за Путин – без съмнение. Да не говорим за „Яблоко“ и прочее. Но ние все пак винаги имахме кого да изберем и кого да подкрепим. Няма да припомням, че в Русия няма политици, които хората биха искали. Всичко това, странно, води до разговора за зрелостта на елита и традицията на публичната администрация. Както и да се върти, винаги има хора, които са в състояние да уловят народната подкрепа, да консолидират нацията и да я поведат. И да постигнат още нещо в крайна сметка. И в Украйна всички тези едноцифрени рейтинги говорят само за това, за което говорим от години: че няма реален държавен елит, способен да управлява страната. Това е история за политическата пригодност: трябва да получиш подкрепата на хората, за да я претвориш във власт и действие. Ако не можеш да получиш подкрепата на хората, тогава няма какво да правиш в политиката. Те все още имат някакъв комплекс от имперски покрайнини, имат нужда от Москва да изпрати наместник и едва тогава ще знаят на кого да гласуват, защото без Москва и управленския ѝ опит единственото нещо, постигнато от наследниците на „наместниците“, е системно , пълно разочарование в техните политики, до пълната липса на такива, които може да бъдат подкрепени. Политикът може да „омагьосва“ или с обещания, популизъм, пиар, или с реални постижения, които демонстрира. Украински „политици“, съдейки по резултата, не познават собствения си народ, за да го привлекат по някакъв начин до себе си, нито реалните интереси на страната, за да ги осъществят, да постигнат успех. И това вече е професионална некомпетентност. И се оказва, че начело на страната стои абсолютно ненародна власт и като цяло няма хора във властта, които народът да подкрепи. И това ни се „продава“ като „истинска демокрация“ ... Но това е и основната причина, поради която този модел на „демокрация“ ни се налага от нашите „двупоцентовци“. Те просто виждат в това единствената рецепта за своя успех! Ето пред тях има страна, в която на власт са хора, които никой в страната не подкрепя. Но те са на власт и по някакъв начин тази сила я удържат, а същевременно „ЗАПАДЪТЕСНАС“. Разбира се, всички наши либерали искат това също! Те знаят, че никой няма да гласува за тях, затова те точат влажни лиги за тази бедна страна, където на власт са политици, които не се подкрепят от никого, но въпреки това са на власт. Нали знаете колко отдавна е казано, че Демокрацията не е власт на народа, а власт на „демократите“.", "date": "2018.08.29", "title": "Защо либерастите харесват днешна Украйна"}
{"url": "http://www.classa.bg/%D1%81%D0%B2%D1%8F%D1%82/item/386353-%D0%B8%D1%80%D0%B0%D0%BD-%D0%B8%D0%B7%D0%B1%D0%B8%D1%80%D0%B0-%D1%82%D0%BE%D1%87%D0%BD%D0%B8%D1%8F-%D0%BC%D0%BE%D0%BC%D0%B5%D0%BD%D1%82", "text": "Министърът на отбраната на Иран пристигна в Дамаск с проект за споразумение, според което Русия и Сирия се задължават на отразят американско-израелско нападение по Иран в Сирия. В неделя, 26-август, министърът на отбраната на Иран Амир Хатами пристигна начело с голяма иранска военна делегация за двудневно посещение в Дамаск в най-неудобния момент за лидерите на световните страни, в това число на президента на САЩ Доналд Тръмп, президента на Русия Владимир Путин, министър-председателя Бенямин Нетаняху и президента на Сирия Башар Асад. От гледна точка на Иран, посещението на Хатами е именно тактика и стратегия на иранския аятолах Али Хаменей. Посещението принуждава всеки от четиримата лидери да приеме неотложни решения. Хатами пристигна в Дамаск само четири дни, след като САЩ и Израел започнаха съвместна военна операция срещу бригадите „Ал Кудс“ на иранските революционни гвардейци и шиитски опълченци (четвъртък, 23 август). В тези действия големи военновъздушни сили атакуваха конвой на иракската милиция „Хатаиб Хизбалла“ в източната част на Сирия, близо до сирийско-иракската граница в района Абу Камал. САЩ, Израел, Сирия и Иран игнорираха това нападение, все едно не е станало. Но Русия действа! Това нападение доведе до провала на преговорите между съветника на Белия дом по национална сигурност Джон Болтън и съветника по национална сигурност на Русия Николай Патрушев от четвъртък 23 август, в Женева, и до възобновяване на военното напрежение между САЩ и Русия в Сирия. В края на седмицата Москва се върна към заявленията, че американските въоръжени сили трябва да бъдат незабавно изведени от Сирия, защото се намират незаконно там. Руските високопоставени дипломати, такива като заместник-министъра на външните работи Сергей Рябков, предупредиха САЩ да не предприемат необмислени действия в Сирия и депутатите от руската дума стигнаха до там, че призоваха Министерството на отбраната на русия да разположи тактическо ядрено оръжие в Сирия. Преместването на руските военни части от Черно море до източното Средиземноморие бе озвучено от Москва като отговор на Русия за концентрацията на американски, британски и френски военноморски сили в региона. С други думи американско-руското сътрудничество, което преобладаваше през юли в Сирия, когато руските, сирийските и иранските сили освобождаваха територията, граничеща с Израел с мълчаливото съгласие на Вашингтон, рухна и изостри американското военно усилия срещу военното присъствие на Иран. В Сирия Администрацията на Тръмп замени своите бивши партньори в Сирия – руснаците срещу нови, а по-точно стари съюзници – с Израел. Президентът на Русия Владимир Путин смята това изместване в политиката на САЩ за заплаха за руските интереси в Сирия и в Иран и заплаха за статута и стабилността на сирийския президент Башар Асад, който се опира на иранските сили и проиранските шиитски опълчения. Но Техеран не иска да оставя стратегическото политическо и военно положение в Сирия в ръцете на президента на Русия Владимир Путин, на когото няма доверие и разбира се, не в ръцете на президента на Сирия Башар Асад, на който той не може да се опре. Иранското ръководство иска да бъде уверено, че когато американско-израелските атака по иранските сили в Сирия продължат, Асад ще стои с Техеран ще стои с Техеран, а не с Москва, която вече съобщи на Вашингтон и Ерусалим, че тя няма да пречи на тези нападения. Иран иска да е уверен, че когато неговите сили, в това число и шиитските опълченци, бъдат атакувани, сирийските сили, особено сирийската ПВО ще участва в бойните действия. За Асад, а също това за Путин това е много важен етап в настоящия момент на Сирийската война. Ако Иран не получи гаранции от руснаците и сирийците, че ще бъде защитен от американско-израелско нападения, той няма да подкрепи силите на Москва и Дамаск в Северна Сирия. Тази гаранции се съдържат в проектите за новите споразумения за отбрана между Иран и Сирия, които генерал Амир Хатами донесе със себе си в Сирия и Асад, ако иска да възстанови контрола над Идлиб, трябва да подпише тези проекти. Що се отнася до Израел, посещението на Хатами обещава, че американско-израелските военни действия по изтласкването на Иран от Сирия ще бъдат също толкова гладки и прости, колкото Вашингтон и Ерусалим мислеха още миналата седмица, когато министър-председателят Бенямин Нетаняху се срещна със съветника на САЩ по национална сигурност Джон Болтън.", "date": "2018.08.29", "title": "Иран избира точния момент"}
{"url": "http://www.classa.bg/%D1%81%D0%B2%D1%8F%D1%82/item/386354-les-echos-1-%D0%BC%D0%BB%D0%BD-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%86%D0%B8-%D0%B5%D0%B6%D0%B5%D0%B3%D0%BE%D0%B4%D0%BD%D0%BE-%D0%BE%D0%B1%D1%8F%D0%B2%D1%8F%D0%B2%D0%B0%D1%82-%D0%B1%D0%B0%D0%BD%D0%BA%D1%80%D1%83%D1%82", "text": "След кризата в ипотечното кредитиране и заплахите от сриване на пазара на автомобилните кредити над банковия сектор в САЩ надвисна нова заплаха, пише Les Echos. Става дума за студентските заеми. Днес около 40 млн американци са взели кредити за образование. Според публикувания тази седмица доклад на изследователския център  Urban Institute, около 1 млн жители на САЩ ежегодно обявяват банкрут заради неспособността да погасят заемите си. Както отбелязва изданието, за САЩ този проблем не е нов, но, според експерти, ситуацията няма да спре да се влошава. Понастоящем от 40 млн взели заем около 8 милиона се считат за «безнадеждни», а към 2023 година, според прогноза на специалистите, техният брой трябва да нарасне до 15 млн.", "date": "2018.08.29", "title": "Les Echos: 1 млн американци ежегодно обявяват банкрут"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386347-%D0%B4%D0%BE%D0%BB%D1%83-%D0%B6%D0%B8%D0%B2%D0%BE%D1%82%D0%B0,-%D0%B4%D0%B0-%D0%B6%D0%B8%D0%B2%D0%B5%D0%B5-%D1%81%D0%BC%D1%8A%D1%80%D1%82%D1%82%D0%B0", "text": "Преди няколко години с една моя приятелка чужденка вървим по тротоара на софийския булевард \"Г.М.Димитров\". Времето е хубаво, решили сме да вземем отсечката от Симеоновско шосе до разклона за Студентски град пеша и да си приказваме. По едно време, докато аз оживено размахвам ръце и нещо й обяснявам, тя се спира и се втренчва в свежата, зелена трева отстрани на тротоара. \" Мария - казва си - виж какви огромни железа има тук!\" Поглеждам и ти съзирам - щръкнали нагоре към небето арматурни пръчки, които явно някога е трябвало да бъдат основа за пореден строеж. \"Да - отговарям аз с типичното за българка пълно спокойствие при подобни градски нелепици - някой не ги е махнал и така са си останали.\" \"Ама как така?! - упорства моята приятелка - Нали утре оттук ще мине дете с колело например, и ако падне, директно ще се наниже на тези железа! Как може да не са махнати?!\"... Срам ме хвана, да ви кажа. Не толкова от това, че въпросните ръждясали колци стърчат насред тревата до асфалтирания тротоар като скелети на нечия отдавна умряла съвест. А повече от осъзнаването, че толкова съм свикнала с опасностите, сред които някак е нормално да се живее в България, че съм развила нещо като цинизъм към тях, неглижирам ги с онова толкова типично наше \"Абе, аре, бе, я не се филмирай!\". И, честна дума, като я гледах как се възмущава там на средата на пустия тротоар с навирените железа, някъде вътрешно в мен ей точно тоя наш български дявол измрънка \"Еее, чак пък толкова...!\" Няколко месеца по-късно едно петнайсетгодишно момче си карало колелото по същия тоя тротоар. Носело си каска, имало наколенки, карало внимателно. Не щеш ли обаче из високата и неокосена трева (що ли да е окосена, разбира се?!) отстрани на пътя изскочило подплашено куче. Момчето забило спирачки, колелата се препънали, а то отхвърчало вдясно. Оживяло. Само дето от рамото му стърчал ръждясал арматурен кол. Пробол го на \"правилното\" място - на сантиметри от сърцето. Научих за случката с момчето по трасето на вътрешнокварталната комуникация. Моята свикнала на държавна грижа и социален ред чуждоземна приятелка се беше оказала права. Или както бихме казали у нас, където хич не обичаме да чуваме от другите предупреждения, които не ни отърват, оказа се \"лош пророк\". Не знам дали сте забелязали, но у нас живеем с опиянение от смъртта. Пред нея сме много смирени и добри, тогава успокояваме страстта си да се ръфаме едни други, защото \"мъртвият не ни е вече враг\". Отдаваме й специална почит - обявяваме я чрез некролози, служим й по църковно предписание на разни интервали от време, когато я посещаваме по панихиди и задушници. Цъкаме с език, чукаме на дърво, дърпаме си ушите и си плюем в пазвите да не ни стигне, ама стигне ли ни, чудесни сме в театрализирането на смъртта и тъгата. Дай ни на нас траури, сълзи и изсулени от мъка лица! Тогава се чувстваме значими и мъдри. Тогава сме готови на равносметки и добри думи. Защото тогава, често само тогава, за малко ставаме добри хора. Трагизмът на нацията ни е обясним донякъде по исторически причини. Кахърното е част от нас, носим си го в народните песни, в наричанията, в националния идеал за геройство. Тук никой не е герой, ако не е загинал в \"името на...\". Умрелите в постелята си никога не получават народното признание, което така щедро се дава на трагично простилите се с живота. Смъртта тук освестява, отрезвява, но това нейно действие не води до промени. Защото за нас е по-важно да си потъгуваме прилично, да оплачем както си знаем, да сме си в траур колкото там е определено по религия, по силата на \"така се прави\" или според общоприятия аршин за благоприличие. И не, не искаме нищо да променяме, защото... ... ами защото у нас или никой за нищо няма вина, понеже така или иначе всичко е \"Божа работа\", или носталгията по миналото винаги го идеализира, каквато и да е истината за него. Преди винаги е било по-хубаво. И винаги ще бъде по-хубаво и от бъдещето, което хич пък не го знаем какво е. Въпреки тази така българска трагична церемониалност около смъртта обаче не бих казала, че сме народ от некрофили. Колкото и да обичаме да преживяваме тъга и да я възвисяваме като високоморално и етично състояние, като манталитет все пак сме хора, които запрятат ръкави и след черните дрехи могат да облекат бяло. Опасното е друго - че повече уважение към смъртта, отколкото към живота у нас се демонстрира на държавно ниво. Вчера беше ден за национален траур. Днес вече всичко ще си е по старому - така, както си е било и в петък, минути преди да се случи поредната катастрофа с автобус, в която загиналите вече са цели седемнайсет души., а ранените - двайсет и пет. Когато този ужасяващ инцидент стана, машината по организиране на публичната церемониалност се включи преди линейките да стигнат до страдащите хора. Върхът на този парад на загриженост беше посещението на президента в \"Пирогов\". Още повече, че точно тогава, при това си посещение и някакъв там разговор с едва дишаща жертва, той взе, че установи как трябва да се влагат средства именно в тази \"институция\", където се дава адекватна и професионална помощ на хора в беда. Един вид, ако не бяха измрели масово хора по вина на лоши пътища, неизправни превозни средства и липса на контрол, президентът Радев нямаше и да стъпи в \"Пирогов\", камо ли да се сети, че на тази болница постоянно й трябват финансова подкрепа и това просто не бива да подлежи на обсъждания и президентски изказвания. Цинизмът около поредната масова смърт на българи продължава с лашкането на темата за вината. Чудесно им идва в такива моменти на управляващите този ден за национален траур - тогава могат с провиснали като прани гащи лица да хокат журналисти от екраните на телевизорите и да го удрят на моралната нотка как трябва да оставят хората в тъгата си и да чакат \"компетентните органи да си свършат работата\". А те тия компетентни органи тая работа никога не я свършват! Справка - всичките четиридесет и шест катастрофи с автобуси от последните единайсет години. Най-скорошната от тях беше през април, около Великден, та единственото нещо, за което масово се затръшкаха и тогава управляващите, беше, че пак по велики празници ни се случват трагедии. Дотам и спряха воплите им, независимо, че някои от шестте жертви можеха днес още да ходят и дишат на тая земя, ако просто бяха пътували с колани. Така ще се случи и сега - виновно ще е провидението, или както казват децата \"ми то само\" така си стана. Иначе голям рев ще е за загиналите - още повече, че и знаково се връщали от поклонение в манастир. Удобно ще се потъне в тази средновековна богообреченост и докато наляво и надясно се пише и хленчи \"поклон\", \"респект\" и RIP, нито една институция няма да рипне да търси истинските виновници за тази масова смърт по държавна вина. Бог да ги прости хората, ще кажат, и после просто денят за траур ще мине. Изумително е нехайството, което храним към живота и как като парцалена топка го ритаме в краката на смъртта. За това ме накара да се замисля и статията от блога на журналистката Ваня Шекерова с гръмкото име \"Бременност на промоция\". Той отразява точно това общо нехайство към живота, за което говоря. Някаква жена (в случая авторката) изказва възмущението си от облеклото на една бременна. Защото бременната се смята за пипната от Бога, коремът й е нает от обществото, за да износи поредния му член, затова тя няма право да си го носи, както намери за добре, а гениталиите й - този така \"пошъл\" орган, от който всеки човек на тая земя е излязъл - трябва да бъдат контролирани от същия тоя обществен коректор. Да не му се \"натрапват\", да не го \"подсещат\" за съществуването си, че веднага магиката с божественото отива на кино. Винаги съм била сигурна, че за нещата трябва да се говори направо, с истинските им имена. И че трябва да се казва истината, колкото и понякога да е трудно. Животът е най-голямата ни ценност, не защото е тайнство, а защото един от милиони сперматозоиди влиза в готовата яйцеклетка и това само по себе си е страшен късмет. Ценност е и защото след това може да се превърне в човешки път, в който едно същество да направи стотици велики неща. А може и нищо да не направи, разбира се, но и тогава животът е ценност, просто защото се е случил. От своя страна смъртта стъпва на живота. Не може нещо да умре, преди да се е родило, нищо, че всяко родило се нещо все някога ще умре. Краят се дефинира като такъв, защото някъде има някакво начало. В този смисъл животът винаги ще бъде по-голям от смъртта. За него винаги трябва да се полагат повече усилия, той трябва да се пази и отглежда. Животът е бъдещето, смъртта е миналото. Затова не е ли време най-после да се погрижим за него с някакви прости, човешки и цивилизационни неща. Например да си гледаме дърветата отвън, а не късата пола на бременната в трамвая. Или да вземем и да си направим магистралата с всичките пари, които сме усвоили за нея, по всички заложени изисквания. Или да не си бием жените и да не подскачаме, като чуем Истанблулска конвенция, че някой ще ни отреже мъжките достойнства. Или да контролираме слагат ли се коланите на пътниците в автобусите и с какви возила се движи българското население. Ей такива някакви прости неща, с които да празнуваме живота, а не смъртта! А иначе преди месец минах отново по оня тротоар от началото на този текст. Арматурните железа още си стърчат там. И ще е така, докато следващото дете с колело просто не прободе сърцето си на тях.    ", "date": "2018.08.29", "title": "Долу живота, да живее смъртта"}
{"url": "http://www.classa.bg/%D1%81%D0%B2%D1%8F%D1%82/item/386341-%D0%B0%D1%80%D0%B6%D0%B5%D0%BD%D1%82%D0%B8%D0%BD%D0%B0-%D0%BE%D1%81%D1%82%D0%B0%D0%B2%D0%BA%D0%B0-%D0%BD%D0%B0-%D0%BC%D0%B8%D0%BD%D0%B8%D1%81%D1%82%D1%8A%D1%80%D0%BA%D0%B0%D1%82%D0%B0-%D0%BD%D0%B0-%D0%BE%D0%B1%D1%80%D0%B0%D0%B7%D0%BE%D0%B2%D0%B0%D0%BD%D0%B8%D0%B5%D1%82%D0%BE-%D0%B2-%D1%81%D0%B0%D0%BD-%D0%BB%D1%83%D0%B8%D1%81,-%D0%B7%D0%B0%D1%81%D0%BD%D0%B5%D1%82%D0%B0-%D0%B4%D0%B0-%D0%BF%D1%83%D1%88%D0%B8-%D0%BC%D0%B0%D1%80%D0%B8%D1%85%D1%83%D0%B0%D0%BD%D0%B0", "text": "Наталия Спинуза, министър на образованието в аржентинската провинция Сан Луис, подаде оставка. Причината е излъчването на видеоклип, заснет в Холандия, където тя пуши марихуана, което предизвика полемика и отричане сред потребителите на социални мрежи.   \"Моята оставка е представена, още не съм говорила с губернатора, но когато го направя, той ще направи оценка на ситуацията и винаги ще бъда на разположение и ще приема взетото решение\", каза тя.   Спинуза разкри, че са започнали да я изнудват преди два месеца. \"Изтрих този видеоклип преди осем месеца и той беше премахнат от хората в моя вътрешен кръг, които го имаха\", цитира я вестник \"Перфил\". Но \"някой го е запазил, за да го публикува в точното време\". \"Не знам кой стои зад изнудването, но някои лидери го използваха, за да получат политически дивиденти\", добави тя.   Изправен пред това, сенаторът за Сан Луис, Адолфо Родригес Саа, който е и брат на губернатора, вече е поискал оставката на министърката.   Снимките са били направени по време на медения месец на служителката със съпруга й в Европа. \"Слава богу, пуших много малко, защото отидох на Марс, загубих абсолютен контрол върху тялото и главата си\", казва тя във видеото.", "date": "2018.08.29", "title": "Аржентина: Оставка на министърката на образованието в Сан Луис, заснета да пуши марихуана"}
{"url": "http://www.classa.bg/%D1%81%D0%B2%D1%8F%D1%82/item/386342-%D0%BD%D0%BE%D0%B2%D0%BE%D1%81%D1%82%D0%B8-%D0%B8-%D0%BF%D1%80%D0%B5%D0%B4%D0%B8%D0%BC%D1%81%D1%82%D0%B2%D0%B0-%D0%BD%D0%B0-%D0%BC%D0%BE%D0%B1%D0%B8%D0%BB%D0%BD%D0%B0%D1%82%D0%B0-%D0%BC%D1%80%D0%B5%D0%B6%D0%B0-5g", "text": "5G мобилната телефонна мрежа обещава да бъде изключително бърза и способна да поддържа по-голям брой свързани устройства. Въпреки че все още се развива, обещаващата система се тества активно в няколко страни по света. Списанието Bloomberg Businessweek направи анализ на нейните характеристики, както и на новостите и предимствата, които ще донесе. За разлика от своя предшественик 4G, която беше представена за първи път през 2009 г., тази нова мобилна мрежа планира да използва, освен обичайната комуникация, спектъра на по-високи честоти, известни като милиметрови вълни. Те, въпреки че могат да прехвърлят повече данни, покриват само кратки разстояния, затова 5G ще изисква инсталирането на малки приемни бази. Тези артефакти ще предават сигнали помежду си и между кулите 5G, благодарение на технологията Massive MIMO (множествен вход множествен изход). По този начин, новите телефонни кули ще имат много повече антенни портове (100) и мобилните телефони ще могат да изпращат информация на различни честоти. Вместо да предава във всички посоки, какъвто е случаят днес, системата 5G ще фокусира своите сигнали, а приемниците едновременно ще изпращат и ще получават данни.   Многобройните базови станции значително ще намалят времето, необходимо на вълните да пътуват от едно място на друго и ще позволят някои данни, хоствани на близки сървъри, да бъдат изтеглени по-бързо. \"Повечето антени в кулите и фактът, че данните могат да се предават и приемат едновременно, ще позволяват повече връзки почти без забавяне\", изтъква статията.   Предполага се, че мобилната мрежа от пето поколение ще бъде \"100 пъти по-бърза от настоящата мрежа, със скорост близка 10 Gb в секунда\". С други думи, това би позволило изтеглянето на филм с високо качество само за секунди.   Това също така ще увеличи скоростта на предаване и общата широчина на честотната лента, характеристики, които се стремят да приспособят нарастващото търсене на други ежедневно използвани устройства, извън клетъчните телефони, които изпращат и получават данни. Например комуникациите между автономните превозни средства ще бъдат по-бързи, което би означавало по-малко произшествия и задръствания. В телемедицината почти моменталното предаване на видео и данни ще позволи на хирурзите да работят дистанционно, използвайки роботизирани скалпели. Qualcomm, най-големият производител на чипове за мобилни телефони, заяви, че някои доставчици може да започнат да предлагат търговски 5G мрежата през 2019 година.", "date": "2018.08.29", "title": "Новости и предимства на  мобилната  мрежа 5G"}
{"url": "http://www.classa.bg/%D1%81%D0%B2%D1%8F%D1%82/item/386343-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D1%8A%D1%82-%D1%81%D0%B0%D1%89-%D1%89%D0%B5-%D1%81%D0%B0-%D0%B3%D0%BE%D1%82%D0%BE%D0%B2%D0%B8-%D0%B4%D0%B0-%D0%BE%D1%82%D0%B3%D0%BE%D0%B2%D0%BE%D1%80%D1%8F%D1%82-%D0%BD%D0%B0-%D1%81%D0%B8%D1%80%D0%B8%D1%8F,-%D0%B0%D0%BA%D0%BE-%D1%82%D1%80%D1%8A%D0%BC%D0%BF-%D1%80%D0%B5%D1%88%D0%B8-%D0%B4%D0%B0-%D1%80%D0%B5%D0%B0%D0%B3%D0%B8%D1%80%D0%B0", "text": "Вашингтон ще бъде готов да отговори, ако американският президент Доналд Тръмп реши да реагира на предполагаемото използване на химическо оръжие от сирийското правителство, заяви говорителят на Пентагона Ерик Пахън.   В същото време Пахън отрече, че САЩ са увеличили в Близкия изток броя разрушители, които носят ракети, за да атакуват сирийските правителствени сили.   \"Както знаете, ние не докладваме за бъдещите ни военни действия или за това каква ще бъде реакцията ни на химическите атаки на сирийския президент Асад\", добави представителят на американското министерство на отбраната.   На 27 август руското министерство на отбраната посочи, че Вашингтон планира да се възползва от предполагаема химическа атака в Северозападна Сирия, за да оправдае последващото бомбардиране на тази страна.   Москва смята, че пристигането на разрушителя на САЩ с 28 ракети Томахоук в Средиземно море на 25 август е знак, че Пентагонът подготвя потенциал за бомбардировките срещу икономически или правителствени цели някъде в Сирия.", "date": "2018.08.29", "title": "Пентагонът: \"САЩ ще са готови да отговорят на Сирия, ако Тръмп реши да реагира\""}
{"url": "http://www.classa.bg/%D1%81%D0%B2%D1%8F%D1%82/item/386344-%D0%BB%D0%B0%D0%B2%D1%80%D0%BE%D0%B2-%D0%BC%D0%BE%D1%81%D0%BA%D0%B2%D0%B0-%D1%89%D0%B5-%D1%80%D0%B5%D0%B0%D0%B3%D0%B8%D1%80%D0%B0-%D0%BD%D0%B0-%D0%B0%D0%BD%D1%82%D0%B8%D1%80%D1%83%D1%81%D0%BA%D0%B8%D1%82%D0%B5-%D1%81%D1%82%D1%8A%D0%BF%D0%BA%D0%B8-%D0%BD%D0%B0-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D0%BD%D0%B0-%D0%BE%D1%81%D0%BD%D0%BE%D0%B2%D0%B0-%D0%BD%D0%B0-%D1%80%D0%B5%D1%86%D0%B8%D0%BF%D1%80%D0%BE%D1%87%D0%BD%D0%BE%D1%81%D1%82", "text": "Опитите да се говори с Русия на езика на ултиматумите не са обещаващи, Москва ще отговори на антируските мерки Вашингтон на базата на реципрочност, заяви министърът на външните работи Сергей Лавров в интервю.   \"На 8 август бе обявено, че новите антируски действия са били под претекст на нашето предполагаемо участие в случая Скрипал. В допълнение, веднага започнаха да ни заплашват с по-силен натиск, ако не успеем да убедим САЩ, че вече не използваме химическо и биологично оръжие Трудно е да се вземат на сериозно такива искания \", каза Лавров.   \"Ние от наша страна, ще продължим да действаме спокойно и прагматично в отговор на всички атаки, според принципа на реципрочност. Разбира се, опитите да се говори с Русия на езика на ултиматумите, не са много обещаващи\", каза министърът. \"В същото време оставаме отворени за изграждането на нормални отношения на взаимно уважение с Вашингтон, основани на общото благо, като се вземат предвид и интересите на другите\", добави той.   Миналата седмица САЩ разкриха кои сектори ще засегнат новите санкции, наложени на Русия по делото Скрипал, обявени по-рано този месец. Те включват финансиране на продажба на оръжие, отказ от заеми и друга финансова помощ от правителството на САЩ, износ на стоки и технологии, представляващи интерес за националната сигурност и продажбата на оръжие.   Говорителят на руското външно министерство, Мария Захарова междувременно заяви, че връзката между новите антируски санкции на Вашингтон и случая Скрипал е абсолютно измислена и пакетът от ограничителни мерки, който влиза в сила, ще затрудни още повече възможността за диалог между Русия и САЩ.", "date": "2018.08.29", "title": "Лавров: \"Москва ще реагира на антируските стъпки на Вашингтон на основа на реципрочност\""}
{"url": "http://www.classa.bg/%D1%81%D0%B2%D1%8F%D1%82/item/386345-%D0%BF%D1%83%D1%82%D0%B8%D0%BD-%D0%BD%D0%B0-%D0%BF%D0%BE%D1%87%D0%B8%D0%B2%D0%BA%D0%B0-%D0%B2-%D0%BF%D0%BB%D0%B0%D0%BD%D0%B8%D0%BD%D0%B8%D1%82%D0%B5-%D0%BD%D0%B0-%D1%81%D0%B8%D0%B1%D0%B8%D1%80", "text": "През изминалия уикенд руският президент Владимир Путин бе на почивка в природен резерват в планините на Руската република Тува, в региона Източен Сибир. Това беше потвърдено от президентския говорител Дмитрий Песков.   Според Песков, руският лидер решил да се отправи по-рано на път към Кемерово, за да спре в Тува и да се наслади на природата и естествената красота на мястото. По време на двата дни от пътуването си, Путин бе придружен от ръководителя на правителството на Тува, Шолбан Кара-оол, от министъра на отбраната Сергей Шойгу и ръководителя на Федералната служба за сигурност (ФСБ) на Русия, Александър Бортников.   В някои от снимките, пуснати в медиите този понеделник, президентът се вижда сред няколко планини и зелени горски панорами. По време на екологичната си обиколка, той носил експедиционно облекло и имал възможност да поплува във водите на река Енисей, както и да наблюдава някои екземпляри от местната фауна.   Това не е първият път, когато Путин взема почивка в Тува. През август миналата година той демонстрира своите риболовни умения и дори се гмурна във водата със специално оборудване за гмуркане и улови щука.", "date": "2018.08.29", "title": "Путин на почивка в планините на Сибир"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386339-o%D1%82%D1%81%D0%B8%D1%87%D0%B0%D0%BD%D0%B5-%D0%B3%D0%BB%D0%B0%D0%B2%D0%B0%D1%82%D0%B0-%D0%BD%D0%B0-%D1%81%D0%B2%D0%B5%D1%82%D0%B8%D1%8F-%D0%BF%D1%80%D0%B5%D0%B4%D1%82%D0%B5%D1%87%D0%B0-%D0%B8-%D0%BA%D1%80%D1%8A%D1%81%D1%82%D0%B8%D1%82%D0%B5%D0%BB-%D0%B3%D0%BE%D1%81%D0%BF%D0%BE%D0%B4%D0%B5%D0%BD-%D0%B9%D0%BE%D0%B0%D0%BD", "text": "    Почитайки св. Йоан Предтеча като най-велик от пророците, Църквата посвещава на неговата памет няколко дни в годината. На 24 юни, тя тържествено празнува рождението на тоя предвестник на Спасителя; прославя го на другия ден след празника Богоявление; а на 29 август възпоменава неговата смърт и в знак на участие в страданията му е наредила тоя ден пост. Когато бил на 30 години, св. Йоан Предтеча, по внушение Божие, се явил между юдеите, за да ги приготви да приемат Месията – Христа. Възвестявайки им явяването на Спасителя и приближаването на Царството Божие, Йоан ги убеждавал да се приготвят за тая велика радост чрез покаяния за греховете си и изправяне на живота си. Множество люде идвали при Йоан и приемали от него покайно кръщение. Някои от тях така го почитали, че мислели да виждат в него Самия очакван Месия – Христос.     След кръщението на Иисус Христос Йоан продължавал да учи народа и близо до Енон кръщавал идващите при него, като свидетелствал за Христа, че Той е Син Божи, слязъл от небето. \"Той трябва да расте – казвал Йоан, - пък аз да се смалявам. Който иде отгоре, Той е над всички\". Като проповядвал покаяние, изобличавал беззаконията и пороците, Йоан не се боял да говори строгата правда дори и тогава, когато могъл за туй да се подложи на опасност. Цар Ирод, син на оня, който убил витлеемските младенци, се развел с жена си и се оженил за Иродиада, жена на брат му Филип. Понеже това се забранявало от Мойсеевия закон, Йоан казал на царя: \"Не ти прилича да имаш жената на брата си!\" Разгневеният Ирод заповядал да затворят Йоан в тъмница. Иродиада още повече от царя ненавиждала Йоан и искала неговата смърт. Но Ирод се побоял да го убие, понеже знаел, че той е честен човек, когото целият народ уважавал и почитал за пророк. Скоро след затварянето на Йоан Ирод празнувал рождения си ден и направил голямо угощение на велможите и началниците галилейски. На тоя празник Иродиадината дъщеря играла и така се понравила на царя, че той във възторг се заклел да й даде каквото пожелае – дори и половината си царство. Девойката не знаела какво да иска. Тя се посъветвала с майка си, която я подучила да поиска главата на Йоан Кръстител. Дъщерята дошла при царя и му казала: \"Искам още сега да ми дадеш на блюдо главата на Йоан Кръстител!\" Ирод се натъжил твърде много, но поради клетвата не се решил да й откаже и пратил в тъмницата да отсекат главата на Йоан. Донесли на блюдо главата на великия пророк, дали я на девойката, а тя я занесла на майка си, която от злоба избола с игла езика на Йоан. Йоановите ученици погребали тялото на светия си учител в Севастия, а Иродиада скрила главата му в Иродовия дворец. Съвестта, вероятно, мъчела Ирод, защото, когато до него дошли слухове за чудесата, извършвани от Спасителя, той казал: \"Това е непременно Йоан Кръстител, възкръснал от мъртвите, и затова чудеса се вършат от него.\" Мнозина казвали: \"Това е Илия\"; други \"Някои от пророците\"; но Ирод все повтарял: \"Това е Йоан, комуто аз отсякох главата! Той е възкръснал от мъртвите\". Бедствия поразили Ирод, войската му била разбита от арабския цар Арета, баща на първата му жена. Той самият бил след това изпратен на заточение от римския император. И юдеите смятали тия бедствия като справедливо наказание за убиването на великия пророк. Главата на св. Йоан Предтеча била взета след това от жената на Хуза, домоуправителя на Ирод, една от ония жени, които вярно служели на Господа по време на Неговия земен живот. За да спаси от поругание светата глава на Предтеча, тя я вложила в съд и я скрила на Елеонската планина. След известно време главата била намерена там от един свет мъж, който отново я скрил пред смъртта си. Намерена по времето на Константин Велики, тя била пренесена и скрита в една пещера до гр. Емеса. През V в. била пренесена в Халкидон, а по-късно – в Цариград и оттам – в Комана. На 24 февруари Църквата възпоменава първото и второто намиране на светата глава, а на 15 май – третото, когато тя била пренесена в Цариград.", "date": "2018.08.29", "title": "Oтсичане главата на Светия Предтеча и Кръстител Господен Йоан"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386346-29-%D0%B0%D0%B2%D0%B3%D1%83%D1%81%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "587 г. пр.н.е. - Навуходоносор Втори разрушава Соломоновия храм.   135 г. - Легионите под командването на император Адриан и предводителството на Юлий Север превземат крепостта Бейтар, което слага край на Втората юдейско-римска война.   1521 г. - Османските турци завладяват Белград.   1526 г. - Османската армия, начело със султан Сюлейман Великолепни, разбива унгарците при Мохач.   1541 г. - Османските турци завладяват град Буда (днес Будапеща), столицата на тогавашното Унгарско кралство.   1698 г. - Руският цар Петър Първи издава забрана за носене на бради и предписание руснаците да се обличат с европейски дрехи.   1756 г. - Фридрих Втори напада Саксония. Започва Седемгодишната война.   1825 г. - Кралят на Португалия признава независимостта на бившата колония Бразилия.   1831 г. - Майкъл Фарадей открива електромагнитната индукция.       1842 г. - Подписан е Нанкинският договор, който слага край на Първата опиумна война.   1885 г. - Германският конструктор Готлиб Даймлер получава патент за конструирания от него и демонстриран през ноември 1884 г. мотоциклет.   1897 г. - В Базел е създадена Световна ционистка организация на Първия ционистки конгрес.   1904 г. - В Сент Луис (САЩ) са открити Третите олимпийски игри.   1926 г. - В Непал е отменено робството.   1941 г. - В Сърбия се сформира правителство на националното спасение, начело с Милан Недич.       1944 г. - Втората световна война: Приключва Операция Багратион на Червената армия, която има за цел освобождаването на Беларус от германска окупация.   1946 г. - Швеция, Исландия и Афганистан са приети за членове на ООН.   1949 г. - СССР тества първата си атомна бомба - РДС-1, на полигона в Семипалатинск, Казахстан, но фактът излиза на бял свят на 22 септември, когато САЩ, Англия и Канада съобщават, че са засекли ядрен взрив.   1966 г. - В Сан Франциско, Калифорния се състои последният концерт на Бийтълс.   1982 г. - В Германия е синтезиран за първи път новият химичен елемент майнтерий.   1988 г. - Интеркосмос: Излита първият афганистански космонавт - Абдул Мохманд.   1991 г. - С указ на президента на Русия Борис Елцин са прекратени всички правомощия на КПСС.   1997 г. - В Мичиган е закрита първата АЕЦ на САЩ.   1999 г. - В Донецк е открита статуя на шесткратния световен шампион по овчарски скок Сергей Бубка.    ", "date": "2018.08.29", "title": "29 август, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/386340-%D0%B3%D0%BE%D1%82%D0%B2%D0%B5%D0%BD%D0%B5%D1%82%D0%BE-%D1%81-%D0%B4%D1%8A%D1%80%D0%B2%D0%B5%D0%BD%D0%B8-%D0%B2%D1%8A%D0%B3%D0%BB%D0%B8%D1%89%D0%B0-%D0%B8%D0%BB%D0%B8-%D0%B4%D1%8A%D1%80%D0%B2%D0%B0-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0-%D1%80%D0%B8%D1%81%D0%BA%D0%B0-%D0%BE%D1%82-%D1%81%D0%BC%D1%8A%D1%80%D1%82-%D0%BE%D1%82-%D0%B7%D0%B0%D0%B1%D0%BE%D0%BB%D1%8F%D0%B2%D0%B0%D0%BD%D0%B5", "text": "Дългосрочната употреба на твърди горива за готвене, като дървесина или въглища, е свързана с повишен риск от смърт от сърдечно-съдови заболявания, според проучване, публикувано на 26 август от Европейската кардиологична асоциация.   Проучването включва 341 730 възрастни между 30 и 79 години от десет области на Китай между 2004 г. и 2008 г. Те бяха интервюирани за честотата, с която готвят и за основното гориво, което използват. Изследователите оценили продължителността на излагане на въглища или дървесина и ограничили анализа си до тези, които ги използват поне веднъж седмично в домовете си и не са имали сърдечно-съдово заболяване.   Като цялоу 22.5% от участниците са използвали твърди горива за готвене повече от 30 години; 24,6% - между 10 и 29 години и 53% - по-малко от 10 години или никога. През целия период на наблюдение 8,304 доброволци са починали от сърдечно-съдово заболяване. Освен това, всяко десетилетие на излагане на дърва за огрев или въглен е свързано с 3% увеличение на риска от сърдечно-съдова смърт.   Учените подчертават, че използването на електричество или газ за готвене значително намалява риска от сърдечно-съдови заболявания.", "date": "2018.08.29", "title": "Готвенето с дървени въглища или дърва увеличава риска от смърт от заболяване"}
{"url": "http://www.classa.bg/%D1%81%D0%B2%D1%8F%D1%82/item/386336-%D0%BD%D0%B0%D0%B3%D0%BB%D0%B8%D1%82%D0%B5-%D0%BB%D1%8A%D0%B6%D0%B8-%D0%BD%D0%B0-%D0%B8%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B8%D1%82%D0%B5-%D0%BF%D0%BE%D0%BF%D1%83%D0%BB%D0%B8%D1%81%D1%82%D0%B8", "text": "Популистите и националистите в Рим отказват да приемат повече мигранти и така нарушават европейското право. Ако Брюксел продължава да си затваря очите, следващата криза в ЕС няма да се забави дълго           Популисткото правителство в Рим прави точно това, което най-добре умеят да правят всички популисти: изопачава фактите, насажда омраза, празнува някакви измислени победи с фалшиви обвинения и елементарни пароли и трупа политически капитал. Така например министърът на икономиката Луиджи ди Майо нахално твърди, че Италия плащала всяка година 20 милиарда евро в европейския бюджет. Това е лъжа. Италия е платила през 2017 година 3,3 милиарда евро. Еврокомисарят за бюджета и човешките ресурси Гюнтер Йотингер обяви това изявление на Ди Майо за \"Fake News\". Лидерът на популисткото движение \"Пет звезди\" дори заплаши, че Италия няма да плаща вноските си в текущия бюджет на ЕС. Първо това е противозаконно. И второ е нагло изнудване, което ЕС категорично отхвърли. Луиджи ди Майо и десният радикал и вътрешен министър Матео Салвини твърдят още, че ЕС бил обещал на Италия да приеме всички мигранти, които пристигат там. Това също не е вярно. Страните-членки на ЕС, които се капсулират срещу мигрантите, никога не са сключвали подобно споразумение. Някои държави изразиха от солидарност и напълно доброволно готовност евентуално да приемат някои мигранти. И само толкова.   Изнудване, лъжи и национализъм   Напълно непонятно е и твърдението, че ЕК в Брюксел била отговорна за приемането на бежанци. Ди Майо и Салвини отлично знаят, че това е въпрос в правомощията на националните държави. Впрочем и самите популистки правителства не са склонни на никаква солидарност помежду си. Дунавският автократ Виктор Орбан също отказва да приеме дори и един мигрант - въпреки че Рим отправи официално запитване до Будапеща. Макар броят на пристигащите мигранти да е спаднал значително, десният популист Салвини използва сюжета с миграцията за предизборни цели. Той има една проста и нехуманна рецепта: връщайки корабите с мигранти на борда им той цели да капсулира Италия и същевременно да плаши. \"Италия на първо място\" - гласи неговият лозунг, и нищо друго не е важно. А това, че Салвини и идейните му съмишленици взеха за заложник един кораб на италианската брегова охрана в една италианско пристанище, дойде в повече даже и на италианското правосъдие, което започна разследване. Естествено, че то няма да доведе до нищо, но поне е малък видим знак за съпротива срещу курса на популистите в Рим. Реакцията на Салвини беше на най-ниско кръчмарско ниво: той нарече разследването \"срам\", защото ставало дума за Италия. Същевременно то било и \"чест\", защото давало допълнителен смисъл на неговата битка срещу системата. Ние вече познаваме подобни несериозни атаки срещу правосъдието - от Белия дом. Те обаче не бива да се превръщат в ежедневие и в Италия. Италия - следващото кризисно огнище?   Вярно е, че страните-членки на ЕС вече три години не успяват да се споразумеят за реформа на системата за предоставяне на убежище и за разумно разпределяне на мигрантите. Това е открит фланг, който не само популистите в Италия използват с охота и твърдят, че ЕС е виновен за всичко. Тази инстинктивна реакция естествено е невярна. Проблемите са комплексни и Италия също е сред онези страни, които блокираха реформата на европейската система за предоставяне на убежище. Недопустимо е това, което правят сега Салвини и Ди Майо - действат едностранно и в нарушение на европейските правила, загърбвайки хуманността. Така не може. По този начин те само подкопават основите на ЕС, но няма да стигнат далеч с тяхното изнудване. Италианците обаче могат да създадат доста неприятности на предстоящите преговори за европейския бюджет от 2021 до 2027 година. Десните радикали и популисти може да рискуват дори излизане от еврозоната или от ЕС - само за да наложат волята си. След Брекзит, Полша и Унгария, Италия се очертава като следващото кризисно огнище в ЕС.", "date": "2018.08.29", "title": "Наглите лъжи на италианските популисти"}
{"url": "http://www.classa.bg/%D1%81%D0%B2%D1%8F%D1%82/item/386337-%D0%B5%D0%B4%D0%BD%D0%B0-%D0%BE%D1%81%D0%B2%D0%B8%D1%80%D0%B5%D0%BF%D1%8F%D0%BB%D0%B0-%D1%82%D1%8A%D0%BB%D0%BF%D0%B0-%D0%B2%D0%B8%D0%BB%D0%BD%D0%B5%D0%B5-%D0%B8%D0%B7-%D0%BA%D0%B5%D0%BC%D0%BD%D0%B8%D1%86", "text": "Една освирепяла тълпа вилнее от два дни в източногерманския град Кемниц. Тези хора и техните структури са добре организирани и свръхопасни, но полицията и политиката  в Германия от години си затварят очите. Защо?           Когато над Кемниц падна нощта, за мнозина журналисти новинарството приключи. Ситуацията и без това беше прекалено объркана - и много опасна. Навред из града бродеха десни екстремисти, готови да вършат насилия. А напрежението периодически нарастваше - отново и отново. На един репортер му разбиха носа, няколко души са изправиха пред камерите с ръце, изпънати в хитлеристки поздрав (което в Германия е забранено), а един от тях се нахвърли върху журналистите. Стотици неонацисти, хулигани и настървени граждани бяха излезли на улицата, за да излеят агресията си и да направят малко „екшън\". Полицията не смогваше да озапти развилнялата се тълпа, остро ѝ липсваше персонал. Вчера не беше хубав ден за отвореното общество. Как се стигна дотук? Причината се крие в един парадоксален и същевременно силно потискащ факт: в Германия, страната на хитлеристките престъпления, и до днес крайнодесните насилия и заплахата, която създават десните екстремисти, се оценяват неправилно, омаловажават се и дори се приемат. Ескалацията в Кемниц го доказва за пореден път. Още повече, че тя изобщо не беше резултат от някакъв спонтанен изблик.   Кръстили са се NS-Boys   Вече от години неонацистите в Кемниц се организират около местния футболен клуб. Кръстили са се NS-Boys (NS = националсоциалистически), което казва всичко за нагласите им. В някои квартали крайнодесните групировки се опитват да вземат цялата власт на улицата. Действат с увереността на една субкултура, която е разпростряла мрежата си из цяла Германия и непрекъснато обменя опит. Групичките са малки, но добре обучени и много ефективни. Ето защо успяха толкова бързо да се мобилизират за уличния си марш на 27 август. Полицията знаеше за тази мобилизация, а и за структурите зад нея. И въпреки това не предвиди повече служители на улицата, които да се погрижат за реда и сигурността. Политиците и службите за сигурност просто не гледат достатъчно сериозно на тази заплаха. Защо ли? Ами защото самите политици и полицейските служители не са на мушката на десните насилници. И съответно не изпитват съчувствие към жертвите. Тук е мястото да са разсее една опасна заблуда. Омразата на тези хора на улицата не е насочена само към бежанската политика или срещу Ангела Меркел. Тя е насочена срещу демокрацията в Германия. Защото разярената тълпа се обявява общо-взето срещу целия текст на германската Конституция: срещу закрилата на човешкото достойнство, срещу равенството на гражданите, срещу забраната хора да бъдат дискриминирани заради религията, произхода или пола си. Тази нова крайна десница вече от десетилетия напада хора с различни политически възгледи или с различен цвят на кожата, а през последните години все по-активно и мюсюлманите. Тези хора не крият, че са последователи на Адолф Хитлер, изпъват ръка в хитлеристки поздрав, честват престъпленията на Вермахта през Втората световна война и нападат противниците си навсякъде, където им се отвори такава възможност. Накратко: стремят се да изведат терора на улицата. Голямата опасност Огромната опасност обаче е друга. През последните години нацистки маршове като този в Кемниц все по-често се смесват с протестите на разочарованите и социално онеправданите. Тези хора в мнозинството си не са привърженици на националсоциализма, но пребивават в опасна близост до расистките и антидемократични възгледи. А това е много тревожно. Защото германската история ни учи, че агресивната тълпа може да стигне много далеч, ако успее да увлече фрустрираните и разгневени обществени прослойки. Германската политика трябва добре да помни това предупреждение.", "date": "2018.08.29", "title": "Една освирепяла тълпа вилнее из Кемниц"}
{"url": "http://www.classa.bg/%D1%81%D0%B2%D1%8F%D1%82/item/386338-%D1%81%D0%BA%D1%8A%D0%BF%D0%BE-%D0%B7%D0%B0%D1%89%D0%BE-%D0%B8%D0%B7%D1%87%D0%B5%D0%B7%D0%B2%D0%B0%D1%82-%D1%80%D0%B5%D0%BF%D0%BE%D1%80%D1%82%D0%B0%D0%B6%D0%B8%D1%82%D0%B5-%D0%B8-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B8%D1%8F%D1%82%D0%B0-%D0%BE%D1%82-%D0%BC%D0%B5%D0%B4%D0%B8%D0%B8%D1%82%D0%B5", "text": "Правенето на качествена журналистика става все по-трудно и по-трудно за борещите се за икономическо оцеляване медии, особено за изискващите все повече ресурси журналистически разследвания и репортажи в рискови зони. Репортажите в рискови зони имат ужасяваща цена, измерена в погубени човешки животи: 50 журналисти бяха убити при изпълнение на служебните си задължения от началото на годината по данни на организацията „Репортери без граници“, което е близо до броя журналисти, загинали през цялата 2017 година. Те са и мощен финансов бич за някои вестници, радиа и телевизии, които вече нямат достатъчно средства за такива материали. „Все по-скъпо е да се отразяват конфликти в страни като Ирак, защото трябва голям персонал, за да се избегнат рискове: фиксъри (хора, често местни журналисти, които биват наемани от техни чуждестранни колеги, за да им оказват помощ в работата на терен, бел. ред.), телохранители, преводачи, шофьори и т.н. Преди няколко години в. „Ню Йорк таймс“ изчисли, че един ден репортаж в Багдад му коства 10 000 долара“, казва Жан-Франсоа Льороа, директор на фестивала за фотожурналистика, който се организира през септември в Перпинян (Южна Франция). Навремето „пресата като цяло не бе мишена (за враждуващите страни), а точно обратното – тя бе съюзник. А за няколко години се превърна в мишена“, особено на движения, които се специализираха в отвличане на журналисти с цел изнудване за откупи, обяснява Льороа. Това принуждава медиите да увеличат мерките за защита на своите репортери. Към това се добавя ускорената еволюция на технологиите, която задължава фотографите и създателите на видеосъдържание да подновяват по-често оборудването и софтуерите си. Успоредно с това „приходите на печата спадат с бума на интернет“, който понижава стойността на репортажите и води до голяма несигурност във фотожурналистиката като занаят, подчертава Льороа. „Преди 30 години не бе изключение репортажи да бъдат публикувани в списания за еквивалента на 15 000 евро. Днес дори три-четири хиляди евро са изключение“, казва той. Заради това директорът на кореспондентското бюро на Франс прес в Багдад Сами Кец отправи призив за създаване на „сродни права“ в ЕС. Спорна мярка, която ще задължи интернет гигантите „Гугъл“ и „Фейсбук“ да възнаграждават създателите на съдържание в интернет, включително медиите. Сега тези компании получават огромна част от приходите от онлайн реклами. ГАФА (съкращение от първите букви на латиница на големите четири технологични компании „Гугъл“, „Епъл“, „Фейсбук“ и „Амазон“) се борят срещу тази реформа, която според тях би сложила край на безплатния интернет. „Отмина времето, когато отивах на война със сако, панталон, риза и тефтер в джоба. Днес трябват предпазни жилетки, каски, бронирани коли, застраховки и понякога телохранители, за да не бъдем отвлечени. Кой плаща такива разходи? Медиите и това е обременяващо“, казва той в текста, подписан от над 100 водещи репортери и главни редактори от 27 страни в ЕС. Друга голяма област на журналистиката, възпрепятствана от намаляването на средствата на медиите, е разследването. „Журналистиката се бори за оцеляване. Напът е да умре“ и „медиите орязват разходите си начело с разследващите материали, защото те струват скъпо“, констатира директорът на Международния консорциум на разследващите журналисти Джерард Райл. На тази организация с нестопанска цел дължим разкритията за укриване на данъци – „Панамските документи“ и „Парадайз пейпърс“. Затова през последните години се родиха организации като консорциума, които дават възможност да се обединяват финансовите усилия на медиите. „Това са дейности, които отнемат не само много време, но на всичко отгоре са и рисковани: не сте сигурни, че материалът ви ще бъде публикуван, а дори да го публикуват, може да ви струва цяло състояние, ако трябва да се защитавате в съда“, каза той пред АФП. Много е трудно да се изчисли колко точно са тези разходи, но сигурно е, че са големи. Една от причините е трансграничният мащаб на разследването. „Панама пейпърс“ струваха 2 милиона долара на консорциума, но към тях трябва се добавят и разходите, направени за целите на проекта от всичките 300 репортери от партньорски медии по света“, заяви Райл.", "date": "2018.08.29", "title": "Скъпо: Защо изчезват репортажите и разследванията от медиите"}
{"url": "http://www.classa.bg/%D1%81%D0%B2%D1%8F%D1%82/item/386330-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BE%D1%82%D0%B1%D1%80%D0%B0%D0%BD%D0%B0%D1%82%D0%B0-%D0%BF%D0%BE%D1%81%D0%BE%D1%87%D0%B8-%D1%86%D0%B5%D0%BB%D1%82%D0%B0-%D0%BD%D0%B0-%D0%B3%D0%BE%D1%82%D0%B2%D0%B5%D0%BD%D0%B8%D1%8F-%D1%83%D0%B4%D0%B0%D1%80-%D0%BD%D0%B0-%D0%B7%D0%B0%D0%BF%D0%B0%D0%B4%D0%B0-%D0%BF%D0%BE-%D1%81%D0%B8%D1%80%D0%B8%D1%8F", "text": "Западът готви провокация с използване на химическо оръжие за нанасяне на удар по Сирия с цел да подкрепи настъплението на терористите, заяви ръководителят на руския Център за помиряване на враждуващите страни в Сирия Алексей Циганов. „Провокацията се планира с активното участие на британските специални служби и трябва да послужи като повод за нанасяне на поредния ракетно-авиационен удар по държавни обекти на промишлената и икономическата инфраструктура на Сирия за да осигури готвещото се настъпление на терористите срещу Хам и Алепо“ - цитира го  Той отбеляза, че в провинция Идлиб са концентрирани няколко хиляди терористи, в това число групировката «Хайат Тахрир аш-Шам» (по-рано «Джебхат ан-Нусра», забранена в РФ). Всички те са въоръжени с тежка бронирана техника. Освен това в провинцията вече са доставени съдове с хлор за организиране на провокация с химическо оръжие. „Западът е готов за пореден път да поддържа терористите и в нарушение на всички норми на международното право да извърши акт на агресия срещу суверенна държава“ - каза Циганов, добавяйки, че такива действия ще прекъснат процеса на мирно регулиране и ще изострят обстановката. Той посочи, че в Персийски залив вече пристигна есминец на ВМС на САЩ с 56 крилати ракети, а в авиобазата в Катар е прехвърлен американски бомбардировач В-1В, въоръжен с 24 крилати ракети. През юни президентът на Сирия Башар Асад заяви, че не изключва   в страната. „Американците постоянно лъжат и веднага атакуват“ - отбеляза той. МВнР на РФ нарече подготвения удар опит  .", "date": "2018.08.29", "title": "Министерството на отбраната посочи целта на готвения удар на Запада по Сирия"}
{"url": "http://www.classa.bg/%D1%81%D0%B2%D1%8F%D1%82/item/386331-%D1%80%D1%83%D1%81%D0%BA%D0%B8%D1%8F%D1%82-%D0%B0%D0%B3%D0%B5%D0%BD%D1%82-%D1%82%D1%80%D1%8A%D0%BC%D0%BF", "text": "Санкции ... а те имат ето още какъв аспект – смяна на модела на икономиката на Русия, натрапен ни през 90-те. Тогава, в началото на 90-те ръководството на РФ проведе масова приватизация. И по-голямата част от суровинните компании се оказаха в ръцете на частни собственици в по-голямата си част офшорни. После Най-тъмния дръпна с нефта назад. Но по всички останали сектори – Норникел, Русал, стоманолеярите, торовете, дървения материал и т.н. всичко си остана в ръцете на частниците. Как работеше всичко, условно казано – спечелили са 100 долара от износа на суровини или други стоки. От тях 10 долара отиваха на операционни разходи, 5 долара на инвестиране, а 85 отиваха в офшорните сметки. После, грубо казано, се оказваха във водещите западни банки (под формата на депозити, ценни книжа и т.н.) и вече в този вид се вливаха обратно в руската икономика под формата на чуждестранни кредити. Накратко, колкото повече такива офшорни частници имаше в страната, толкова по-малко бяха вътрешните инвестиции. Вместо тях имаше външни. А сега се приближаваме именно към въпроса за неотдавнашните планирани санкции. Същността на ожесточените санкции се свежда именно до това, да бъде отсечен външния поток на инвестициите. И успоредно с това в масов порядък 1) всички русали бягат да се пререгистрират в Русия 2) публикува се изтичането (на информация – бел.пр.) за изземането на свръхдоходите на Белоусов Смисълът е в това, че под предлог да се забранят чуждестранните инвестиции, руските частни акционери активно са убеждавани да пререгистрират компаниите си от офшорките в Русия и по този начин да създадат вътрешен източник на инвестиции в Русия. А това вече е сериозно. Ако, грубо казано трилиони долари от износа на руските суровини ще лежат не в Ситибанк в Ню Йорк, а в Сбербанк в Москва, може рязко да нарастнат вътрешните инвестиции в Русия и икономиката на Русия може да започне да се развива много по-бързо, отколкото до сега. С това Тръмп бие по международните банки, които печелеха от тези пари от Русия. И едновременно помага на приятеля си Влад да придаде импулс на ръста на икономиката. Започвам май да подозирам, че резултат от преговорите в Хелзинки е било именно договарянето да се въведат санкциите против Русия именно в такъв вид.", "date": "2018.08.29", "title": "Руският агент Тръмп"}
{"url": "http://www.classa.bg/%D1%81%D0%B2%D1%8F%D1%82/item/386332-%D1%81%D0%BB%D0%B5%D0%B4-2-%D0%B4%D0%BD%D0%B8-%D0%BE%D1%82%D0%BD%D0%BE%D0%B2%D0%BE-%D0%BF%D1%80%D0%BE%D0%B2%D0%BE%D0%BA%D0%B0%D1%86%D0%B8%D1%8F-%D1%81-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%BE-%D0%BE%D1%80%D1%8A%D0%B6%D0%B8%D0%B5-%D0%B2-%D1%81%D0%B8%D1%80%D0%B8%D1%8F-%D0%B2%D1%8A%D0%B7%D0%BC%D0%BE%D0%B6%D0%BD%D0%BE", "text": "Инсценировката на химическа атака в Сирия се очаква в близките няколко дни. Министерството на отбраната на Русия притежава данни за подготовката в Сирия от страна на терористите и техните западни покровители на инсценировка за използване на химическо оръжие против мирното население. Както разказа в неделя официалният представител на Министерството на отбраната на РФ генерал-майор Игор Конашенков, целта на атаката може да бъде селището Кафер-Зайта, намиращо се на 6 километра южно от Хабит. По данни на руските военни, в зоната на деескалация Идлиб вече са доставени реактивни снаряди с хлор и англоезични специалисти. Възможно е използване на „бомби-бурета“, добави Конашенков. Планира се инсценировката широко да бъде осветена в световните средства за масова информация с помощта на псевдоспасителите от „Белите каски». Ролята на пострадали ще играят жителите, докарани в Кафер-Зайта от северната част на провинцията. С цел дестабилизиране на ситуацията в Сирия, удар ще нанесат в близките два дни, считат в Министерството на отбраната. Както каза Конашенков, страните от Запада вече са готови за „ответен удар“ по правителствените сирийски войски. САЩ прехвърлиха в Персийския залив есминеца The Sullivans\", въоръжен с крилати ракети и бомбардировача В-1В с 24 крилати ракети \"въздух — повърхност\". В светлината на такава новина ми се иска да разбера, а какви цели днес могат да постигнат бомбардирайки за пореден път Сирия? Може би реално искат да получат отговор от Русия? А тааам, може да се заливат от лай срещу Русия и да въвеждат по-нататък и санкции. Въпреки че е прието при нашите въоръжени сили да отговаря с фразата: „Ако при атаката има заплаха за руските ВС, то ние ще отговорим, в това число и по носителите“. А така, ако не заплашват, правете каквото искате. Но ПРО все едно ще отработи за пореден път. Зависи от целите, разбира се. Или този път всичко е сериозно?", "date": "2018.08.29", "title": "След 2 дни отново провокация с химическо оръжие в Сирия... възможно"}
{"url": "http://www.classa.bg/%D1%81%D0%B2%D1%8F%D1%82/item/386333-%D0%B4%D0%BE%D0%BC%D0%B0%D1%82%D0%B5%D0%BD%D0%BE%D1%82%D0%BE-%D0%B3%D0%B5%D1%82%D0%BE-%D0%BD%D0%B0-%D1%8E%D0%B6%D0%BD%D0%B0-%D0%B8%D1%82%D0%B0%D0%BB%D0%B8%D1%8F", "text": "Хиляди мигранти живеят при нечовешки условия край италианския град Фоджа - в лагер, наричан \"Голямото гето\". Благодарение на робския им труд Италия се превръща в един от най-големите производители  на домати в света. \"Срещу всички гета, за достоен труд!\"   Вече не са добре дошли   Нечовешки условия за живот   Мизерно: под 3 евро на час   Под палещите лъчи на слънцето   Експортното \"чудо\" Италия   Мафиотски структури   Безнадеждно", "date": "2018.08.29", "title": "Доматеното гето на Южна Италия"}
{"url": "http://www.classa.bg/%D1%81%D0%B2%D1%8F%D1%82/item/386334-%D0%B7%D0%B0%D1%89%D0%BE-%D0%B2%D1%81%D0%B5-%D0%BF%D0%BE%D0%B2%D0%B5%D1%87%D0%B5-%D0%B0%D0%BD%D0%B3%D0%BB%D0%B8%D1%87%D0%B0%D0%BD%D0%B8-%D1%81%D0%BF%D1%8F%D1%82-%D0%BD%D0%B0-%D1%83%D0%BB%D0%B8%D1%86%D0%B0%D1%82%D0%B0", "text": "Само за 7 г. броят на бездомниците в Англия се е удвоил – 300 хил. души живеят без покрив над главата. За това развитие вина носят и мерките за икономии на консервативното правителство,  което най-после забеляза проблема.             \"Атмосферата в къщи беше много тягостна и след като ме изгониха, дойдох тук\", разказва 18-годишната Брогън. Момичето сега живее в общежитие за младежи-бездомници в Шефилд. В дома, стопанисван от организацията Roundabout, са настанени 27 младежи. Според благотворителната организация Shelter, в Англия има 300 хиляди бездомници. Броят им е нараснал значително от 2010 година насам - оттогава консервативното правителство води политика на строги икономии. Най-сетне проблемът беше забелязан и от властите.   Повече превенция В средата на август министърът за общините жилищното строителство Джеймс Брокеншир представи своя законодателна инициатива: целта е до 2027 година да няма хора, които да спят на улицата. От месец април насам общините са задължени да предлагат помощ още от първия ден след прекратяването на даден договор за наем. Болниците, затворите и бюрата по труда трябва да препращат хората към социалните служби, ако съществува опасност те да останат на улицата. С т.нар. \"Закон за намаляване броя на безпризорните\" правителството залага сега на ранната превенция. Консерваторите отдавна са подложени на натиск заради проблема с бездомниците. Той отдавна вече не се отнася само до Лондон с неговия прегрят пазар на недвижимите имоти. Миналата година политикът от Лейбъристката партия Анди Бърнъм спечели кметските избори в Манчестър с обещанието да се захване с проблема с многото бездомници. Оттогава насам той дарява за тази цел 15 процента от кметската си заплата. Днес в Англия в приюти живеят с 60 процента повече хороа, отколкото през 2011 година, а броят на бездомниците е нараснал повече от два пъти. \"Бездомничеството стана проблем, за който говорят всички в Англия - не само в градовете, но и в провинцията\", казва Джон Дийн от университета в Шефилд, който се занимава с темата.   Липсват достатъчно средства   Изследователят смята, че е правилно правителството да залага на превенцията. \"Но новият закон не е много радикален. Вярно, че предлага помощ на повече хора, докато навремето помощ получаваха само най-слабите. Ние обаче не можем да кажем какво ще е качеството на тази помощ\", казва Дийн. Социологът гледа скептично и на финансирането на програмата. Правителството отпуска около 80 милиона евро за следващите три години. Тази сума ще се поделя между няколкостотин общини. \"В крайна сметка сумата е нищожна\", уверява Дийн. Той се опасява, че в някои случаи и без това задлъжнелите общини ще трябва да доплащат от собствените си бюджети, за да могат да изпълнят задълженията си към новия закон. Освен това социологът смята, че консервативното правителство самó е създало проблема със своята строга политика на икономии.   Общежитието за млади бездомници в Шефилд на организацията Roundabout   Той съзира основните причини в орязването на социалните и жилищните помощи. \"Въведените строги наказания срещу получателите на социални помощи, за да бъдат съкратени социалните разходи, оказват голямо влияние и водят до увеличаване на броя на бездомниците\", споделя той. Хората, които пропуснат уговорен час в социалната служба или бюрата по труда, губят част от социалните си помощи. Благотворителни организации се оплакват, че в много региони на страната ръстът на наемите изпреварва темповете на увеличение на държавните жилищни помощи. Договорите за наем в Англия изтичат по правило след една година. Това също е една от основните причини за проблема. От 2011 година насам броят на хората, които са загубили жилището си по този начин, се е увеличил тройно. Недостиг на социални работници и социални жилища   Почти никой от 27-те обитатели на общежитието в Шефилд преди това не е живял под наем. Всички те също усещат последиците от консервативната политика на икономии. Почти всички са пристигнали от горещите социални точки в града.   Роуз Парчмънт: \"Всеки има право да живее някъде\"   \"Всички социални работници от този квартал бяха изтеглени. Малцината, които останаха, се занимават основно със случаи на сексуален тормоз\", каза ръководителката на общежитието Роуз Парчмънт. \"Тези младежи не влизат в тази категория. Те се изпаднали в беда и имат нужда от някого, който да им предложи защитено пространство. Такова вече няма\", допълва тя. Парчмънт се опитва да създаде една среда, в която младите хора могат да правят и грешки, докато се опитват да разберат, какво искат да правят с живота си. Благодарение на организацията Roundabout, Брогън води разяснителна работа сред връстниците си в училищата и се надява да започне професионално обучение. Казва, че с удоволствие би се грижила за възрастни и болни хора. \"Но това е трудно\", признава 18-годишното момиче. \"Дори и да успее, тя ще бъде изправена пред голямото предизвикателство да си намери жилище\", споделя Роуз Парчмънт. \"Ние залагаме на социалните жилища, защото те предлагат място за живеене дългосрочно. Те обаче не достигат\", допълва тя. Като алтернатива остава само частният жилищен пазар, който обаче е много несигурен. \"Всеки има право да живее някъде. Но това става все по-трудно\", казва Роуз Парчмънт.", "date": "2018.08.29", "title": "Защо все повече англичани спят на улицата"}
{"url": "http://www.classa.bg/%D1%81%D0%B2%D1%8F%D1%82/item/386335-%D0%B5%D1%82%D0%BE-%D0%BA%D0%BE%D0%BB%D0%BA%D0%BE-%D0%BE%D0%BF%D0%B0%D1%81%D0%BD%D0%B8-%D0%BC%D0%BE%D0%B3%D0%B0%D1%82-%D0%B4%D0%B0-%D0%B1%D1%8A%D0%B4%D0%B0%D1%82-%D0%BA%D0%BE%D0%BC%D0%B0%D1%80%D0%B8%D1%82%D0%B5", "text": "Те не са само досадни смутители на съня в горещите летни нощи: някои видове комари са преносители и на опасни заразни болести, сред които и маларията. Ето някои от по-разпространените:           Лайшманиозата предизвиква тежки поражения по тялото   Висцерална лайшманиоза   С невъоръжено око човек едва ли би могъл да разпознае тези малки пясъчни мухи. Наричат се флеботоми, но са по-познати като папатаци. Могат лесно да се объркат с комари и са изключително опасни, защото са преносители на инфекциозната болест висцерална лайшманиоза. Срещат се предимно в южните страни - около Средиземноморието и тропиците, но напоследък се забелязват и в Германия. Преносители на болестта са само оплодените кръвосмучещи женски, мъжките не представляват опасност. Съществуват около 30 разновидности на паразита, но само десет от тях водят до заболяване при хората. Ако не се лекува навреме изходът може да бъде фатален. Първите признаци се появят след седмици или дори месеци. Началната симптоматика протича с треска, главоболие и подуване на лимфните възли. Заразеният човек се чувства уморен и слаб и бързо губи тегло. Лайшманиозата поразява различни части на тялото, по които се образуват кожни язви. В следващия стадий паразитът напада вътрешните органи, като черен дроб и далак, например. В света около 12 милиона души страдат от лайшманиоза. Болестта е лечима, но все още няма ефективна ваксина срещу заразата. Вирусна треска Синдбис Някои видове нощни комари са преносители на патогена на така наречената треска Синдбис. Вирусът е характерен основно за африканските региони, но учените успяват да го идентифицират и в някои европейски държави. При заразяване с болестта първите симптоми са подобни на тези при грипни състояния, като в някои случаи температурата на тялото може да надхвърли 40 градуса. По-нататък са характерни оплаквания, свързани с възпаление и подуване на ставите - главно на ръцете, пръстите и глезените, по които могат да се появят и обриви. Неправилното лечение би могло да доведе до хронични болки в ставите. Това в повечето случаи е рядкост, тъй като човешката имунна система успешно се справя с вируса и симптомите отшумяват след няколко седмици. Срещу треската Синдбис също не е открита ваксина.   Жълта треска   Ухапването става така: комарите забиват хоботчето си в кожата   Тигровият комар, както и някои други негови \"събратя\", са причинители на заболяването жълта треска, позната още като \"американска чума\". Опасността да се заразите с вируса съществува в 34 африкански държави и 13 страни от Южна и Централна Америка. Учените разграничават три начина за предаване на болестта. В джунглите и тропическите гори е по-вероятно хората да бъдат инфектирани случайно - там маймуните са основният разпространител на вируса. Ако някой бъде заразен, може без да иска да отнесе патогена в градска среда. Така се осъществява вторият начин на пренасяне на инфекцията - в гъстонаселените региони вирусът се предава от човек на човек и поради тази причина е известен още като причинител на \"градска жълта треска\". Третата възможност за инфектиране е свързана с периферните райони между горите и саваните, които са местообитание на комари, маймуни и дори хора. Там вирусът се предава от животно на човек и обратно. Както при треската Синдбис, и тук най-напред възникват грипоподобни симптоми, придружени с температура и повръщане. Ако жълтата треска не се лекува, може да доведе до менингит или до сериозно увреждане на вътрешните органи. Добрата новина е, че всеки може да се ваксинира срещу жълта треска, като имунизацията предлага защита за цял живот. Треска Денга   Това дете е родено след заразяване с вируса Зика   Тигровите комари са преносители и на вирусната треска Денга. В своята родина Тайланд тигровите комари причиняват много здравословни проблеми на хората. Освен това вирусът е разпространен и в по-голямата част от Югоизточна Азия - от Афганистан до Северна Австралия, в южните части на Африка, както и в Централна и Южна Америка и някои южни щати на САЩ. При инфектиране симптомите варират от мускулни и ставни болки до главоболие и температура. Имунитет срещу Денга не се изгражда, затова едно повторно заразяване и преболедуване може да доведе до по-тежки последици. Всяка година 96 милиона души се заразяват с треска Денга - най-разпространяваната от комари болест. Има разработени ваксини, но те се поставят с известни ограничения, защото дори и те могат да предизвикат фатална реакция на тялото. Например, в характерните за вируса региони, единствено деца над 9-годишна възраст биват имунизирани, както и такива, които веднъж вече са били заразени. СЗО препоръчва използването на ваксината само в страни, в които повече от 70% от жителите имат антитела срещу Денга. Треска Зика   Тигровият комар е отговорен и за следващото заболяване - вируса Зика. Разпространява се в тропическите райони на Африка, в Южна и Централна Америка, както и във Флорида и Тексас. Някои области в Югоизточна Азия, сред които Тайланд, Виетнам и Филипините, също са засегнати. Инфектирането с вируса често пъти остава незабелязано, тъй като не всеки проявява характерните симптоми - едва 1 от всеки 5 души. Болестта протича предимно с обрив, конюнктивит, болки в ставите и висока температура. Опасност съществува най-вече за бременни жени в първата третина от бременността, тъй като вирусът може да доведе до трайни тежки мозъчно-черепни увреждания на плода. Учените все още работят върху разработването на ваксина.   Западнонилска треска   Мрежите против насекоми предлагат добра защита и срещу комари   Този вирус е особено опасен за възрастни хора или за лица с отслабена имунна система, тъй като може да причини менингит и миокардит. Произлиза от африканския и азиатския региони, но учените откриват негови следи и в Южна Франция, САЩ и Канада. В последните години Западнонилската треска причини смъртта на няколко души в Италия, Гърция и страни от Югоизточна Европа. Симптомите са същите, както и при други заболявания, разпространявани от комари: студени вълни и висока температура, главоболие и виене на свят, кожни проблеми. И в този случай за момента не съществуват достатъчно средства за превенция на вируса. Малария Маларията е най-известното тропическо заболяване, пренасяно от комари. Около 40 процента от хората в света живеят в райони, изложени на риск от малария. Болестта е придружена от симптоми като болки в главата и крайниците, изпотяване и студени тръпки, температура и диария. Може да доведе до сериозно увреждане на нервната система. Всяка година около един милион души умират от малария. Вирусът се разпространява от женските комари, обитаващи топлите региони на света. Въпреки че изследванията са в разгара си, засега все още няма открита надеждна ваксина. Затова общата препоръка на специалистите е: използвайте спрейове срещу комари! Комарниците също са добра мярка срещу насекомите, както и носенето на светли дрехи, които да покриват цялото тяло. 100-процентова защита в повечето случаи не съществува, освен ако не е ваксинация срещу конкретен патоген, което, уви, за болестите, предавани от комари, засега остава химера.", "date": "2018.08.29", "title": "Ето колко опасни могат да бъдат комарите"}
{"url": "http://www.classa.bg/%D1%81%D0%B2%D1%8F%D1%82/item/386329-financial-times-%D0%B8%D0%BC%D0%B0-%D0%B3%D1%80%D0%B0%D0%BD%D0%B8%D1%87%D0%B5%D0%BD-%D0%BA%D0%BE%D0%BD%D1%82%D1%80%D0%BE%D0%BB-%D0%B8-%D0%BF%D1%8A%D0%BB%D0%BD%D0%B0-%D0%BF%D1%80%D0%BE%D0%B2%D0%B5%D1%80%D0%BA%D0%B0-%D0%BD%D0%B0-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B8-%D0%B4%D0%BE%D1%80%D0%B8-%D0%B2-%D0%BF%D0%BB%D0%B0%D0%BD%D0%B8%D0%BD%D1%81%D0%BA%D0%B8%D1%82%D0%B5-%D0%BA%D1%83%D1%80%D0%BE%D1%80%D1%82%D0%B8", "text": "Макар от 2015 година броят на влизащите в ЕС мигранти забележимо да намаля, извънредните пълномощия позволяват да се действа в Шенгенската зона чрез няколко пункта за граничен контрол. Три от тях се намират на границата между Германия и Австрия, в това число в баварския Киферсфелден, популярен планински ски-курорт. Всички автомобили по магистралата А12 през Киферсфелден минават през пост на гранична полиция, където те могат да бъдат спрени за цялостен преглед. Избраните за проверка автомобили се изпращат в покрито с навес място, където шофьорът и пътниците трябва да покажат документите, удостоверяващи тяхната самоличност, както и багажа си, пише Financial Times.", "date": "2018.08.29", "title": "Financial Times: Има граничен контрол и пълна проверка на автомобили дори в планинските курорти"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386327-%D0%BC%D0%B0%D0%B3%D0%B8-%D0%BD%D0%B0-%D1%81%D0%BB%D0%B0%D0%B2%D0%B8-%D0%B8%D0%B7%D0%BD%D0%B5%D0%BD%D0%B0%D0%B4%D0%B0", "text": "Бившaтa нa Cлaви-пcиxoлoжĸaтa Maги Aнгeлoвa, paзĸpи пpичинитe зa paзвoдитe. Гoлямaтa любoв нa гoлoглaвия шoyмeн e yбeдeнa, чe нямa нeщacтни бpaĸoвe, имa paзпaдaщи ce ceмeйcтвa. Πo дyмитe нa Maги нa Cлaви, вcичĸo мoжeлo дa ce oвлaдee и дa ce пoпpaви мнoгo бъpзo. Eтo ĸaĸ: „Heщacтни ceмeйcтвa нямa. Имa paзпaдaщи ce ceмeйcтвa. И пoвeчeтo paзпaдaщи ce бpaĸoвe, ĸoитo cъм виждaлa, нe издъpжaт нa изпитaниeтo нa вpeмeтo пo eднa eдинcтвeнa пpocтa пpичинa: xopaтa в тeзи ceмeйcтвa вcячecĸи ce cтapaят дa бъдaт пepфeĸтнaтa двoйĸa. Te ca ce избpaли eдин дpyг зapaди „дyxoвнoтo cpoдcтвo\", c вcичĸи cили ca ce cтapaли дa пocтигнaт xapмoния, пoмaгaли ca cи eдин нa дpyг дa изглaдят нeдocтaтъцитe cи, изгpaдили ca yниĸaлнa cиcтeмa нa взaимooтнoшeния, cтpeмили ca ce дa живeят в пълнa пpoзpaчнocт – бeз тaйни... Teзи xopa ca ce oпитвaли дa пocтигнaт пълнoтo щacтиe. Зaщoтo – тo, ceмeйcтвoтo, e, зa дa бъдeм щacтливи, зaщo инaчe?! Ceмeйcтвoтo e зa тoвa, вceĸи eдин дa живee пo-дoбpe, дa бъдe пo-cпoĸoeн и пo-вeceл oт вpeмeтo, в ĸoeтo e живял пpeди бpaĸa. Ceмeйнa ĸapиepa – тoвa e eдин oт нaчинитe пoнe мaлĸo дa ce пoдoбpи и бeз тoвa шaнтaвия cвят, в ĸoйтo живeeм. Ceмeйният пpoeĸт e eдин oт глaвнитe нa живoтa ви. И, зa дa cъздaдeтe ceмeйcтвo, тo тpябвa дa бъдe идeaлнoтo. Haпpaвo зa oтличeн. Имeннo тoвa ca миcлитe, ĸoитo paзpyшaвaт ceмeйcтвoтo. Имeннo тe cлaгaт нaчaлoтo нa aдa. И нaй-мaлĸитe пpoблeми ce зaмитaтa пoд ĸилимa и тoгaвa зaпoчвaт нecгoдитe. Toгaвa ce пoявявaт cъмнeниятa: a нaиcтинa ли тoвa бeшe нaй-дoбpият избop зa мeн? Maxнeтe ce, зa Бoгa, oт вceĸи, ĸoйтo ви въвличa в пepфeĸтни ceмeйни oтнoшeния! He иcĸaйтe в нeпpaвилния cи ceмeeн живoт нищo cъвъpшeнo! Зaмиcлeтe ce: нимa нe e нopмaлнo дa ce ĸapaтe c пapтньopa cи?! Hимa бaбa ви, дядo ви, мaйĸa ви и бaщa ви нe ca гo пpaвили?! He виждaм в нexapмoничнитe oтнoшeния ниĸaĸъв yжac. Чyвcтвaйтe ce нapeд, aĸo cтe в нecъвъpшeнo ви ceмeйcтвo. Дa ce ĸapaтe и cдoбpявaтe e нopмaлнo. Baжнoтo e дa ocтaвa yxaниeтo нa любoвтa и oнoвa yceщaнe, ĸoeтo ви нaшeпвa „мoeтo мoмичe\" или „мoeтo мoмчe\". Bcичĸo ocтaнaлo e oт Лyĸaвия\", cъвeтвa Maги нa Cлaви. /", "date": "2018.08.29", "title": "Маги на Слави изненада"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386328-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-29-%D0%B0%D0%B2%D0%B3%D1%83%D1%81%D1%82", "text": "ОВЕН ( 21 март - 20 април ) Търсете компромис във всичко, за да изключите от живота си тревогите и конфликтите. Ако някой ви провокира към авантюри, се въздържайте. Възможни са допълнителни доходи, за които ще ви направи предложение дългогодишен приятел. Не казвайте \"да\" веднага, а внимателно обмислете всичко. ТЕЛЕЦ ( 21 април - 21 май )  Днес е добре да се откажете от рискови начинания. Ако не послушате този съвет, ще загубите всичко, което сте натрупали в продължение на много години. Конфликтите могат да бъдат малки, но продължителни. Следователно, по-добре е да не говорите твърде много, особено на близки хора. Вечерта е подходяща за среща с приятели и отдих на открито. БЛИЗНАЦИ ( 22 май - 21 Юни ) Очаква ви хаотичен ден, когато нещата ще се развиват, не така както бихте искали. Не търсете виновни, в противен случай ще попаднете в капан. Не трябва да се отправяте на път, ако смятате, че не сте достатъчно подготвени за него. Това важи не само за багажа, но и за липсата на пари. Вечерта близките, ще ви подкрепят в ежедневните дела.   РАК ( 22 юни - 23 юли ) Трябва да разделите, важното и второстепенното. От това зависи вашето кариерно развитие и финансово състояние. Не инвестирайте пари в личен бизнес, за да не се окажете на нулата. Отношенията с околните могат да бъдат сериозно усложнени, ако започнете да ги критикувате или натрапвате своето мнение. ЛЪВ ( 24 юли - 23 август ) Трябва да разберете, че всичко, което се случва в живота ви, е за добро. Дори ако имате проблеми, всичко е преодолимо. В личната сфера трябва да се придържате към традициите, за да не навредите на отношенията с избраника. Възможни са алергии към продукт или цъфтящи растения. От пътуване, е по-добре да се откажете. ДЕВА ( 24-ти август - 23 септември ) Живейте в настоящето, но винаги мислете за бъдещето. Тази проста истина, ще спомогне за нормализирането, както на вътрешното ви състояние, така и за планирането на куп дела. Ако имате желана цел, така бързо ще стане реалност. Основното нещо е, да не се отклонявате от пътя. Лесно ще решите финансовите проблеми, ако се акцентирате върху тях. ВЕЗНИ( 24 септември - 23 октомври) Ще е добре, да поработите над себе си. Всички планирани дела, трябва да са с приоритет, особено ако финансовото ви положение зависи от тях. Фокусирайте се върху личната сфера, която от дълго време се нуждае от обновяване. Необвързаните, ще имат късмет в любовта, възможна е неочаквана и съдбоносна среща. Бъдете внимателни на пътя!   СКОРПИОН ( 24 октомври - 22 Ноември ) Очакват ви много спешни дела, но те трябва да бъдат съчетани с духовно развитие. Дори и дребните неща, ще станат важни, помислете за това. Романтичните срещи и връзките настрани, няма да дадат този букет от страсти, за който мечтаете. Възможна е носталгия за човек, с когото отдавна не сте общували. Укрепете здравето си със слънчеви бани.   СТРЕЛЕЦ ( 23 Ноември - 21 Декември ) Ще трябва сами да се измъквате от ситуации, които ще се развият във финансовата сфера. Няма на кой да разчитате за помощ, затова бъдете смели. В работата, няма да имате недостиг на упоритост и тактика. Обсебващи идеи и тъжни мисли, очакват семейните. Опитайте се, да се разсеете от тях, занимавайки се с любимото си хоби или пътуване. КОЗИРОГ (22 Декември - 20 януари ) Възможен в успех по въпроси, свързани с недвижими имоти и финанси. Основното е, да не се подавате на стереотипите, които сте създали. По-малко капризи и претенции, особено към хора, от които зависи съдбата ви. Може да подобрите уменията си, като изграждате и поправяте. Имате всички шансове, да разнообразите живота си.  ВОДОЛЕЙ ( 21 януари -  19  февруари ) Ще се къпете в любовта, не само на избраника си, но и на близките роднини. Такава топла атмосфера, ще ви помогне да реализирате вашите планове. Пътуването с кола или морски транспорт, ще се развие удачно. Има възможност за напредък в кариера. Особено, ако сте получи наскоро специално образование.   РИБИ ( 20 февруари - 20 март ) Препоръчително е да прилагате на практика знанията, които сте получили в училище. Въпреки факта, че времето не стои на едно място, много моменти ще бъдат актуални. Очакват се внезапни печалби, нови срещи и бизнес партньорства. Ако имате собствен бизнес, тук определено ще имате късмет. От любовни приключения, се откажете.", "date": "2018.08.29", "title": "Дневен хороскоп 29 август"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386324-%D1%81-%D0%BC%D0%B8%D1%81%D0%BB%D0%B8-%D0%B7%D0%B0-%D0%BF%D0%BE%D1%85%D0%BE%D1%82", "text": "Водещата на \"На кафе\" - Гала, пусна много гореща снимка в профила си в социалната мрежа. Лицето от малкия екран е чисто гола и е седнала пред камина. Около кръста си все пак е преметнала кърпа, но гърдите й се радват на топлотата на пламъка. Самата Гала издава, че е в планината, където въпреки че е месец август, вече е студено и дори има буря, а времето си е точно за стоене пред камината.      Сузанита взриви мрежата - съблече се чисто гола и показа големи прелести (СНИМКИ 18+) Фотосът веднага събра хиляди харесвания, а всички не спират да правят комплименти на водещата за дългата коса, която е пуснала. \"Така ти е много по-хубаво\", \"С дълга коса си прекрасна\". Потребителите на социалната мрежа обаче предупреждават блондинката да пести дървата, защото не се знае каква зима ни очаква.", "date": "2018.08.29", "title": "С мисли за похот"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386325-%D1%81%D0%B8%D0%B4%D0%B5%D1%80%D0%BE%D0%B2%D0%B0-%D1%81%D0%B8-%D0%BF%D0%BE%D0%BA%D0%B0%D0%B7%D0%B0", "text": "Маги Сидерова не излиза от фитнес залата, а ако го прави, то гледа да покаже тялото, което старателно извайва с тренировки. На последните си снимки бившата миска показва горещи форми от плажа.      Тя е сложила прашки и вири дупе, като прасковка.      Разходките и палавите фотосесии по плажа са не къде да е, ами именно в меката на разврата - Слънчев бряг. Брюнетката определено се възхищава на себе си и е горда с постигнатите резултати след упоритите тренировки.      А вие, какво мислите за горещите форми на Сидерова?", "date": "2018.08.29", "title": "Сидерова си показа...."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386326-%D0%B0%D0%BB%D0%B8%D1%81%D0%B8%D1%8F-%D1%8F-%D1%85%D0%B2%D0%B0%D0%BD%D0%B0-%D1%88%D1%83%D0%B1%D0%B5%D1%82%D0%BE", "text": "Фолк дивата Алисия е на път да се раздели с хонорар и участие в риалити формата \"ВИП Брадър\" заради най-голямата си врагиня - Николета Лозанова. Изпълнителката се страхува от факта, че ще се срещнат очи в очи в Къщата, и била склонна да откаже участието си, отколкото да застане срещу най-големия си страх, пише \"Телеграф\". Припомняме ви, че открай време мъжете в живота на Алисия я оставят заради Николета. Първо Валери Божинов, а след това и Ники Михайлов избраха Лозанова пред изпълнителката.      Първоначално Алисия била склонна да влезе в риалити формата не толкова за пари, колкото за слава и да повиши броя на участията си. След като стана ясно обаче, че Николета и Ники Михайлов ще бъдат специални гости във формата, Алисия била категорична, че няма как да живее под един покрив с бившия си и с най-голямата си врагиня, разкриват нейни приятелки. В същото време певицата претърпя нелеп инцидент в Благоевград, заради който отказа участие. На влизане в дискотеката, в която трябвало да пее, Алисия паднала и се потрошила. Жижина и силно главоболие станали причина да не може да излезе изобщо на сцената. \"Прилоша ми, чувствах се ужасно. Извинявам се на всички фенове и дано скоро се видим\", каза Алисия с видеообръщение в личния си профил в Инстаграм.", "date": "2018.08.29", "title": "Алисия я хвана шубето"}
