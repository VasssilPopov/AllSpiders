{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/381300-%D1%80%D1%83%D0%B1%D0%BB%D0%B0%D1%82%D0%B0-%D0%B8-%D0%B0%D0%BA%D1%86%D0%B8%D0%B8%D1%82%D0%B5-%D0%BD%D0%B0-%D1%80%D1%83%D1%81%D0%B0%D0%BB-%D0%BF%D0%BE%D1%81%D0%BA%D1%8A%D0%BF%D0%BD%D0%B0%D1%85%D0%B0", "text": "Във вторник рублата поскъпва предпазливо, намирайки подкрепа от новите три и половина годишни върхове на петролните цени и от вчерашното решение на САЩ да предостави повече време на инвеститорите, преди те да започнат да спазват американските санкции спрямо голямата компания за производство на алуминий „Русал\". Трябва да се има предвид, че волатилността на руските финансови пазари се повиши рязко през последните седмици, след като на 6 април САЩ наложи нови санкции по отношение на неколцина руски олигарси и техните компании, включително и по отношение на „Русал\" – една от най-големите компании в света за производството на алуминий. Вчерашното изявление на американския финансов министър Стивън Мнучин обаче допринесе за силен отскок от над 13% на акциите на „Русал\", търгувани на борсата в Москва (от дъно около 22 рубли към 28 рубли за една акция), като днес те поскъпват с нови близо 9% към 31,00 рубли за акция. По време на днешната търговия на борсата в Хонконг пък търгуваните там акции на алуминиевия гигант поскъпнаха с цели 37%. Рублата реагира леко позитивно на новините около „Русал\", намирайки най-вече подкрепа от продължаващото и днес поскъпване на петрола, тъй като Русия е един от основните износители на черно злато. Фючърсите на петрола сорт брент нараснаха по-рано днес към 75,27 долара за барел, а тези на американския лек суров петрол – към 69,33 долара за барел, достигайки поредни най-високи нива от ноември 2014-а година насам. Това допринася за предпазливо поскъпване на руската валута с 0,3% към 61,63 рубли за един долар и с 0,33% към 75,18 рубли за едно евро. Намаляващото инвеститорското напрежение около компанията „Русал\" се отразява позитивно и на цялата търговия на борсата в Москва. Деноминираният в рубли фондов индекс MOEX нараства във вторник с 0,62% към 2265 пункта, докато деноминираният в долари индекс RTS – с 1,12% към 1157 пункта.", "date": "2018.04.25", "title": "Рублата и акциите на Русал поскъпнаха"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/381297-%D0%B5%D0%BA%D1%81%D0%BF%D0%B5%D1%80%D0%B8%D0%BC%D0%B5%D0%BD%D1%82%D1%8A%D1%82-%D0%B2%D1%8A%D0%B2-%D1%84%D0%B8%D0%BD%D0%BB%D0%B0%D0%BD%D0%B4%D0%B8%D1%8F-%D0%B1%D0%B5%D0%B7-%D1%83%D1%81%D0%BF%D0%B5%D1%85", "text": "Финландското правителство реши да не разширява ограничения експеримент за плащане на безусловен базов доход (ББД), който предизвика широк интерес по света, предаде BBC. В момента 2000 безработни получават по 560 евро ББД на месец. „Желанието на правителството се изпарява. Те отказват допълнително финансиране\", заяви Оли Кангас, един от архитектите на експеримента. Според някои експерти плащането на ББД е начин, с който може да се помогне на безработните да си намерят временна работа. Аргументът зад идеята е, че получаването на ББД създава сигурност и помага за преодоляване на колебанията за сключване на кратковременни трудови договори. Според нейни привърженици тя ще повиши мобилността на трудовия пазар, тъй като хората ще имат доходи между две работи. Пробният проект стартира през януари 2017 г., като за него по случаен принцип бяха подбрани 2000 безработни. Той обаче няма да бъде удължен след изтичането му в края на годината, тъй като правителството сега проучва други схеми за реформиране на финландската система за социална сигурност. „Малко съм разочарован\", коментира проф. Кангас, който работи във финландския социалноосигурителен институт – правителствена агенция. Правителството отхвърлило искането на институцията за допълнителни 40-70 млн. евро за даване на ББД на група работещи финландци, освен експеримента с безработните 2000. Резултатите от пилотния проект не се очаква да бъдат огласени преди края на 2019 г., но правителството проучва други модели за реформиране на сложната социално-осигурителна система в страната. През февруари тази година влиятелен мозъчен тръст на Организацията за икономическо сътрудничество и развитие (ОИСР) обяви, че общодостъпна кредитна система, като въведената във Великобритания, ще работи по-добре от безусловния базов доход (ББД) във Финландия. Според проучването за финансиране на ББД трябвало увеличение от 30% на подоходния данък. То прогнозира, че въвеждане на ББД във Финландия ще увеличи социалното неравенство, като бедните ще станат 14,1% от 11,4%. Докато при прилагане на универсални общодостъпни кредити този процент ще намалее до 9,7, като същевременно ще се опрости социалната система.", "date": "2018.04.25", "title": "Експериментът във Финландия без успех"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381292-%D0%BD%D0%B0%D0%B4-2,1-%D0%BC%D0%B8%D0%BB%D0%B8%D0%BE%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8-%D0%B6%D0%B8%D0%B2%D0%B5%D1%8F%D1%82-%D0%B2-%D1%82%D0%B5%D0%B6%D0%BA%D0%B8-%D0%BC%D0%B0%D1%82%D0%B5%D1%80%D0%B8%D0%B0%D0%BB%D0%BD%D0%B8-%D0%BB%D0%B8%D1%88%D0%B5%D0%BD%D0%B8%D1%8F", "text": "Евростат представи данните в негативната класация за 2017-та година – България отново е горд водач с 30% от населението, което не може да си позволи базови необходимости за адекватен живот       За поредна година България е рекордьор в негативната класация на Евростат, която измерва броя на хората, които живеят в тежки материални лишения.   Според   на европейската статистическа служба, през 2017-та година  30% от българските граждани, или малко над 2,1 милиона души,  попадат в тази графа. Статистиката отчита леко подобрение спрямо миналата година, когато в тежки материални лишения са били 31,9% от хората в България.     С този бавен напредък България обаче все по-трудно изобщо върви в един коловоз с  Румъния , с която българските политици обичат да се сравняват. Северните ни съседи са  страната, която отбелязва най-голям напредък  в целия Европейски съюз – от 23,8% през 2016-та до 19,4 за 2017 година.   Със своите 30% страната ни се самотен водач на върха на негативната класация, а най-близо до нас са пострадалите от тежка криза гърци, където 21,1% от населението е живяло в тежки материални лишения през 2017-та година. Гърция е следвана от Румъния, а с над 10% от населението в тази категория са още Унгария (14,5%), Литва (12,4%), Кипър (11,7), Латвия (11,3) и най-новия член на съюза Хърватия с 10,3%.         Прави впечатление, че 5 от 7-те държави с над 10% население в тежки материални лишения залагат на плосък данък върху доходите на физическите лица. Същевременно по традиция на дъното в тази и подобни класации се намират скандинавските държави, които залагат на силно прогресивни скали. България пък остава единствената държава в Европейския съюз, в която с данък се облагат и най-ниските доходи или казано иначе – у нас  , което значително натоварва именно най-бедните.   Средно в Европейския съюз в тежки материални лишения живеят  6,7% от хората или казано иначе – близо пет пъти по-малко , отколкото у нас.   Понятието „тежки материални лишения“ е въведено от статистиците и определя случаите на хора, които не могат да си позволят четири или повече от следните неща, за които се смята, че са необходими или желателни за адекватен живот: навременно плащане на сметките, поддържане на топъл дом, редовно хранене с месо, риба или вегетариански еквивалент, поне една едноседмична почивка далеч от дома, посрещане на извънредни разходи, телевизор, пералня, кола, телефон.   Евростат използва и понятието „материални лишения“ за хората, намиращите се в малко по-добро положение от тези с „тежки материални лишения“. За такива се считат хората, които не могат да си позволят поне три или повече от изброените изисквания за адекватен живот. По този показател положението в България е още по-трагично, като с материални лишения (това включва и хората с тежки такива) живеят общо  43,8% от българите  през 2017-та година.", "date": "2018.04.25", "title": "Над 2,1 милиона българи живеят в тежки материални лишения"}
{"url": "http://www.classa.bg/%D1%81%D0%B2%D1%8F%D1%82/item/381293-%D1%80%D1%83%D1%81%D0%B8%D1%8F-%E2%80%93-%D0%BF%D0%BE%D0%B1%D0%B5%D0%B4%D0%B8%D1%82%D0%B5%D0%BB%D1%8F%D1%82-%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%B2%D1%8A%D0%B7%D0%B4%D1%83%D1%88%D0%BD%D0%B8-%D1%83%D0%B4%D0%B0%D1%80%D0%B8-%D1%81%D1%80%D0%B5%D1%89%D1%83-%D1%81%D0%B8%D1%80%D0%B8%D1%8F", "text": "На 21 април, една седмица след ръководените от САЩ удари срещу Сирия, руският външен министър Лавров заяви, че Русия ще продаде ракетен комплекс С-300 на Сирия, без да поставя каквито и да било условия. Имайки предвид, че Москва определи последните американски ракетни удари срещу Сирия като „агресия”, която нарушава международното право, продажбата на ракетен комплекс С-300 изглежда логична.     Както е добре известно, мощното оръжие има обхват до 125 мили и способност да поразява множество цели едновременно. Това би означавало внезапен напредък във възможностите на Сирия в противовъздушната отбрана и представлява сериозно предизвикателство за всяка възможна заплаха от въздушни удари. Преди атентатите срещу Сирия, Москва се въздържаше от предоставянето на подобен ракетен комплекс. Но сега Русия открито отхвърля западните искания за прекратяване на такива продажби.   Впрочем Русия изрично предупреди, че ще сваля ракети на САЩ и ще вземе на мушка дори съоръженията за изстрелване на ракетите.  Тези заплахи са част от една по-широка руска стратегия, която цели да покаже на целия свят – и в частност Близкия изток, че Москва стои зад режима на Асад, независимо какво предстои.    Русия бе подкрепена от много страни, които смятат, че Организацията на обединените нации (ООН) трябва да разследва предполагаемото съществуване на химически оръжия на терен в Сирия.     Междувременно Русия направи всичко възможно, за да демонстрира ефективността на възпиращите си способности, в това число и на ефективността на системата С-300, за която се смята, че има ключово значение за всяка ядрена сила.   Смешно е това, че ръководените от САЩ удари срещу Сирия целяха да засегнат програмата за химически оръжия на Асад и да попречат на режима в Дамаск да използва химически оръжия срещу собствения си народ.    Действителността все пак показва, че ударите са по-скоро показател за „успеха на Русия да накара западните сили да ограничат действията си и да действат изключително предпазливо спрямо режима на Асад” .    Действията на Русия се ръководят от студена и твърда логика. Заставайки зад сирийския си партньор, Москва изпрати послание към целия свят, че всяка близкоизточна държава, която застане на нейна страна, ще получи абсолютно безусловна подкрепа. Русия има за цел да възстанови световния си статут на велика сила, на която може да се има доверие.   Русия демонстрира своята позиция и на дипломатическото поле. В същия ден, в който бяха извършени ръководените от САЩ въздушни удари срещу Сирия, която е суверенната държава, а сега и клиент на Русия, президентът Путин заяви, че „САЩ задълбочават хуманитарната катастрофа”.    Както от правна, така и от морална гледна точка военните действия на ръководената от САЩ коалиция открито нарушиха международното право, норми и практики. Въоръжените до зъби ядрени сили и постоянни членове на Съвета за сигурност на ООН – САЩ, Великобритания и Франция преднамерено пренебрегнаха висшите органи на ООН.     Само преди няколко дни генералният секретар на ООН Гутереш се обяви за създаването на независима група от експерти, която „ще определи кой е използвал химически оръжия в Сирия, тъй като липсата на такъв орган увеличава рисковете от ескалация на напрежението в страна, която вече се управлява с конфронтации и прокси войни”. Въпреки това трите сили арогантно отхвърлиха апела на международната общност.   В заключение Русия излезе победител. Защото защитава една малка страна, разкъсана от дългогодишна гражданска война, и защото се позиционира като мощна военна сила, която има потенциала да оспори хегемонията на САЩ. Въпреки че Китай не застана открито на страната на руските военни, Пекин и Москва още веднъж постигнаха консенсус по отношение на сирийската криза. Първо, Русия заедно с Китай и много други държави осъди военните удари срещу Сирия от страна на САЩ, Великобритания и Франция като нарушаване на основния принцип за забрана да се използва сила в международното право и да се действа в разрез с Хартата на ООН.    Второ, използването на сила срещу Сирия на терен за „наказание или отмъщение заради използването на химически оръжия” не съответства на международното право. В този случай не трябва да забравяме прецедента с иракския казус. Този исторически урок трябва да бъде научен, защото е изключително безотговорно да се извършват военни удари срещу суверенна страна на терен на базата на „презумпция за вина”.    Трето, Китай и Русия повече от всякога са убедени, че трябва да задълбочат своето стратегическо партньорство и координация на фона на последния Доклад за национална сигурност на САЩ, който определя Пекин и Москва като „глобални съперници” на Америка.    Заради всичко казано дотук, Русия, заедно с Китай, Иран и много други страни, със сигурност ще може да предизвика САЩ и техните ключови съюзници в глобален план.", "date": "2018.04.25", "title": "Русия – победителят от последните въздушни удари срещу Сирия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381294-%D0%B4%D0%B0%D0%B2%D0%B0%D0%BC%D0%B5-%D0%BD%D0%B0-%D0%BA%D0%B8%D1%82%D0%B0%D0%B9-%D0%B4%D0%B0-%D1%81%D1%82%D1%80%D0%BE%D0%B8-%D0%B4%D1%83%D0%BD%D0%B0%D0%B2-%D0%BC%D0%BE%D1%81%D1%82-3,-%D1%80%D0%B5%D1%88%D0%B8-%D0%B1%D0%B0%D0%BB%D0%BA%D0%B0%D0%BD%D1%81%D0%BA%D0%B0%D1%82%D0%B0-%D1%87%D0%B5%D1%82%D0%B2%D0%BE%D1%80%D0%BA%D0%B0-%D0%B2-%D0%B1%D1%83%D0%BA%D1%83%D1%80%D0%B5%D1%89", "text": "Искам да обърна внимание на свързването на пристанищата в Гърция с тези на Черно море и Дунав, много важен е и проектът между Солун, София и Букурещ, заяви и гръцкият премиер Алексис Ципрас.   Третият мост на Дунав ще е в Русе по предложение на Румъния и ще бъде част от пакет проекти, който четирите балкански държави ще предложат на Китай за финансиране . Това заяви премиерът Бойко Борисов след срещата на Балканската четворка в румънската столица Букурещ.     „Преди края на юни ще сме в Солун, а на 5-8 юли ще е срещата с Китай в София. Срещата се изтегля напред, защото Китай иска да участва на Балканите“, обяви българският министър-председател в присъствието на гръцкия и румънския премиер и сръбския президент..   Третият мост над Дунав ще завърши вертикалните европейски коридори.   Първите държавници на България, Румъния, Гърция и Сърбия отново обсъдиха осъществяването на три големи проекта  - на железопътния коридор от Средиземноморските пристанища на Гърция през българските Варна и Бургас на Черно море до Русе на Дунав, а оттам с разклонения към Белград и Букурещ, изграждане на газовите връзки между България и Гърция и построяването на терминал за втечнен газ на гръцкото пристанище Александруполис, откъдето да пристига природен газ от Катар.    \"Изводите са, че ще създадем съвместна работна група на транспортните министри, за да може те да конкретизират проектите\", каза сръбският президент Александър Вучич.   Искам да обърна внимание на свързването на пристанищата в Гърция с тези на Черно море и Дунав, много важен е и проектът между Солун, София и Букурещ, заяви и гръцкият премиер Алексис Ципрас. Очаква се проектите да са готови до срещата през юли.    \"Ние не сме Вишеградската четворка, която поставя цели за общи политики. Не, ние искаме инфраструктура, дигитална инфраструктура, пристанища, да вдигаме ръста на икономиката\", коментира още Борисов.   \"Третата ни среща доказва, че можем да подкрепим общите ни цели\", каза премиерът на Румъния Виорика Дънчила. Тя поздрави сръбския президент Александър Вучич за ролята на Сърбия в региона. Румъния поздрави Борисов за постигането на целите на българското председателство по отношение на Западните Балкани.   Вучич посочи, че Сърбия иска да е следващата страна членка на ЕС и това не може да се случи без подкрепата на останалите три държави.    „Изводите са, че ще създадем съвместна работна група на транспортните министри, за да може те да конкретизират проектите“, съобщи сръбският президент Александър Вучич. Проектите трябва да са готови до юли месец, за да бъдат представени на срещата 16+1 на източноевропейските държави с Китай, която тази година по предложение на премиера Борисов е в София.", "date": "2018.04.25", "title": "Даваме на Китай да строи Дунав-мост 3, реши Балканската четворка в Букурещ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381295-%D0%B8%D0%B7%D1%86%D0%B5%D0%BF%D0%BA%D0%B0-%D0%BD%D0%B0-%D0%B3%D0%B5%D1%88%D0%B5%D0%B2-%D0%B7%D0%B0-%D0%B0%D1%80%D0%B5%D1%81%D1%82%D0%B0-%D0%BD%D0%B0-%D0%B8%D0%B2%D0%B0%D0%BD%D1%87%D0%B5%D0%B2%D0%B0-%D1%81%D1%82%D0%B8%D0%B3%D0%BD%D0%B0-%D0%B4%D0%BE-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%8F-%D0%B5%D0%B2%D1%80%D0%B5%D0%B9%D1%81%D0%BA%D0%B8-%D0%BA%D0%BE%D0%BD%D0%B3%D1%80%D0%B5%D1%81", "text": "  Информация за обидното изказване на шефа на Специализираната прокуратура Иван Гешев, който намеси Световния еврейски конгрес в ареста на кметицата Десислава Иванчева, вече е стигнала до влиятелната международна организация. Това научи Фрог нюз от свои източници в Ню Йорк, близки до централата на организацията там и представителството й в Брюксел.  Преди дни Организацията на евреите в България \"Шалом\", която представлява българската еврейска общност в рамките на Световния еврейски конгрес, изрази своето недоумение от абсолютно неуместния намек, направен от Иван Гешев по време на пресконференцията по повод ареста на кмета на столичния район “Младост”.   Организацията на евреите в България \"Шалом\" винаги е подкрепяла правомерните действия на българските власти в рамките на закона. Непонятно е обаче как и защо Световният еврейски конгрес беше даден като пример за световна сила, която ще се намеси във вътрешните дела на страната, ако органите на реда не спазват дословно наказателно-процесуалния кодекс, пише в обръщението на „Шалом“.   \"Подобно сравнение уронва престижа и накърнява доброто име на една от най-авторитетните еврейски организации в света, която има специално приятелско отношение към България и винаги е оценявала високо усилията на държавата да се бори с антисемитизма и езика на омразата. За съжаление, конкретният пример показва точно обратното и създава чувство на тревога\".   Ето какво каза Гешев по повод зрелищния арест на Иванчева и нейната заместничка Биляна Петрова: \"   \"   Според нашите източници със скандалните думи на спецпрокурора бил запознат вече и президентът на СЕК Роналд Лаудер. Лаудер често е изразявал своето уважение към България, която спаси своите евреи по време на Втората световна война. Но той е и непримирим борец срещу всяка изява на антисеметизъм.   Припомняме, че Световният еврейски конгрес ( ) е създаден през 1936 г. в Женева, Швейцария. Основната цел на организацията е да се бори срещу изявите на антисеметизъм по света. На последния конгрес на  бе отбелязано, че въпреки всички усилия на държавни и обществени организации, антисеметизмът е пуснал корени в немалко държави, някои от които демократични и членуващи в демократични алианси и съюзи.", "date": "2018.04.25", "title": "Изцепка на Гешев за ареста на Иванчева стигна до Световния еврейски конгрес"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381296-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%B4%D0%B0-%D0%BF%D0%B0%D0%B4%D0%B0-%D0%B2-%D0%B8%D0%BD%D0%B4%D0%B5%D0%BA%D1%81%D0%B0-%D0%B7%D0%B0-%D1%81%D0%B2%D0%BE%D0%B1%D0%BE%D0%B4%D0%B0-%D0%BD%D0%B0-%D0%BF%D1%80%D0%B5%D1%81%D0%B0%D1%82%D0%B0-%D0%B8-%D0%B5-%D0%BD%D0%B0-%D0%BF%D0%BE%D1%81%D0%BB%D0%B5%D0%B4%D0%BD%D0%BE-%D0%BC%D1%8F%D1%81%D1%82%D0%BE-%D0%B2-%D0%B5%D1%81", "text": "България продължава да пада в Индекса за свобода на пресата и е на последно място в Европейския съюз.   Страната ни вече е на 111-о място, след Македония и Боливия, показва годишният доклад на \"Репортери без граници\".   Според доклада \"корупцията и тайните споразумения между медиите, политиците и олигарсите са широко разпространени\" у нас.     Свободата на пресата по целия свят е под заплаха от тройния удар на американския президент Доналд Тръмп, Русия и Китай в опит да бъдат смазани всички несъгласни, се казва още в доклада на организацията \"Репортери без граници\".", "date": "2018.04.25", "title": "България продължава да пада в Индекса за свобода на пресата и е на последно място в ЕС"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/381298-%D1%80%D0%B0%D0%B7%D1%86%D0%B2%D0%B5%D1%82%D1%8A%D1%82-%D0%BD%D0%B0-%D0%BA%D1%80%D0%B8%D0%BF%D1%82%D0%BE%D0%B2%D0%B0%D0%BB%D1%83%D1%82%D0%B8%D1%82%D0%B5-%D0%BF%D1%80%D0%B5%D0%B4%D1%81%D1%82%D0%BE%D0%B8", "text": "Една от всеки пет финансови институции обмисля да започне да търгува криптовалути през следващите 12 месеца, сочи проучване на Thomson Reuters, публикувано във вторник. Сред респондентите, които са заявили, че желаят да търгуват дигитални валути като биктойн (най-известната криптовалута), цели 70% посочват, че планират да започнат подобна търговията в рамките на следващите три до шест месеца. Самото проучване обхваща повече от 400 клиенти на финансовите платформи Thomson Reuters Corp., включително големи мениджъри на активи, хедж фондове и търговски звена на най-големите банки. Трябва да се има предвид, че Thomson Reuters е компанията майка на новинарската агенция Ройтерс, като тя предоставя данни и новини, касаещи индустрията на финансовите услуги. Редица банки продължават да проучват интереса на техните клиенти в тази посока, като няколко хедж фондове вече се опитват да търгуват с виртуални валути. Големият спад в цените на критповалутите през първото тримесечие на годината обаче насърчи критиците отново да предупреждават, че този пазар представлява ценови балон и че инвеститорите трябва да стоят настрана от него. Това е първото подобно проучване на Thomson Reuters и поради това не може да се прецени как се променя институционалния апетит по отношение на търговията на критповалути. Междувременно криптовалутите се намират в силен ценови подем от началото на месец април, като във вторник (24-ти април) биткойнтът поскъпва с около 4,5% към 6-седмичен връх от 9390 щатски долара. В началото на месеца водещата криптовалута ограничи своята рязка обезценка от началото на годината към нива под 7000 долара, преди да поскъпне здраво обратно над 9000 долара. Според някои анализатори и най-силни привърженици на дигиталните валути, това е сигнал за достигнато средносрочно дъно, от което биткойнът може отново да посъпне обратно към рекордните нива точно под 20 000 долара, достигнати за кратко около средата на декември 2017-а година. Силното поскъпване на криптовалутите през последните седмици доведе в понеделник до нарастване на общата им пазарна капитализация обратно над 400 млрд. долара за пръв път от 8-и март насам, като най-забележителен ръст през последните дни от над 80% имаше при цените на т.нар. „биткойн кеш\". „Ние вярваме, че „зимата\" за биткойна приключи\", заяви преди дни Том Лий, управляващ съдружник в компанията Fundstrat Global Advisors. Трябва да се има предвид, че Том Лий е един от най-сериозните „бикове\" за биткойн, като той очаква в края на настоящата година цени от около 25 000 долара. Говорейки по време на дебат през уикенда, друг силен привърженик на криптовалутите – Тим Дрейпър от Draper Associates – потвърди своите оптимистични перспективи пред биткойна. На въпроса как може да се сравни биткойнът с някои от неговите по-ранни инвестиции, като например в акции на Tesla Inc и на Skype, Драйпър отговори: „О, това е нещо по-голямо от всички тях взети заедно. Това е по-голямо от интернет. Това е по-голямо от желязната епоха (след бронзовата ера), от Ренесанса. Това е по-голямо и от индустриалната революция\". Легендарният предприемач от Силициевата долина Тим Дрейпър закупи около 30 хиляди биткойни през 2014-а година, като по това време цената на водещата криптовалута беше малко под 500 долара. По-рано този месец той прогнозира, че стойността на биткойн ще достигне „умопомрачителните\" 250 хиляди долара до 2022-а година.", "date": "2018.04.25", "title": "Разцветът на криптовалутите предстои"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/381299-%D1%84%D0%B1-%D1%89%D0%B5-%D0%BF%D0%BE%D0%B7%D0%B2%D0%BE%D0%BB%D0%B8-%D0%BE%D0%B1%D0%B6%D0%B0%D0%BB%D0%B2%D0%B0%D0%BD%D0%B5-%D0%BD%D0%B0-%D0%B8%D0%B7%D1%82%D1%80%D0%B8%D1%82%D0%B8-%D0%BF%D1%83%D0%B1%D0%BB%D0%B8%D0%BA%D0%B0%D1%86%D0%B8%D0%B8", "text": "Критикуван заради прекомерно усърдие в някои случаи при премахването на снимки, видеоклипове или текстове, които възприема като неприлични или насилствени, социалната мрежа Facebook обеща, че ще бъде възможно за потребителите да „обжалват\" тези решения, предаде Франс прес. „За първи път ние ви даваме правото да обжалвате нашите решения за постовете, така че да поискате второ мнение, ако мислите, че сме допуснали грешка\", обяснява пред Франс прес Шиобхан Кумиски, ръководителка на отдела по премахване на постове във „Фейсбук\". Механизмът на обжалването ще бъде задействан през годината и ще засегне на първо време голотата, секса, призивите към омраза или подбуждане на насилие, казва Кумиски. Досега потребителите можеха да обжалват изтриването на профили или на страници, но не и на отделни постове. В средата на март Facebook призна, че е допуснал грешка, след като временно цензурира реклама, представяща картината „Свободата води народа\" на Йожен Дьолакроа, изобразяваща жена с голи гърди и развято френско знаме. Facebook бе също много критикуван, че е закрил акаунта на потребител, публикувал снимка на картината „Произходът на света\" на Гюстав Курбе, на която в близък план се вижда женски полов орган. Вчера Facebook обяви, че е взел мерки през първото тримесечие на тази година срещу 1,9 милиона публикации, свързани с организациите „Ислямска държава\" и „Ал Кайда\". В повечето случаи мерките се изразяват в заличаване на съдържанието. Това е с два пъти повече от същия период за миналата година. Днес Facebook публикува на сайта си правила кои постове са позволени в социалната мрежа и кои не, предаде Ройтерс. Документът с правилата ще внесе яснота по въпросите, пораждащи объркване у потребителите за това кое е позволено и кое не да се публикува в мрежата, каза Моника Бикърт, вицепрезидент на Facebook, отговарящ за продуктовата политика и борбата с тероризма. Компанията планира и серия от публични форуми през май и април в различни страни, за да провери какви са резултатите от оповестените правила, каза Мери Де Брий, ръководител на отдела на Facebook по политиката на съдържанието.", "date": "2018.04.25", "title": "ФБ ще позволи обжалване на изтрити публикации"}
{"url": "http://www.classa.bg/%D1%81%D0%B2%D1%8F%D1%82/item/381291-%D0%BB%D0%B0%D0%B2%D1%80%D0%BE%D0%B2-%D0%BD%D1%8F%D0%BA%D0%BE%D0%B8-%D1%81%D1%82%D1%80%D0%B0%D0%BD%D0%B8-%D1%81%D0%B0-%D0%B8%D0%B7%D0%B1%D1%80%D0%B0%D0%BB%D0%B8-%D0%B4%D0%B0-%D1%80%D0%B0%D0%B7%D1%87%D0%BB%D0%B5%D0%BD%D1%8F%D1%82-%D1%81%D0%B8%D1%80%D0%B8%D1%8F", "text": "Руският външен министър Сергей Лавров увери, че някои държави \"са избрали да разчленят Сирия\". Според него икономическото възстановяване на Сирия ще отнеме време и този процес ще изисква суверенитетът на страната да бъде зачитан.   Министърът подчерта, че американските сили активно се заселват на източния бряг на Ефрат и не планират да напуснат. Освен това те имат подкрепата на френския президент Емануел Макрон.   \"Противно на изявленията на президента Доналд Тръмп, всъщност САЩ се инсталират активно на източния бряг на Ефрат и нямат намерение да напуснат района, те създават местни органи на властта\", каза министърът.   Лавров също беше загрижен за изявленията на западните държави, че няма да предоставят помощ за реконструкцията на райони, контролирани от Дамаск.", "date": "2018.04.25", "title": "Лавров: \"Някои страни са избрали да разчленят Сирия\""}
{"url": "http://www.classa.bg/%D1%81%D0%B2%D1%8F%D1%82/item/381290-%D0%B3%D0%B5%D0%BD%D0%B5%D1%80%D0%B0%D0%BB%D0%BD%D0%B8%D1%8F%D1%82-%D1%81%D0%B5%D0%BA%D1%80%D0%B5%D1%82%D0%B0%D1%80-%D0%BD%D0%B0-%D0%BE%D0%BE%D0%BD-%D1%81%D1%82%D1%83%D0%B4%D0%B5%D0%BD%D0%B0%D1%82%D0%B0-%D0%B2%D0%BE%D0%B9%D0%BD%D0%B0-%D1%81%D0%B5-%D0%B2%D1%8A%D1%80%D0%BD%D0%B0", "text": "\"Ясно е, че Студената война се е върнала\", заяви в интервю за шведския телевизионен канал SVT генералният секретар на ООН Антонио Гутериш. В същото време Гутериш посочи, че сегашната ситуация се различава от времената на Съветския съюз. \"Сега САЩ и Русия вече не контролират целия свят, както беше преди, сега много страни имат активна позиция в региона на Близкия изток: Турция, Иран, Саудитска Арабия и други\", поясни генералният секретар на ООН. В същото време той посочи, че сегашната ситуация е по-опасна, отколкото във времето на СССР. \"По време на Студената война съществуваха функции на диалог, контрол и комуникация, за да се гарантира, че когато възникне риск от конфронтация, ситуацията няма да ескалира извън контрол. Сега няма такива механизми. Ето защо ситуацията е толкова опасна\", заяви генералният секретар на ООН   Също така, Гутериш призна, че структурата на Съвета за сигурност на ООН може да се промени, тъй като този орган, създаден след Втората световна война, вече не отговаря на настоящите нужди. Според него някои страни използват прекалено често правото си на вето по време на гласуването на резолюции.   С това генералният секретар на ООН подчерта, че пълната реформа на организацията не е възможна, без да се промени и начинът на работа на Съвета за сигурност.   САЩ настояват за провеждане на реформа на Организацията на обединените нации. Според Белия дом организацията харчи много пари и в същото време работата й става все по-малко ефективна. Няколко западни държави, включително САЩ и Обединеното кралство, изразиха недоволството си от ветото на Русия срещу проекторезолюцията на САЩ за Сирия в рамките на заседанието на Съвета за сигурност на ООН на 10 април. Москва от своя страна предложи две проекторезолюции по същата тема, които бяха отхвърлени също с вето от други членове на Съвета за сигурност.", "date": "2018.04.25", "title": "Генералният секретар на ООН: \"Студената война се върна\""}
{"url": "http://www.classa.bg/%D1%81%D0%B2%D1%8F%D1%82/item/381286-%D0%B0%D0%BC%D0%B0%D1%82%D1%8C%D0%BE%D1%80-%D0%BE%D1%82%D0%BA%D1%80%D0%B8-%D1%82%D0%B0%D0%B5%D0%BD-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B8-%D0%BA%D0%BE%D1%80%D0%B0%D0%B1-%D0%BE%D0%BA%D0%BE%D0%BB%D0%BE-%D0%B7%D0%B5%D0%BC%D1%8F%D1%82%D0%B0", "text": "След полет над Земята в продължение на повече от половин година, американският таeн космически самолет X-37B OTV 5, е бил открит от аматьор наблюдател на спътници, на орбита около 355 км над морското ниво, съобщава специализираният портал Spaceflight 101.   X-37B извършва своя пети орбитален полет след излитане на 7 септември 2017 г. от космическия център Кенеди в щата Флорида. Като се има предвид типичната завеса на мистерия, заобикаляща тази програма на американските военновъздушни сили, неговото изстрелване бе показано само до разделянето на полезния товар от кораба, но не бяха разкрити оперативните аспекти на мисията, като оперативна орбита на кораба, очакваната продължителност на полет и подробности за полезния товар, който носи.   Според астрономите, американският космически апарат е изведен на орбита, за да проучи ефекта от космическите условия върху електронните системи и устройства, но няма повече подробности за мисията му.   Откритието бе направено на 11 април от любителя от Холандия Сеес Басса, проследяващ космически обекти, съобщава специализираният портал Satobs.org.", "date": "2018.04.25", "title": "Аматьор откри таен американски космически кораб около Земята"}
{"url": "http://www.classa.bg/%D1%81%D0%B2%D1%8F%D1%82/item/381287-%D0%B4%D0%BE%D0%B9%D0%B4%D0%B5-%D0%BB%D0%B8-%D0%BA%D1%80%D0%B0%D1%8F%D1%82-%D0%BD%D0%B0-%D1%81%D0%B2%D0%B5%D1%82%D0%B0-%D0%B2-%D0%BF%D0%BE%D0%BD%D0%B5%D0%B4%D0%B5%D0%BB%D0%BD%D0%B8%D0%BA", "text": "Многобройни медии съобщиха миналата седмица, че краят на света ще се състои на 23 април, цитирайки като източник библейския нумелолог Дейвид Мейд. Този човек обаче описа това като \"фалшиви новини\", съобщава The Guardian.   Мийд, автор на 14 книги, фокусирани предимно върху края на света или мистериозната планета Нибиру, която според някои е на път да се сблъска със Земята, не вярва, че апокалипсисът ще се случи тези дни.   В действителност, нумерологът прогнозира, че времето, когато Исус Христос ще спаси неговите последователи и ще отхвърли останалите, трябва да се състои някъде между май и декември тази година, въпреки че този факт не означава край на света.   Мийд, който вече се е случвало да направи неверни предсказания за края на света, казва, че това събитие ще доведе до седем години на \"скръб\", следвани от 1000 години на \"мир и просперитет\", преди светът да бъде разрушен. С други думи, според него \" Светът няма да свърши скоро, поне не в нашия живот! \"   От своя страна НАСА посочва, че \"няма астероид или комета в предстоящ сблъсък със Земята\".", "date": "2018.04.25", "title": "Дойде ли краят на света в понеделник?"}
{"url": "http://www.classa.bg/%D1%81%D0%B2%D1%8F%D1%82/item/381288-%D0%BA%D0%BE%D0%BC%D0%BF%D0%B0%D0%BD%D0%B8%D1%8F%D1%82%D0%B0,-%D0%BA%D0%BE%D1%8F%D1%82%D0%BE-%D0%BB%D0%BE%D0%BA%D0%B0%D0%BB%D0%B8%D0%B7%D0%B8%D1%80%D0%B0-%D0%BE%D1%81%D0%B0%D0%BC%D0%B0-%D0%B1%D0%B8%D0%BD-%D0%BB%D0%B0%D0%B4%D0%B5%D0%BD,-%D0%BF%D1%80%D0%BE%D1%81%D0%BB%D0%B5%D0%B4%D1%8F%D0%B2%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%86%D0%B8%D1%82%D0%B5", "text": "Palantir Technologies, софтуерна компания, основана от милиардера Питър Тиел, известна с ролята си в борбата срещу тероризма, се превръща в глобален инструмент за проследяване на обикновените американци. За това съобщава Блумбърг, разкривайки неотдавнашен случай на шпиониране на цивилни в най-голямата банка в САЩ. По-конкретно, Palantir, чиято система се използва от повече от дузина американски правителствени организации, включително от множество агенции за шпионаж, е започнала преди почти 10 години да обслужва JPMorgan за откриване на заплахи, включително и тези вътре в банката.   В резултат на това сътрудничество се появи Metropolis - инструмент за анализ, посветен на мониторинга на целия набор от служители. За тази цел програмата анализира частната информация, събрана от отдела на банката за вътрешни заплахи, която включва данни като GPS местоположения, история на браузърите, имейли и телефонни разговори.   Според агенцията, дейността на този отдел излезла извън контрола на JPMorgan и след като висшите ръководители на банката осъзнали, че и те са били в обектива на този инструмент, програмата била отменена.   \"Наясно сме, че може да се злоупотребява с мощната технология и посвещаваме много време и енергия да се уверим, че нашите продукти се използват за силите на доброто\", декларира Palantir Technologies.   Palantir използва извличането на данни като основно средство за установяване на връзки и логически последователности между наличната информация. От 2013 г. тя предоставя услуги на организации като ЦРУ, ФБР, Министерството на вътрешната сигурност, Морската пехота и американските ВВС. Най-голямата й заслуга, е участието й при разкриване местоположението на Осама бин Ладен.", "date": "2018.04.25", "title": "Компанията, която локализира Осама бин Ладен, проследява американците"}
{"url": "http://www.classa.bg/%D1%81%D0%B2%D1%8F%D1%82/item/381289-%D0%BF%D1%80%D0%B5%D0%BA%D1%80%D0%B0%D1%82%D1%8F%D0%B2%D0%B0%D0%BD%D0%B5-%D0%BD%D0%B0-%D0%BF%D0%BE%D1%82%D0%BE%D0%BA%D0%B0-%D0%BE%D1%82-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D1%82%D1%80%D1%8A%D0%BC%D0%BF-%D0%BE%D0%B1%D1%8F%D0%B2%D1%8F%D0%B2%D0%B8-%D1%83%D1%81%D0%BB%D0%BE%D0%B2%D0%B8%D0%B5-%D0%B7%D0%B0-%D0%BD%D0%BE%D0%B2%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D0%B7%D0%B0-%D0%BD%D0%B0%D1%84%D1%82%D0%B0", "text": "\"Мексико, чиито имиграционни закони са много строги, трябва да попречи на хората да минат през Мексико на път към Съединените щати. Може това да е условие за новото споразумение НАФТА. Нашата страна не може да приеме това, което се случва! Освен това трябва да получим бързо финансиране на стената\", пише Доналд Тръмп в своя Twitter акаунт.   На 1 април Тръмп обвини Мексико, че прави \"много малко или нищо\", за да попречи на мигрантите от други страни да пресекат южната му граница на път към Съединените щати. \"Трябва да сложи край на големите потоци от наркотици и хора, или ще прекратя източника им на доходи НАФТА!\" заплаши обитателят на Белия дом.   Мексико и Канада постигнаха съгласие през август миналата година да предоговорят НАФТА, по искане на американския президент, който многократно заяви, че споразумението е накарало много американски компании да съкратят работниците си и да преместят фабриките си в Мексико.   Тръмп многократно е обещавал, че ще договори по-добра сделка за Съединените щати или ще се откаже от това споразумение", "date": "2018.04.25", "title": "Прекратяване на потока от мигранти: Тръмп обявяви условие за ново споразумение за НАФТА"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/381281-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%BA%D0%BE%D1%80%D0%BE-%D0%BE%D1%82%D0%BD%D0%BE%D0%B2%D0%BE-%D0%B2-%D0%BE%D1%80%D0%B1%D0%B8%D1%82%D0%B0%D1%82%D0%B0-%D0%BD%D0%B0-%D1%80%D1%83%D1%81%D0%B8%D1%8F", "text": "              В последните седмици сред водещите политически новини неизменно присъства сериалът „Радев срещу Цветанов\" (или обратното). Водеща тема в него пък неизменно е мястото на България в геополитическия сблъсък между Запада (ЕС, НАТО) и Русия.     След последното заседание на т.нар. Консултативен съвет за национална сигурност (КСНС) заместник-председателят на най-голямата управляваща партия и неин парламентарен шеф обвини президента, че е предложил становище, след чието приемане „трябва да излезем и да кажем, че започваме стъпки към излизане от НАТО\". \"За всички е ясно, че президентът гледа на Изток. Има съмнения, че този човек е зависим от други държави\", добави по-късно Цветанов.   Президентът отхвърли това тълкувание, като го отдаде на личностни особености: \"Неслучайно настоявам за по-добро образование. Явно Цветан Цветанов по-трудно осмисля това, което чете\".   Прехвърлянето на политическия дебат върху плоскостта на обидните квалификации по принцип не е ползотворно. Затова, без да познавам никого от двамата опоненти и съдейки само по външни белези, бих казал единствено това: по показателя интелектуално равнище, бързина и качество на мисловните процеси, между двамата не се забелязва някаква съществена разлика.   По-важни обаче са политическите позиции и оценки. От тази гледна точка казаното от заместник-председателя на ГЕРБ може и на някои да им изглежда пресилено, но по същество то е вярно. Както по конкретния въпрос - ударите срещу военни обекти в Сирия заради употребата на химическо оръжие, така и по-общо - членството на България в ЕС и в НАТО наистина изглежда все по-формално, страната все по-неприкрито и все по-бързо се отдалечава от партньорите си в евроатлантическата общност и се приближава до орбитата на Русия.     В подкрепа на тази констатация говори и обстоятелството (донякъде трагикомично), че политик като Цветанов се превърна в най-последователния и твърд защитник на евроатлантическата ни принадлежност. При това не е ясно дали нагърбването с тази роля е искрено или възложено. Във всеки случай ролята е силно драматична, защото героят изглежда съвсем самотен. Сред управляващите може да има и други, които мислят като него, но те явно много умело се прикриват.   Не само президентът, а и огромното мнозинство от овластените по един или друг начин български политици (включително т.нар. парламентарна опозиция) всъщност са в обратния лагер - на гледащите на Изток. Като към това прибавим мнозинството от медиите и налаганите в тях коментатори и „експерти\", трябва да кажем, че тази гледна точка доминира цялата т.нар. публична среда.   За някои от политиците това отдавна не е новина, те никога не са се и прикривали. Като българските „националисти\", които на място обясняват, „че Крим не е анексиран или окупиран\", хвалят Москва и критикуват „силната ни зависимост от Брюксел и Вашингтон\". Разликата е, че днес те вече са част от управляващото мнозинство.   Повечето от останалите политици пък вече полагат все по-малко усилия да поддържат евроатлантическата си маскировка. Тя започна да им става тясна и неудобна още покрай събитията в Крим и Източна Украйна и последвалите санкции срещу Русия. Но напоследък, покрай Сирия и случая „Скрипал\", направо я захвърлиха.     Нещо повече дори: държат се така, сякаш нямат друга грижа освен интересите на Русия и задоволяването на имперските ѝ комплекси. Оценките им за споменатите събития вече дословно повтарят официалните руски позиции. Когато говорят, човек остава с натрапчивото впечатление, че слуша леко пообрана версия на прословутата говорителка на руското външно министерство.    Така например споменатото становище, предложено от президента на КСНС, няма нищо общо с позициите на НАТО и ЕС. Но пък напълно съвпада с мнението на Москва, че въздушните удари срещу режима на Асад „покачват риска от ескалация на напрежението в региона\" и са незаконни, понеже са без мандат от Съвета за сигурност. И нищо не се споменава за употребата на химическо оръжие. Сякаш това не е военно престъпление и въобще не покачва риска от ескалация.   По случая с отравянето на Скрипал и дъщеря му България също рязко се разграничи от съюзниците си и едно към едно като Русия поиска „неопровержими доказателства\". Сякаш не става дума за очевиден рецидив и сякаш някой друг освен Москва има интерес и възможност да го извърши.   Така тези български политици не само се солидаризираха, но и превърнаха страната ни в глашатай на отвратително наглите и до болка познати (от убийството на Троцки до убийството на Литвиненко, от агресията срещу Грузия до агресията срещу Украйна) лъжи по съветски образец. Затова те са не просто симпатизанти на Русия, а инструменти в ръцете на Кремъл, оръжие във водената от него хибридна война срещу Запада и срещу самата България.     Всичко това е старателно гарнирано с приказки за \"лошия\" Запад, който е ту наивен, ту коварен. Ту слаб и безсилен, ту войнствен и агресивен. И понеже застрашава „горката\" Русия, той е опасен за света и за националната ни сигурност. Натрапчиво се повтаря и наглата лъжа, че ЕС е като Съветския съюз, та дори и по-лош. И че е виновен за всичките ни неблагополучия.     Въпреки усилията на своя заместник-председател в защита на евроатлантизма, ГЕРБ все по-ясно се вписва в същия отбор. Което си личи от самотата на Цветанов и най-вече от поведението на неговия началник. Докато единият (искрено или по поръчение) се опитва да поддържа някакъв евроатлантически образ на партията си, другият или си мълчи, или лее галещи ухото балансиращи приказки. \"Изобщо не става дума за избор между Русия и Запада. България е ЕС, България е НАТО\", каза той пред \"Нойе Цюрхер Цайтунг\".   В моменти като сегашния обаче изборът е неизбежен, а балансът - невъзможен. Няма как да балансираш между себе си (ако наистина си ЕС и НАТО) и някой друг. Няма как, като при случая „Скрипал\", да се правиш, че си от единия отбор, а с позицията си да играеш за другия. По много други въпроси (санкциите, Крим, „Белене\" и другите руски мегабезсмислени и мегакорупционни проекти) той се опитваше да се хареса на всички и да стои в разкрачено положение. Сега обаче позата му вече е шпагат. И предстои падане.   Ако можеха, повечето от българските политици с удоволствие биха продължили да си живеят едновременно и в двата свята. Но за тяхно съжаление събитията им налагат да направят избор. И се вижда, че поради симпатии или някакъв вид материално стимулиране повече ги влече не западният свят на свободата, правата, върховенството на закона и другите демократични ценности, а полуфеодалната авторитарно-олигархична диктатура на изток. Затова и България, формално все още принадлежаща към единия свят, все повече заприличва на другия.", "date": "2018.04.25", "title": "България скоро отново в орбитата на Русия?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/381282-%D0%BA%D0%B0%D0%BA-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D1%80%D0%B5%D0%BA%D1%8A%D1%80%D1%88%D0%B8-%D0%BA%D1%80%D0%B8%D0%BB%D0%B5%D1%82%D0%B5-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0%D1%82%D0%B0-%D0%BC%D0%BB%D0%B0%D0%B4%D0%B5%D0%B6", "text": "Винаги съм знаел, че обитавам дива и варварска страна, но това, което се  , надвишава всякакъв познат канибализъм! Можете ли да си представите?   Идват подрастващи активисти с кроткото намерение „да дискутират как да подобрят живота на младите европейци\", да умуват и да „ \", които после да пратят на възрастните политици, но, видите ли, вместо да им осигурят благоприятни условия, европредседателите ги посрещат с безплатна пиячка и голи жени! Ужас!     Някой си г-н Луис Алварадо, който, види се, е изтъкнат младеж в цялата тази работа, с горчивина споделя, че вследствие на неразумно предложения безплатен алкохол, „ \".    От което човек допуска, че или алкохолът е бил задължителен за европейските младежи и специални квестори са им го наливали насила в устата, или пък че на бъдещите европейски лидери ангелът им е толкова слаб, че само да видят пиячка на аванта, се овъртолват до самозабрава и си причиняват тежък махмурлук на следващия ден.   А пък вече ме е страх да си представя какво са преживели във фантазиите си младите активисти и бъдещи политици при вида на полуголите танцьорки. Цялото това безобразие въпросният младеж Алварадо определя като „ясен знак за патриархалните стереотипи\" и подчертава, че баядерките са били повикани, въпреки че по време на конференцията е имало   сесия, посветена на  равенството между половете и овластяването на младите жени .   Чудя се кое нарушава тук равенството на половете - липсата на полуголи танцьори ли? Или че танцьорките, бидейки танцьорки, не могат всички до една да са евродепутатки?   Алварадо, след като мрънка още известно време за неуредици и несправедливости, обобщава: \" \"   Без да знам кого точно представлява той (предполагам някакви казионни организации за безделници и превъзбудени активисти), ми се ще да науча как представляваните от него „се борят за ЕС\" и срещу кого се борят.    Срещу други казионни активисти? Срещу националните правителства, които не им плащат самолетните билети, а вместо това ги напиват с безплатен алкохол и възпламеняват фантазиите им с полуголи танцувачки? С кого се води борбата за един по-добър ЕС? Кой е врагът? Кой не позволява на добрия ЕС да е още по-добър?   И още един-два въпроса. С какво точно успя да се занимае този младежки форум? Да, знам, знам... Пише го в   на председателството: „ \", както и че „ \".   Добре, ама какво ще произведете? Какъв ще бъде продуктът на експертните ви усилия, за които трябва да се харчат публични средства, вместо за питиета и танцьорки? Кое е онова безценно, което ще създадете и без което ЕС няма да е същият?   И накрая, ако трябва да подходя съвсем егоистично, като истински тъмен патриархален балкански субект: с какво моят живот ще стане по-различен от това, че вие бяхте тук (макар и на свои разноски), изказвахте се, разменяхте папки с презентации и други рекламно-информационни материали, оплакнахте окото с полуголите танцьорки и се нацепихте на аванта с безплатен алкохол, та ви боляха на другата сутрин главите?   Как това подобрява моя живот, как усъвършенства душата ми?    Хайде, оставете ме мен и кажете: как вашето съществуване и вашите занимания подобряват живота на който и да е европейски младеж, решил да се занимава с нещо истинско като образование, кариера, семейство, творчество? Дали този младеж има нужда от вашата борба и вашата „грижа\" за него? Не ми отговаряйте...   Странен е не младежкият форум - такива като него сигурно са десетки в рамките на нашето председателство и десетки хиляди в печалната практика на европейската бюрокрация. Странно е вниманието, което му отделиха българските медии. Някакъв младеж дошъл тук на мероприятие и решил да се възмути - голям праз!   Медиите му отделиха внимание не заради съдържателността на неговото възмущение, а заради комуникационния канал, по който изтече то. То изтече под формата на журналистически материал от някой си Сарантис Михалопулос, който пише за „Юрактив\".   Какво е „Юрактив\"? - ще попита тъмният и патриархален балкански субект. Това е специална платформа за онлайн публикуване на статии за европейски политики. Създадена е през 1999-а и е една от няколко компании, фокусирани върху европейския дебат в Брюксел.   Финансира се от Генералния директорат за комуникационни мрежи към Европейската комисия. Сайтът си има и европейска мрежа, чиято българска секция представлява разделът „Европа\" на „Дневник\".   Вие кога за последен път четохте „Юрактив\"?   Не ме интересува Луис Алварадо. Не ме интересуват форумите на активистите - в тях не намирам никакъв смисъл, никаква полза за никого, освен за структурите, усвояващи съответното финансиране - такива форуми най-много да родят някаква нова регулация, нова директива или конвенция, дето да отрови живота на всички, само и само да създаде работа на още стотина чиновника.   Честно казано, не ме интересуват и мероприятията в рамките на българското председателство. Интересува ме обаче радостта, с която медиите приемат всякакви несъстоятелни поплювки по държавата: ето, пак се изложихме, ето, пак ни зашлевиха шамар от Брюксел, ето, пак се провалихме, за нищо не ставаме...   Ако не бяха нашите медии, вие никога нямаше да чуете за Луис Алварадо, за Сарантис Михалопулос и за „Юрактив\".    Нямаше да знаете колко жалък е „българинът\" и как едно председателство не може да направи като хората. Понякога си мисля, че всички ще са по-доволни, ако връз Парламента пише не „Съединението прави силата\", а Славейковото „Не сме народ, а мърша\".   Освен това мисля, че Картаген трябва да бъде разрушен.", "date": "2018.04.25", "title": "Как България прекърши крилете на европейската младеж"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/381283-%D0%B8%D0%BC%D0%B5%D1%82%D0%BE-%D0%BD%D0%B0-%D0%BA%D1%80%D0%B0%D0%BB%D1%81%D0%BA%D0%BE%D1%82%D0%BE-%D0%B1%D0%B5%D0%B1%D0%B5-%D1%81%D0%B5%D1%80%D0%B3%D0%B5%D0%B9-%D0%B8%D0%BB%D0%B8-%D0%B4%D0%BE%D0%BD%D0%B0%D0%BB%D0%B4", "text": "Раждането на нов член на кралското семейство е истинско събитие във Великобритания, а у нас то може да предизвика вълна от буйни реакции - от почесване на главата и прозявка до едно не особено въодушевено \"Да им е живо и здраво!\". Едно бебе е, какво толкова?   На Острова обаче това е събитие, от което мнозина поданици на кралица Елизабет II се вълнуват. А ако не друго, то поне е възможност да се изкарат и някакви пари от залози. Не е учудващо тогава, че още преди третото дете на принц Уилям и херцогинята на Кембридж Кейт Мидълтън да се роди, се залагаха пари за пола и името на бебето.     Вече е ясно, че Уилям може да ги прави всякакви - след принц Джордж (4) и принцеса Шарлът (2) дойде време за още едно момче. Големият въпрос засега остава само името на бебето, а от залозите много хазартно настроени англичани ще останат с празни джобове...     Артър, Джеймс и Филип  - Това са трите имена, които според букмейкърите имат най-голяма вероятност да бъдат избрани за третото дете на Кейт и Уилям. И ние сме фенове на Peaky Blinders, но Артър има прекалено ретро-звучене. Джеймс е твърде масово разпространено, а Филип... е, ако е Филип, поне прадядото ще има повод за радост. Но пък по този начин роднините от страната на Кейт ще започнат да се сърдят.   В нашите глави се въртят обаче няколко по-подходящи имена за малкия вързоп, No.5 по линията на наследяване на кралската корона. За новия член на семейството на Уилям и Кейт предлагаме:   1. Сергей  - Какъв звучен шамар ще е това в лицето на Русия! Кралското семейство по принцип стои настрана от политиката (или го държат настрана, зависи от гледната точка) на Великобритания, но какъв по-подходящ момент да се удари едно рамо на кабинета на Тереза Мей. \"На ви, руснаци! Ние по-успешно от вас прецакахме ЕС, взехме ви шпионите, а сега ще ви вземем и имената!\" - да, определено не звучи като монархически начин на мислене, но във всеки човек се таи поне малко спортна злоба.   2. Доналд  - Като стана дума Brexit, трябва да се замислим, че сега е подходящият момент и за скрепяване на \"специалните отношения\" с по-големия брат на Великобритания отвъд океана - САЩ. Отличен ход в тази насока ще е малкият наследник на Кейт и Уилям да бъде кръстен на настоящия президент на Щатите Доналд Тръмп. Той определено ще оцени галенето на егото и може би, когато един ден посегне към \"големия си ядрен бутон\", ще пощади Великобритания заради своя кръщелник. Само да не му дават да държи бебето, защото е всеизвестно колко сръчен е...   3. Владимир  - А може би, водени от странни съображения за сближаване не само със Запада, но и с Изтока, Кейт и Уилям ще предпочетат да кръстят отрочето си с друго руско име. То и без това ще е на мода в Русия още поне няколко десетилетия. Не трябва да се забравя, че не само САЩ имат ракети...   4. Джон  - Името \"Джон\" не попада дори в челната десетка на очакваните от буукмейкърите имена. На 11-а позиция е \"Джонатан\", но то е някак безвкусно официално. Къде е проблемът Кейт и Уилям да си кажат \"Все та'а, брат\" и да лепнат простичкото и класическо название \"Джон\" на новото си отроче? Детето си е тяхно и могат да правят с него каквото си решат, нали така? Още повече, че вторият им син е пети в линията на престолонаследници, така че не са големи шансовете малкият бъдещ Джон да стане скоро крал.   5. Принц/Принс  - На певеца. Онзи, който през '80-те беше икона, после се сетихме за него чак когато почина. Така името на хлапето и титлата му ще съвпадат и ще може по-бързо да осъзнае как се казва Аз-а му. Щом може \"Господин Господинов\", може и \"Принц Принц\".   Имената на предните деца на Кейт и Уилям бяха обявени няколко дни след раждането им. Възможно е така да се случи и сега. Във всички случаи залагането на име се струва твърде рисковано, но ако ви позволят да опитате с някое от нашите предложения и изкарате някой долар/паунд/лев, ще си чакаме почерпката.", "date": "2018.04.25", "title": "Името на кралското бебе - Сергей или Доналд?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381284-%D1%88%D0%BE%D1%82%D0%BB%D0%B0%D0%BD%D0%B4%D0%B8%D1%8F-%D0%B8%D0%B7%D0%BD%D0%B0%D1%81%D1%8F-%D1%83%D0%B8%D1%81%D0%BA%D0%B8-%D0%B7%D0%B0-5-%D0%BC%D0%BB%D1%80%D0%B4-%D0%B5%D0%B2%D1%80%D0%BE,-%D0%B0-%D0%BD%D0%B8%D0%B5-%D1%81%D0%B5-%D1%85%D0%B2%D0%B0%D0%BB%D0%B8%D0%BC-%D1%81-%D0%B4%D0%BE%D0%BC%D0%B0%D1%88%D0%BD%D0%B0", "text": "Износът на шотландско уиски е на стойност близо 5 млрд. евро годишно. През 2017 г. износът е рекорден, на стойност 4,359 милиарда в британски паунди. Като количество това са 1,23 милиарда бутилки. Това е нетна стойност, без акцизи и данъци.   Увеличението е с 1,6% като количество и 8,9% като стойност. Тоест – освен че се увеличава износът, расте и цената на която се продава шотланското уиски. И се променят пазарните търсения – расте продажбата на по-скъпия клас уискита. А те са малцови, чист дестилат. Иначе масовото блендед уиски е нещо много просто – смес на малко (при по-евтините) малцов дестилат и спирт, боядисан с карамел.    Шотландците там на север нямат грозде, сливи и др. плодове, и са направили питие от зърно, което продават в цял свят. Например годишно се продават над 200 млн. бутилки „Джони Уокър”, над 80 млн. бутилки „Балантайнс” и т. н. По цял свят има ценители на тази или онази марка.  А къде са ценителите на тази или онази    У нас има хора, които живят със самочувствието, че като дойде тук чужденецът и опита българска ракия, спира да пие уиски и търси само нашенската.  И, разбира се, домашна. Наивно се шири убеждението, че домашната е най-хубава и винпромската нищо не струва.  Да, ама… Един англичанин, заселил се преди време в село до Търново, каза: „Като опитах за пръв път домашна, помислих, че е бензин”. Друг англичанин, заселил се в село до Ямбол пък, взе да вари сам ракия, да покаже, че ще я направи по-хубава, по-пивка. И на преглед на ракиите в тоя край му дадоха първа награда.  Някой да е чул да се изнася някъде ракия „Домашна”? Или пък да е чул шотландците да псуват купешкото си уиски и винпромите (спиртоварните си), и да обясняват, че домашното уиски е по-хубаво? Няма как някъде по света домашното да излезе по-добро от направеното с професионална техника и от професионалисти. Това че тук и там по селата у нас имало някой майстор, са изключения. Лесно може да се докаже при една сляпа дегустация, като сипеш на върли фенове на домашната да опитат няколко хубави купешки ракии, без да виждат какво е, за сравнение.  Така че, който иска да си развива националното производство, национален продукт, не трябва да го псува и да обяснява, че е боклук. Лютите, парливи ракии не са повод за гордост – само защото дядо ти, вуйчо ти или чичо ти я е варил.  Ракията е идентична с италианската грапа и турската ракъ. И макар че гроздовото бренди не е най-популярният концентрат по света, и италианци, и турци изнасят ракии по цял свят. Макар и не много, но можеш да видиш такива на всеки дюти фрий шоп по летищата, във всеки голям магазин за алкохол из Европа. А нас ни няма на картата на света, има малък експорт ракии само за българите в САЩ. Макар че много от тях почнаха да пият чилийска мускатова, както и други ракии.    През последните две години износът на вино от България е на стойност 33-34 млн. евро. За сравнение, например Австрия вече изнася вино за над 150 млн. евро годишно – почти пет пъти повече. А у нас живеем със самочувствие, че българското вино е най-хубаво в света и навсякъде го търсят.  С Франция по-добре да не се сравняваме – тя е изнесла вино за 12,9 милиарда евро – рекордно миналата година. А в края на 70-те години на миналия век България се сравняваше с Франция по износ на вино на човек от населението и беше сред първите в света по износ като количество. Това не е носталгия по соца, а факти от статистиката, върху които трябва да се помисли. Има нещо сбъркано в „българския модел”, което трябва да се промени. —   Австрийската алкохолна компания Gölles е произвела уиски с марка „Брекзит”. Цената на дребно на пазара е между 45 и 55 евро бутилката, скъпичко за уиски. Но уискито е „технологична метафора”, двойно дестилирано от смеска подбрани зърнени суровини – царевица, ръж, ечемик, пшеница и лимец. Съзнателно в суровината липсва традиционният шотландски ечемичен малц, тъй като Великобритания се отделя от ЕС.  Според дегустаторите уискито е доста добро, с плътен и богат вкус, съчетават се сладост и пикантност. Варено е в медни казани, отлежавало в дъб. Някои определят вкуса му като уникален, поради зърнената смеска, и типичен за уиски.    ", "date": "2018.04.25", "title": "Шотландия изнася уиски за 5 млрд. евро, а ние се хвалим с домашна"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/381285-%D0%B1%D0%BE%D1%80%D0%B8%D1%81%D0%BE%D0%B2-%D0%B2-%D0%B1%D1%83%D0%BA%D1%83%D1%80%D0%B5%D1%89-%D0%B1%D0%B5%D0%B7-%D0%B4%D0%B0-%D0%BF%D1%80%D0%B5%D0%B3%D0%BB%D1%8A%D1%82%D0%BD%D0%B5%D0%BC-%D0%BA%D0%BE%D1%81%D0%BE%D0%B2%D0%BE,-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D0%B2%D1%8A%D1%80%D0%B2%D0%B8%D0%BC-%D0%BD%D0%B0%D0%BF%D1%80%D0%B5%D0%B4", "text": "На четиристранната среща са били конкретизирани икономически проекти в областта на транспорта и дегиталната свързаност, които да бъдат представени на срещата 16+1 през май в София с участието на Китай.   \" Без да преглътнем Косово, на Балканите не може да вървим напред. Тежка задача стои пред Вучич, знам, но нашето бъдеще е да сме заедн о, да нямаме конфликти, защото конфликт в една страна на Балканите,  ражда конфликти в целия регион\".     Това заяви българският министър-председател на съвместния брифинг на четиримата балкански държавници - Виорика Дънчила, Бойко Борисов, Алексис Ципрас и Александар Вучич след срещата им в двореца \"Виктория\" в Букурещ в рамките на Съвета за сътрудничество  между четирите страни.   България, Гърция, Румъния трябва да направим всичко възможно с нашите братя да сме голямо семейство на Балканите,  подчерта Борисов.   „Сама по себе си срещата, че продължава да се осъществяват на четирите държави, е една добра новина.  Няма като Вишеградската четворка да правим декларации.  Ние искаме дигитална инфраструктура, свързаност, пристанища и на двустранните си отношения, които имаме – вдигане на ръста на икономиката и в сфери като култура и туризъм да напреднем\", заяви още българският премиер.   „Благодарен съм и с цялото си уважение се отнасям към това, което направи Жан-Клод Юнкер, министърът за външните работи Могерини, обикаляйки Западните Балкани. Същото прави и председателят Туск. Не можем да подминем и личната ангажираност на канцлера Меркел по въпроса\", поясни Борисов.   Според него не са леки решенията, които Вучич трябва да взима. „Без да преглътнем Косово, Босна и Херцеговина, не можем Балканите да вървим напред.  Горд съм с политическия елит на Балканите \", изтъкна премиерът на България.   \"Уверявам премиера Бойко Борисов в подкрепата на Румъния за целите на българското европредседателство. Това каза Виорика Дънчила, министър-председател на Румъния, откривайки пресконференцията след Съвета за сътрудничество на високо равнище между Сърбия, България, Гърция и Румъния в Букурещ.   „Искам да поздравя президента Вучич. Оценявам ролята на Сърбия като фактор за стабилност в Западните Балкани и позитивната роля по отношение на сътрудничеството и помирението в региона. Искам да го уверя в нашата подкрепа в процеса на присъединяване в ЕС. В същото искам да приветствам премиера Бойко Борисов на тази среща и да го уверя в нашата подкрепа за постигане на целите на Българското председателство, където Западните Балкани имат ключово място\", посочи Дънчила.   Борисов специално изрази своята убеденост, че канцлерът  Меркел ще помогне на Балканите да тръгнат напред.   Той подчерта, че  въпреки резервите на Франция, Германия ще даде решителен тласък  за разширяването на ЕС на Балканите.   \"Да, президентът Макрон говори за кохезионната политика, за промени в ЕС, но аз съм убеден, че канцлерът Меркел ще помогне много, за да дръпнат Балканите напред. Защото всички си дават ясна сметка, че Балканите могат да бъдат проспериращо и добро място за живеене и в същото време - с един арест или едно убийство да експлодира или Косово, или Босна и Херцеговина\", каза Борисов.    По време на срещата четиримата държавници са се договорили за конкретни икономически проекти в областта на транспорта: магистрали, ЖП линии, свързване на пристанища, както и дигиталната свързаност, които да бъдат представени на срещата 16+1 с участието на Китай през май в София.   Четирите страни ще създадат работни групи от министрите на транспорта, които да конкретизират проектите преди срещата в София, посочи Александър Вучич, който декларира желянието на Сърбия да стане член на ЕС. \"Днес имаме конкретни разговори и изводите са, че ще създадем съвместна работна група, която ще бъде на транспортните и комуникационните ни министри, за да могат да конкретизират проектите, които дискутирахме днес. Трябва да работим изключително бързо\", заяви той.   Вучич поясни, че Сърбия има увеличен стокообмен с Румъния, България и Гърция и увеличение на туристопотока. „Вярваме, че тези четиристранни срещи са изключително важни. Ние сме единствената страна, която не е членка на ЕС все още, затова ни е важна подкрепата на Румъния, България и Гърция по пътя към ЕС\", заяви той.   „Нашата цел е да сме в подкрепа за балканските държави и да допринасяме за развитието на нашия регион на база на нашите желания и интереси, а не само на създадения дневен ред от трети страни\", декларира от своя страна гръцкият премиер Алексис Ципрас. - \"Когато говорим за Западните Балкани, става дума за Европа. Дискусиите по темата продължават. Дискусиите започнаха по времето на срещата през 2003 г. в Солун, когато темата за Балканите беше поставена на дневен ред, както и членството на България и Румъния . Трябва да продължим това, което стартирахме преди 15 години\", посочи още гръцкият премиер и заяви, че това ще бъде продължено на срещата в София на 17 м   Министър-председателят на Гърция Алексис Ципрас изтъкна, че целта на четиристранния съвет е да допринася за мира, стабилността и сигурността в региона.  Ципрас и Дънчила оцениха високо постигнатото по време на Българското председателство на Съвета на ЕС И подчертаха успеха му до този момент . .   Президентът Вучич благодари за ангажираността към Западните Балкани и конкретно към Сърбия и обърна внимание на готовността и на четирите страни от Съвета за ускоряване на реализацията на инфраструктурните проекти.    И Ципрас, и Вучич, а и румънският премиер демонстрираха подчертано уважение към Борисов и неговите усилия за европейския път на Западните Балкани.  Те няколко пъти се обръщаха към него на малко име - Бойко, за да  изтъкнат близките си контакти с него.   Това е трета среща в същия формат в рамките на половин година. В началото на октомври 2017 година България беше домакин на четиристранна среща в Евксиноград с участието на премиерите на Гърция, Румъния, България и президента на Сърбия. Тогава Борисов подчерта, че това, което събира четиримата,  са общите инфраструктурни интереси.   Два месеца по-късно в Белград четиримата обсъдиха нивото на икономическото сътрудничество, укрепването на регионалната стабилност и подкрепата на европейската интеграция на държавите от региона. Сега домакин на форума бе премиерът на Румъния Виорика Дънчила.", "date": "2018.04.25", "title": "Борисов в Букурещ: Без да преглътнем Косово, на Балканите не може да вървим напред!"}
{"url": "http://www.classa.bg/%D1%81%D0%B2%D1%8F%D1%82/item/381278-%D1%81%D1%8A%D0%B1%D0%B8%D1%82%D0%B8%D1%8F%D1%82%D0%B0-%D0%B2-%D0%B0%D1%80%D0%BC%D0%B5%D0%BD%D0%B8%D1%8F-%D0%BA%D0%BE%D1%88%D0%BC%D0%B0%D1%80-%D0%B7%D0%B0-%D1%80%D1%83%D1%81%D0%B8%D1%8F", "text": "          Изглежда е бил непълен списъкът с революции в постсъветското пространство. След Грузия през 2003, Украйна през 2004 и 2014 и Киргизстан през 2005 година, масовите протести и в Армения доведоха до промени във властта - министър-председателят Серж Саркисян изненадващо подаде оставка в понеделник. Часове преди това се появиха информации, че войници се били присъединили към протестиращите.   За временно изпълняващ длъжността е избран досегашният вицепремиер Карен Карапетян.   63-годишният Серж Саркисян се задържа на премиерския пост по-малко от седмица. След два президентски мандата, продължили от 2008 до 2018 година, като премиер Саркисян се надяваше да продължи да управлява бившата съветска република в Южен Кавказ. Почвата за това беше подготвена от него още през 2015 година, когато след референдум Армения беше обявена за парламентарна република. Тогава Саркисян обещаваше, че няма да се кандидатира, но въпреки това го стори. Което сега се оказва пагубно за него.     За ръководителката на бюрото на близката до Зелените фондация \"Хайнрих Бьол\" в Южен Кавказ Нино Леява оставката е следствие от масовите протести на арменските граждани - не само в столицата Ереван. \"От години расте недоволството на хората от системата Саркисян и от Републиканската партия\", казва тя за Дойче веле. Президентът и партията му се опитаха чрез конституционна реформа да \"променят политическата система така, че да може Саркисян да продължи да управлява\". И това доведе до масовите протести, твърди Нино Леява.   Напрежението в Армения обаче не е от вчера. Още при първия избор на Саркисян за президент през 2008 години се стигна до размирици, които бързо бяха потушени със сила. Тогава загинаха 10 души. През 2015 година арменците отново масово излязоха да протестират - този път срещу високите цени на тока. При това с успех: президентът отмени мярката.   Серж Саркисян не спази обещанието си и трябваше да си ходи   Сегашното протестно движение, което доведе до смяна на властта след протести, продължили 11 дни, възникна като реакция срещу бедността и корупцията. А изборът на Серж Саркисян за премиер само ускори процеса. Опозиционният лидер Никол Пашинян, който е бивш журналист и настоящ депутат, беше арестуван и след това освободен. В неделя той се срещна за кратко със Саркисян, в което наблюдателите видяха предвестник на предстоящи --промени в управлението. На срещата, продължила само 3 минути, 42-годишният Пашинян е казал на премиера, че е дошъл да говори с него за оставката му. Саркисян определил това като изнудване и напуснал срещата. Но на следващия ден той все пак подаде оставка.     Събитията в Армения са истински кошмар за Русия. От години насам Москва наблюдава със загриженост масовите протести в съседните страни и вижда в тях основно две неща: намеса на Запада и заплаха за себе си. От гледна точка на Москва е тревожно, че това сега се случва тъкмо в Армения, която е близък съюзник на Русия в постсъветското пространство.   Протестно шествие по улиците на Ереван   \"Оставката на един политик, който искаше да остане на власт още дълги години, е плесница за външната политика на Москва. Армения е един от най-важните съюзници на Русия\", коментира пред ДВ руският журналист Константин Егерт. Според него, Кремъл вероятно е оценил погрешно протестните настроения в Армения. Първата реакция на Москва беше много предпазлива: не чухме квалификации за държавен преврат, както руски политици често наричат събитията в една Украйна, например.    Председателят на парламента Вячеслав Володин дори заяви, че оставката на Саркисян си е вътрешна работа на Армения. Председателят на комисията за външна политика към Държавната Дума Леонид Слуцкий пък увери, че Русия и Армения ще си останат стратегически съюзници.     Никой не знае как ще се развият сега нещата. Нино Леява прогнозира дълги преговори с Републиканската партия, тъй като трябва да бъдат проведени предсрочни избори. Като цяло обаче тя вижда случващото се в положителна светлина - като \"стъпка към по-нататъшната демократизация на страната\".", "date": "2018.04.25", "title": "Събитията в Армения-кошмар за Русия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381279-%D1%81%D0%B2-%D0%B0%D0%BF%D0%BE%D1%81%D1%82%D0%BE%D0%BB-%D0%B8-%D0%B5%D0%B2%D0%B0%D0%BD%D0%B3%D0%B5%D0%BB%D0%B8%D1%81%D1%82-%D0%BC%D0%B0%D1%80%D0%BA", "text": "    Св. евангелист Марк, който се наричал още и Йоан, е един от   на Иисуса Христа. По народност той бил евреин, а по занятие левит – свещенослужител при храма.    в първото си съборно послание го нарича \"син ми Марко\" ( ). От тези думи заключаваме, че двамата са били много близки помежду си. Св. ап. Петър нарича евангелист Марк свой син в духовен смисъл, защото го обърнал в християнството и го кръстил.     За бащата на евангелист Марк не намираме сведения нито в Свещените книги на Новия Завет, нито в древната християнска литература. Църковното предание също не говори нищо за него. Очевидно, той е починал още когато Марк е бил малък.   В книгата \"Деяния на светите апостоли\" са дадени някои сведения за майката на евангелист Марк. От   узнаваме, че тя се казвала Мария и че имала къща в  . В тази къща отишъл св. ап. Петър, след като по чудесен начин бил освободен от тъмницата и се избавил от преследването на Ирода Агрипа. В къщата на Мария апостолът тогава намерил мнозина християни, събрани на молитва. Според едно древно църковно предание в тази къща Иисус Христос извършил Тайната вечеря с учениците Си, в нея Той се явил на апостолите след възкресението Си, в нея били събрани апостолите, когато Дух Свети слязъл върху тях в деня  , в нея първите християни се събирали за молитва.     За живота и апостолската дейност на евангелист Марк сведения намираме в книгата  и в посланията на апостолите Петър и Павел. Като ученик и сътрудник на св. ап. Петър той бил с него в Рим и там през 44 г. написал своето Евангелие. В него, по настоятелна молба на римските християни, той изложил проповедта на св. ап. Петър.   Евангелист Марк е бил известно време спътник и помощник и на  . Той го е придружавал през време на първото му пътешествие. През 47–48 г. е бил с него на остров Кипър.   Между 52 – 62 година евангелист Марк е проповядвал Христовото учение в Египет. В Александрия, главен град на тази страна, той основал църковна община и бил пръв неин епископ. Под неговото ръководство Александрийската църква скоро закрепнала и била една от най-важните църкви през първите векове на християнството. Александрия станала изходен пункт за проповед на християнството в околните на Египет страни. Първият човек, който проповядвал и се кръстил в Александрия, бил един занаятчия (обущар), на име Аниан, когото евангелист Марк изцерил от опасна рана. След това числото на християните бързо се увеличавало. Смутени от този успех на евангелската проповед, езичниците принудили Марка да напусне Александрия. Тогава той отишъл в съседните на Египет страни Ливия и Киринайка и там посял семената на словото Божие. В Александрия оставил за свой заместник епископ Ананий.   След 62 година евангелист Марк отново посетил Рим. Там той се видял и с ап. Павел, който през 63 година бил още в окови, и с ап. Петър, който през 62 година също бил в Рим.След това пътувал в Мала Азия , изпратен от св. ап. Павел да изпълни някои поръчки до малоазийските църкви. В Рим се завърнал заедно с   към края на 66-та или в началото на 67 година, малко преди мъченическата смърт на първовърховните апостоли. След това отново се завърнал в Александрия и продължил своята проповедническа дейност. За да подготви ръководители за вярващите, основал в Александрия училище, което скоро станало известно в целия Изток.   Близко до морския бряг евангелист Марк построил първия християнски храм, където се събирали много християни, за да присъстват на богослужението. Езичниците не могли да гледат спокойно, как числото на вярващите в Христа се увеличава всеки ден, и решили да убият евангелиста. Това свое решение те изпълнили на празника в чест на езическия бог Серапис.    В същия ден, 24 април, тогава се паднал и най-големият християнски празник Великден. В навачерието на празника евангелист Марк съветвал народа да не участва в езическото тържество. Това озлобило езичниците и те, като нахлули в храма, където евангелистът извършвал богослужение, хванали го, извели го вън и, като го вързали за шията с въже, с викове го повели по градските улици. Кръвта на светия мъченик обагряла камъните на калдаръма. Той обаче твърдо понасял страданията, като не преставал да се моли: \"Благодари Ти, Господе Иисусе Христе, че ме удостои да търпя страдания за Твоето име\".    Вечерта затворили мъченика в тъмница. През нощта му се явил ангел и му казал, че неговото име ще бъде записано в книгата на живота, и че той ще бъде причислен към светите апостоли, а паметта му няма да бъде забравена навеки. След това му се явил сам Спасителят и му казал: \"Мир не тебе, благовестителю Мой\".   На другия ден мъчението продължило с още по-голямо ожесточение. Мъченикът – апостол не преставал да се моли. Най-после, като произнесъл думите: \"В Твоите ръце, Господи, предавам духа си\", тихо издъхнал. Това станало на 25 април. Тялото му погребали в построената от него църква. Над неговите свети мощи дълго време ставало избирането на александрийските патриарси.   Мощите на св. евангелист Марк били наречени \"Първо съкровище в Александрия\". През 827 г. те били пренесени от венециански търговци в гр. Венеция. Върху мястото, където били положени, през десети век бил издигнат величествен храм на негово име. Евангелист Марк и досега се счита за покровител на град Венеция.", "date": "2018.04.25", "title": "Св. апостол и евангелист Марк"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381280-25-%D0%B0%D0%BF%D1%80%D0%B8%D0%BB,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1154 г. - Мюсюлмански войски, предвождани от Нур ад Дин превземат Дамаск.     1699 г. - Състои се сватбата на немския граф Лудвиг Крафт фон Насау-Саарбрюкен и графиня Филипина Хенриета фон Хоенлое-Лангенбург.   1719 г. - Публикуван е романът „Робинзон Крузо\" на Даниел Дефо.   1792 г. - Франция въвежда гилотината, като средство за смъртно наказание.   1826 г. - В Англия е патентован първият автомобил с двигател с вътрешно горене.   1898 г. - САЩ обявява война на Испания, в която САЩ придобиват контрол върху испанските колониални острови в Карибско море и Тихия океан.   1901 г. - В САЩ (щата Ню Йорк) за първи път в света са въведени регистрационни номера на МПС.   1902 г. - Тържествено е открита българската болница в Цариград.   1925 г. - В София пристига като Апостолически нунций бъдещият папа Йоан XXIII - Анджело Джузепе Ронкали.   1945 г. - Втората световна война: На стотина километра от Берлин става срещата на войските на СССР, Англия и САЩ.   1953 г. - Американецът Джеймс Уотсън и англичанинът Франсис Крик представят в научна статия двойната спирала на ДНК.   1961 г. - Американският предприемач Робърт Нойс патентова интегралната схема.   1965 г. - Сватоплук Плускал играе последния си футболен мач.   1974 г. - Революцията на карамфилите в Португалия предизвиква падането на фашисткия режим, наследен от диктатурата на Антонио ди Оливейра Салазар.   1980 г. - Британската хеви-метъл група Black Sabbath издава албума Heaven and Hell.   1983 г. - „Пионер 10\" преминава отвъд орбитата на Плутон.   1988 г. - Върховеният съд на Народна република България осъжда на смърт чрез разстрел преките участници в атентата на гара Буново.   1989 г. - Джеймс Ричардсън е освободен от затвора във Флорида 21 години, след като погрешно е обвинен в убийството на седемте си деца.   2005 г. - България и Румъния подписват договора за присъединяване към Европейския съюз.   2005 г. - При дерайлиране на пътнически влак край Осака (Япония) загиват 107 души.   2007 г. - Президентът Борис Елцин е погребан с църковно опело, което се случва за първи път в Русия след погребението на император Александър III през 1894 година.    ", "date": "2018.04.25", "title": "25 април, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/381274-%D0%B1%D0%B5%D1%80%D0%BB%D0%B8%D0%BD-%D0%B8-%D1%88%D0%BF%D0%B8%D0%BE%D0%BD%D0%B8%D1%82%D0%B5", "text": "            Този случай много напомня за годините на Студената война и прилича на шпионски трилър, или най-малкото на политическо криминале: заместник-шефът на виетнамските тайни служби Донг Мин Хунг пристига лично в Берлин, за да ръководи операцията по отвличането на един виетнамски гражданин.   \"Операцията е по нареждане на Виетнамската комунистическа партия. Поръчката е дошла от най-високо място\", казва адвокатката на отвлечения Трин Ксюан Тан - Петра Шлагенхауф. Тан изпада в немилост в родината си и решава да избяга в Берлин, където първоначално се чувства на сигурно място. \"Мислехме, че Виетнам ще подаде молба за екстрадиране. И моят клиент щеше да се подчини\", казва защитничката. Тя добавя, че и двамата не са допускали, че Ханой ще се реши на отвличане в сърцето на Европа. И са сгрешили.     И Райнхолд Робе също първоначално подценява тази опасност. Политикът от ГСДП е бил председател на германско-израелското дружество, преди да разбере, че животът му е в опасност: иранската тайна служба Quds Force го следяла неотлъчно и дори била изготвила профили на неговите обичайни маршрути - или за да бъде отвлечен, или като подготовка на покушение срещу него. Оттогава Райнхолд Робе знае от собствен опит, че чуждестранните тайни служби \"вършат лоши неща\".     Точно такова лошо нещо е и отвличането на Трин Ксюан Тан. Но този случай разкрива слабостите в работата на германските служби за сигурност. \"Контраразузнаването е трябвало да знае, че Трин Ксюан Тан е взет на прицел от виетнамските тайни служби. Затова за Робе е катастрофа, че германските власти не са успели да защитят виетнамеца.     Константин фон Ноц от Зелената партия отговаря за контрола върху тайните служби. Той също вижда проблеми в контраразузнаването. След края на Студената война всички очакваха разведряване. \"Такова обаче изобщо не настъпи. След разкритията на Едуард Сноудън вече е пределно ясно как действат днес тайните служби в Европа. И най-късно след отвличането на Трин Ксюан Тан, или след покушението в Солсбъри, Великобритания, знаем, че живеем в трудно време\", казва Фон Ноц за ДВ.   Във Виетнам Трин Ксюан Тан получи доживотна присъда за финансови злоупотреби   Зеленият политик смята, че Германия трябва да реагира твърдо на действията на виетнамските тайни служби. \"Трябва да ги заболи, защото и други могат да се почувстват окуражени да действат по същия начин\", казва той. Виетнам знае какво трябва да направи   Какви обаче са възможностите в това отношение на правителството на Ангела Меркел? Говорител на външното министерство загатна пред ДВ как биха могли да се променят много добрите доскоро отношения между двете страни: стратегическото партньорство може да бъде прекратено, а контактите на най-високо правителствено равнище да бъдат свити до минимум. Вместо това Германия води внимателен диалог с виетнамската страна. \"Виетнам знае какво трябва да направи, за да възстанови щетите, нанесени на двустранните отношения\", казват от външното министерство.   Адвокатката на Трин Ксюан Тан също знае какво трябва да стори виетнамската страна: да освободи нейния доверител. Петра Шлагенхауф знае и друго - че накрая само политическият натиск може да помогне на Тан. И Виетнам може да плати висока цена - например да загуби Германия като важен политически и икономически партньор.   Що се отнася до виетнамския гражданин Лонг. Н.Х., обвинен, че е подпомогнал операцията на виетнамските тайни служби по отвличането на Трин Ксюан Тан, той може най-много да прекара известно време в затвора. Според германската прокуратура той е осигурил и шофирал колата за отвличането. И по този начин е имал второстепенна роля.", "date": "2018.04.25", "title": "Берлин и шпионите"}
{"url": "http://www.classa.bg/%D1%81%D0%B2%D1%8F%D1%82/item/381275-%D0%BA%D0%B8%D1%82%D0%B0%D0%B9-%D0%B8%D0%B7%D0%BA%D1%83%D0%BF%D1%83%D0%B2%D0%B0-%D0%B5%D0%B2%D1%80%D0%BE%D0%BF%D0%B0", "text": "          Повече от 10 години китайски политически лидери и големи бизнесмени купуват бизнес в  целия свят без да изпитват проблеми с парите. От Азия до Африка, Съединените щати и Латинска Америка – резултатите от бурната икономическа инвазия на Поднебесната империя са трудни за пренебрегване. А специално внимание Пекин отделя на Европа, пише “Блумбърг”.     Данните сочат, че през последните 10 години, Китай е закупил или инвестирал в активи в европейски държави най-малко  318 милиарда долара. Придобити са 360 фирми, сред които италиански производител на гуми, немска фирма за производство на роботи за индустрията, швейцарска компания за хранителни продукти. В списъка са четири летища, шест пристанища и дори 13 професионални футболни отбора.   Мащабът на китайската икономическа дейност е най-очевидна в Лондон. В най-престижни бизнес-райони на британската столица Китай притежава 10 небостъргача. Всичко това обаче е само върха на айсберга, има много сделки, данните за които не са разкрити, така че реалната картина може да се окаже много по-различна.   Обемът на тези инвестиции в проекти, вариращи от инфраструктура в Източна Европа до високотехнологични компании в западната част на континента, със сигурност предизвиква загриженост на равнище Европейски съюз. Поради това лидерите на европейските държави, включително германският канцлер Ангела Меркел и френският президент Емануел Макрон, подкрепят създаването на цялостна стратегия за контролиране на бързия напредък на Пекин в региона. Не всички обаче са доволни от тази инициатива.   Най-голяма загриженост за напредъка на Пекин демонстрират страните, в които китайският капитал е най-активен. Сред тях са Великобритания, Германия, Франция и Италия. Те подкрепят изцяло европейската система за проследяване на китайските дейности. Най-големите сделки обаче засягат “периферията” – например Гърция, където Китай е придобил най-голямото търговско пристанище на Пирея. Португалия и Кипър също не са склонни да разкриват информация за действията на китайските инвеститори на тяхната територия, защото смятат, че тя ще се прогони така необходимите им финансови инвестиции от чужбина.   “Парите отиват там, където са готови да приемат. Докато в Европа не се въведе механизъм за контрол на инвестициите както в САЩ и Австралия – това ще остане предпочитан обект на китайските инвестиции”, казват експерти.       От 2008 до 2018 година повече от 670 китайски юридически лица, включително от Хонконг, са инвестирали в Европа. 100 от тях са държавна собственост, като цяло сделките им са за около 162 милиарда долара – 63% от общата сума. Прибавете към това факта, че границите между частните и държавните предприятия в Китай са много неясни и ще видите , че транзакции, в които участват официален Пекин, ще бъдат още по-високи. В същото време, съдейки по вече обявените планове, Китай и не мисли да ограничава вложенията си в Стария континент.", "date": "2018.04.25", "title": "Китай изкупува Европа"}
{"url": "http://www.classa.bg/%D1%81%D0%B2%D1%8F%D1%82/item/381276-%D0%B1%D1%80%D1%8E%D0%BA%D1%81%D0%B5%D0%BB-%D1%89%D0%B5-%D0%BD%D0%B0%D0%BA%D0%B0%D0%B7%D0%B2%D0%B0-%D0%B8%D0%B7%D1%82%D0%BE%D1%87%D0%BD%D0%B0-%D0%B5%D0%B2%D1%80%D0%BE%D0%BF%D0%B0", "text": "        Онези държави-членки на ЕС, които не спазват правилата, да бъдат наказани със съкращаване на евросубсидиите: тази идея се върти в медиите и в политическите кръгове вече близо две години. Става дума най-вече за държави, които се отклоняват от принципите на правовата държава, ограничават независимостта на съдилищата или посягат на медийната свобода - както се случва в Полша и в Унгария. Със същия финансов инструмент може да се въздейства и върху онези страни, които не полагат достатъчно усилия в борбата срещу корупцията, срещу климатичните промени или срещу младежката безработица. А също и спрямо държавите, които не желаят солидарно да носят бремето на нарасналия миграционен натиск. По някои от гореизброените параметри България също може да попадне в списъка на страните със съкратени субсидии.     Дискусията вече придобива реални очертания. За финансовия период 2021-2027 година Европейската комисия очевидно наистина възнамерява да упражни финансов натиск върху онези държави-членки, които нарушават правилата. Източници от Еврокомисията съобщават, че пари от еврофондовете ще се отпускат единствено, ако съответната държава-членка се придържа към стандартите на правовата държава. Става дума както за независимостта на съдилищата, така и за борбата срещу корупцията. Аргументацията е логична: единствено една добре функционираща правова държава създава подходящи условия за икономическо развитие.    Комисията възнамерява да орязва не само структурни помощи, но - когато се налага - и парите по други бюджетни позиции, най-вече селскостопанските помощи. Както е известно, структурните и селскостопанските фондове обхващат цели три четвърти от общия обем на европейския бюджет, който възлиза на 160 милиарда евро годишно. Засега няма да бъдат съкращавани единствено такива позиции като парите за програмата „Еразъм\", защото не е редно гражданите да бъдат наказвани заради грешките на правителствата си, поясняват в Брюксел.   Към момента се обсъждат три варианта. В първия решението се взима пряко от Еврокомисията. Във втория Комисията излиза с препоръка, която трябва да бъде одобрена от държавите-членки. А при третия Комисията взима решение, което може да бъде отхвърлено от държавите-членки единствено с голямо мнозинство. Везните сякаш клонят към третия вариант, което означава, че Вишеградските държави Полша, Унгария, Чехия и Словакия няма да бъдат в състояние да блокират решението. Евентуалното съкращаване на фондовете би засегнало най-вече Полша и Унгария, но също така България и Румъния, пише \"Франкфуртер Алгемайне Цайтунг\" в своя публикация по темата.   Няколко държави от Източна и Средна Европа ще бъдат засегнати и от следващата мярка, която обмисля Еврокомисията. А именно: помощите от структурните фондове да зависят не само от икономическото положение на получаващата държава, но и от фактори като младежката безработица, образованието, опазването на климата, научно-изследователската работа, а и готовността на страната да поеме своя дял от разноските по нарасналата миграция към Европа.   Условията за отпускане на пари от структурните фондове са формулирани гъвкаво, така че е напълно възможно за периода 2021-2027 година държави като Полша и Унгария да получават значително по-малко пари, като идеята е средствата да бъдат пренасочени към Южна Европа - Испания, Италия и Гърция. В момента Полша получава най-много пари от структурните фондове - 5,5 милиарда евро годишно. В списъка на най-големите нетни получателки следват Италия, Румъния, Испания, Чехия и Унгария.     Идната седмица еврокомисарят по бюджета Гюнтер Йотингер ще внесе предложенията за бюджетната рамка за периода 2021-2027 година. Дебатите няма да бъдат лесни, включително и поради огромната финансова дупка, която ще се отвори след излизането на Великобритания от ЕС. Ето защо Йотингер очевидно търси и други финансови източници, например т.нар. данък върху пластмасовите опаковки, за който в Брюксел се говори от известно време насам.    Досега ЕС се финансира главно от вноските на страните-членки. Собствените приходи, най-вече постъпленията от мита, възлизат на около 20%. Йотингер иска да вдигне собствените приходи до 40 на сто, като за целта обмисля не само „пластмасовия данък\", но и други мерки. Например - приходи от търговията с парникови емисии или пък евентуалното изравняване на минималния корпоративен данък в държавите от ЕС.", "date": "2018.04.25", "title": "Брюксел ще наказва Източна Европа"}
{"url": "http://www.classa.bg/%D1%81%D0%B2%D1%8F%D1%82/item/381277-%D1%81%D0%BA%D0%B0%D0%BD%D0%B4%D0%B0%D0%BB%D1%8A%D1%82-%E2%80%9E%D1%83%D0%B8%D0%BD%D0%B4%D1%80%D1%8A%D1%88%E2%80%9C", "text": "          Паулет Уилсън е на 61 години, а също и баба. Пристигнала е във Великобритания още като дете - тогава е била на 10-години. Сега - след цели 51 години, прекарани на Острова - тя разбира, че я смятат за нелегална имигрантка. Затова е задържана и ще бъде екстрадирана.   Подобна е и съдбата на Антъни Брайън, пристигнал във Великобритания на 8-годишна възраст от Ямайка. Прекарал е цели 52 години на Острова, преди също да научи, че му предстои да бъде експулсиран.     Това са само два от многото случаи, станали известни през последните седмици. Става дума за хора от карибските държави, които са дошли във Великобритания през 1950-те и 1960-те години, и които никога не са подавали молба за британско гражданство. От десетилетия техният статут е на нелегални мигранти.   Британската вътрешна министърка Амбър Руд потвърди миналата седмица, че вече има върнати хора в родните им страни, което било неправилно. Много други пък изведнъж установяват, че дори и при тежки заболявания, като рак например, им отказват медицинско обслужване. Има хора, загубили работните места и жилищата си.   „Това шокира цялата карибска общност във Великобритания\", казва Дейвид Майкъл, който е зам.-председател на Британската карибска асоциация. Самият той е пристигнал на Острова като десетгодишно момче. Майкъл обаче не е изненадан от случващото се сега: „Много от британските политици са като обсебени от темата миграция и изобщо не виждат ползите за Великобритания от нейните бивши колонии. Не се отчита техният принос за страната\", казва той.   Преселниците от карибските държави, заселили се на Острова между 1948 и 1971 година, са наричани поколението „Уиндръш\" - по името на кораба, с който са пристигнали първите мигранти от Ямайка, Тринидад, Тобаго и други острови. На 22 юни 1948 г. в графство Есекс пристигат първите 492 преселници от Карибите, много от тях - деца. Те са привлечени във Великобритания, за да се включат във възстановяването на разрушенията от Втората световна война. Понеже те идвали от страни, които тогава са били британски колонии, въпросът за техния статут изобщо не е стоял на дневен ред.     1948: корабът \"Емпайър Уиндръш\" акостира в графство Есекс с първите преселници от Карабите на борда   През 1971 година, когато секва миграционният поток, пристигналите до този момент на Острова граждани от британските колонии получават статут, с който тяхното репатриране към родните им страни се отлага за неограничено време. Вътрешното министерство в Лондон обаче тогава не им издава съответните документи, затова сега на засегнатите им е много трудно да докажат статута си на законно пребиваващи.   Проблемът сега е следствие и от дългогодишната политика на британските власти за затягане на мерките срещу мигрантите. През 2012 година Тереза Мей, която тогава е вътрешна министърка, предприема курс към утежняване на живота на нелегалните мигранти чрез създаването на „недружелюбна за тях среда\". В практиката това се изразява в изискването мигрантите да представят разрешително за престой, например когато вземат жилище под наем, ползват здравни услуги или кандидатстват за работа.     Безпрецедентно: вътрешната министърка Амбер Руд се извини за скандала   Британското правителство дълго време не реагира на проблема. Но когато скандалът „Уиндръш\" набра скорост, вътрешна министърка беше принудена да се извини за безпрецедентните действия към засегнатите. „Честно казано, подходът към тях беше неправилен и отвратителен, за което съжалявам\", заяви Амбър Руд .   В британското вътрешно министерство е създадена експертна група от 20 души, които работят за това хора от поколението „Уиндръш\" да не бъдат третирани като нелегални мигранти. „Британското правителство трябва бързо да реши проблема. Досегашният му подход е абсолютно неприемлив. Нужни са положителни сигнали, а не извинения\", казва Дейвид Майкъл от Британската карибска асоциация.", "date": "2018.04.25", "title": "Скандалът „Уиндръш“"}
{"url": "http://www.classa.bg/%D1%81%D0%B2%D1%8F%D1%82/item/381271-%D1%82%D1%80%D0%B5%D1%82%D0%B0%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B2%D0%BE%D0%B9%D0%BD%D0%B0-%D0%BC%D0%BE%D0%B3%D0%B0%D1%82-%D0%B7%D0%B0-%D0%B7%D0%B0%D0%BF%D0%BE%D1%87%D0%BD%D0%B0%D1%82-%D0%BD%D0%B5-%D1%81%D0%B0%D1%89-%D0%B8-%D1%80%D1%83%D1%81%D0%B8%D1%8F,-%D0%B0-%D0%B8%D0%B7%D1%80%D0%B0%D0%B5%D0%BB-%D0%B8-%D0%B8%D1%80%D0%B0%D0%BD", "text": "Не мисля, че в обозрима перспектива може да започне трета световна война, защото това не е нужно нито на Русия, нито на САЩ. Затова по-скоро е използван онзи модел, който беше приложен при атаката срещу летището Шейхан преди година: американците предупредиха нашите за това къде и кога ще полетят техните „Томахавки“, а нашите се постараха част от тези крилати ракети да се окаже свалена от сирийската ПВО. Всички „запазиха лицето си“ и всички в този смисъл се оказаха доволни.     От гледна точка на „голямата игра“, онази, глобалната „хибридна война“, за която и Сирия и целия Близък изток са само един от елементите и далеч не най-важния – от тази гледна точка мащабен военен конфликт с масово (а друго няма да има) използване на ядрено оръжие е абсолютно ненужен и недопустим сценарий за развитие на събитията. Това е справедливо за всички страни на конфликта и всички те разбират това, а следователно, отчитат в своите действия и планове за бъдещето.   Има и друг момент, който от моя гледна точка е много по-опасен – това са действията на Израел – когато на 7 април самолетите на израелските ВВС от въздушното пространство на Ливан внезапно атакуваха сирийската авиобаза Т-4 на 15 километра от Хомс. Съдейки по всичко, след февруарския инцидент, в хода на който Израел загуби свой изтребител F-16 се е състоял много тежък разговор между Путин и Нетаняху, когато руският президент е предупредил събеседника си, че такива варианти са опасни и повече няма да минават. Затова Израел нанесе удара си анонимно и официално не пое отговорността, макар, че даде да се разбере, че това е негово дело. Авиобазата в Хомс е разделена сега на три сектора: руски, сирийски и ирански. Ударът беше нанесен прицелно по иранския сектор, загинаха 14 ирански специалисти, в това число полковник и подполковник. Официалният Техеран заяви, че ще отговори на тази атака.   Тоест войната могат да започнат не САЩ и Русия, а Израел и Иран. Та нали Тръмп малко преди това заяви, че Америка ще напусне Сирия и това предизвика шок в Тел-Авив. Затова техният разчет беше да провокират иранците на „удар на възмездието“, който с усилията на произраелското лоби в целия свят да бъде представен като акт на агресия и би заставил американците да се обявят на страната на „пострадалите“. Ето това е абсолютно реалистичен и затова къде по-опасен сценарий за начало на нова световна война, отколкото ракетните удари на западната коалиция по сирийските военни и правителствени обекти.", "date": "2018.04.25", "title": "Третата световна война могат за започнат не САЩ и Русия, а Израел и Иран"}
{"url": "http://www.classa.bg/%D1%81%D0%B2%D1%8F%D1%82/item/381272-%D1%81-%D0%BD%D0%B0%D1%81%D1%82%D0%BE%D1%8F%D1%89%D0%B8%D1%8F-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D0%B8-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8-%D0%BC%D0%BE%D0%B4%D0%B5%D0%BB-%D1%81%D0%BC%D0%B5-%D0%BE%D0%B1%D1%80%D0%B5%D1%87%D0%B5%D0%BD%D0%B8-%D0%BD%D0%B0-%D0%BF%D0%BE%D1%81%D1%80%D0%B5%D0%B4%D1%81%D1%82%D0%B2%D0%B5%D0%BD%D0%BE%D1%81%D1%82", "text": "“Прости рецепти за решаване на сложни проблеми няма, но първата крачка е тяхното адекватно и действително осъзнаване”. Това каза проф. Иво Христов на среща с граждани в Силистра снощи. Той гостува в дунавския град по покана на колегата си в парламента Стоян Мирчев, народен представител от района, за да представи книгата си „Пред пепелището на нестаналото българско общество”. Събитието, инициирано от местната структура на социалистите, подобно на премиерите на книгата досега в други градове, препълни залата в хотел „Denube”. Това стана повод проф. Христов да коментира, че очевидно книгата попада в ниша, в която има търсене на истината. „Въпреки огромното многообразие от информационни източници все повече хора искат да разберат какво точно ни се случи, как стигнахме дотук, какво стана, че днес младите хора на Силистра ги няма, а населението на града от 78-80 хиляди е намаляло до приблизително 30 000 жители”, посочи социалният учен, след което резюмира логиката на 30-годишния преход, която нарече „логика на сриване”. „Безкръвен преврат, който върна България от първия в третия свят. Разкъсани вериги на солидарност, разпад на всички социални връзки, демографска катастрофа, която удря гръбнака на българската цивилизация. Това е „несъстоялото се българско общество”, обясни проф. Христов. Той каза, че България се управлява от клептократска класа, а българския капитализъм описа като „периферен, компрадорски и държавно клиентелистки”. „Примитивната структурата на българската икономика няма нужда от сложни хора, следователно няма нужда от развито образование, а като няма развито образование, защо да има здравеопазване?”, попита реторично анализаторът. Според него корупцията е сърцевината, екзоскелетът на тази система, затова борбата с нея ще бъде само на думи и никога на дела. Това устройва и евроатлантическите „партньори”, защото откраднатите пари са в техните банки. Той бе категоричен, че със сегашния политически и икономически модел, ние сме обречени. „ Спешно трябва да се разбере, че този модел не може да се реформира, трябва коренна промяна”, каза проф. Христов и даде съвет да се мисли критично, защото на всеки политически цикъл българинът бива лъган по един и същ начин с поредния „спасител” – цар, бодигард…а сега очакваме третия. Той не вижда България извън Европа, но смята, че ЕС, окупиран от европлутокрацията, не е мечтата на европейските народи. “България трябва да се пази да не бъде „опърлена от геополитическия огън”, подчерта геополитическият анализатор и очерта световните процеси в отговор на въпроси от залата. Китай ще има най-големия военноморски влот към 2025 година, прогнозира проф. Христов. Според него голямата война не ни е подминала. “Сирия е важна като точка, защото на нейна територия се сблъскват интересите на геополитическите сили. В морето пред Сирия се намират най-големите открити газови находища – „Левиатан” и „Давид”. Който ги контролира и владее, може да обърне световните енергийни баланси, допълни той. Ако не беше руският маньовър, днес сирийската територия щеше да бъде щаб квартира на Ислямска държава. “Ракетният обстрел срещу Сирия на 14 април устройва всички”, каза проф. Христов и го нарече “добре режисиран спектакъл, от който всички са доволни”. По думите му Русия показа железни нерви и с минимални усилия постигна висок резултат, от който печеливш е руският военнопромишлен комплекс, който обяви, че ще доставя ракетни системи С-300 на Сирия. Тръмп също печели, демонстрирайки действия срещу руснаците, тъй като той е обвиняван в зависимости от Кремъл. “Въпреки че суровия резултат от т. нар. Арабска пролет бе руинирането на три от ключовите държави – Сирия, Египет, Ирак, които застрашаваха съществуването на Израел, рекапитулацията никак не е благоприятна за тази страна. От стратегическа дълбочина плътно до Израел се настаниха мощни геополитически фактори като Иран, Турция и, разбира се, Русия с всички произтичащи от това последици.”, обясни проф. Христов. Стоян Мирчев допълни, че войната на петродолъра срещу света ще продължи да покачва напрежението в региона. “Въпреки широко разпространената заблуда, че битката е кой да контролира най-големите находища в Близкия изток, залогът е различен. Всъщност, който контролира най-големите запаси за въглеводороди в света, той ще наложи своята валута като резервна в света. Точно това се случва със САЩ през последните 60-70 години”, обобщи проф. Христов.", "date": "2018.04.25", "title": "С настоящия политически и икономически модел сме обречени на посредственост"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/381273-%D1%81%D0%B8%D0%BB%D0%B2%D0%B8-%D0%B2%D0%B0%D1%80%D1%82%D0%B0%D0%BD-%D0%B8-%D1%86%D0%B8%D0%B3%D0%B0%D0%BD%D0%B8%D1%82%D0%B5,-%D0%BC%D0%BD%D0%BE%D0%B3%D0%BE-%D0%B7%D0%B4%D1%80%D0%B0%D0%B2%D0%B5-%D0%BE%D1%82-%D0%B4%D1%8A%D1%80%D0%B6%D0%B0%D0%B2%D0%BD%D0%B8%D1%8F-%D0%B4%D0%B5%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82-%D0%B2%D0%B8%D0%B4%D0%B5%D0%BE", "text": "С целия си акъл, Цветан Цветанов изпратил поздравително писмо, което да бъде прочетено след концерта на Силви Вартан. И 5 хиляди души го освиркали мощно. Дори не оставили диктора да го прочете до края.     В същия този ден медиите оповестиха ежегодния Доклад на Държавния департамент на САЩ за състоянието на човешките права по света. В него се посочва „влошеното състояние\" на свободата на словото в България. Сега познайте, колко от телевизиите и „официалните\" медии съобщиха за резила на Цветанов.     Но и в Държавния департамент нямат нищо против да бъдат орезилени. В доклада се казва, че се увеличавали актовете на расова дискриминация срещу „ромите\". Посочва се и авторът на тази мерзост:   Българският Хелзинкски комитет.   Ще дочакаме ли деня, в който Докладът ще посочи циганските насилията, на които са подложени българите?   Но някой трябва да пише – не на Силви Вартан, а на Държавния департамент.   *Предлагам ви кратък фрагмент от интервюто ми със Силви Вратан – „Всяка неделя\", 7 октомври 1990 година.   Колкото да си оправим настроението.     : ", "date": "2018.04.25", "title": "СИЛВИ ВАРТАН* И ЦИГАНИТЕ, МНОГО ЗДРАВЕ ОТ ДЪРЖАВНИЯ ДЕПАРТАМЕНТ! (ВИДЕО)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381268-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-25-%D0%B0%D0%BF%D1%80%D0%B8%D0%BB", "text": "Днес може, временно свободата ви да бъде ограничена, както на думи, така и на действия. Възможно е да ви се наложи, да се грижите за болен роднина, в друг град. Внимавайте за хронични заболявания, които се задълбочават всяка година по това време. Навременното лечение и посещение на лекар, ще ви помогне да избегнете усложнения. ТЕЛЕЦ ( 21 април - 21 май )  Не възприемайте събитията в живота твърде мрачно. Всичко ще се оправи, ако се заемете с всичко сами и престанете да разчитате на някой друг. За да подобрите положението си с парите, потърсете допълнителна работа, например онлайн. Близък човек, ще ви даде много мъдри съвети, така че не се отказвайте от помощта му. БЛИЗНАЦИ ( 22 май - 21 Юни ) Възможно е да бъдете шокирани от това, което, ще узнаете за себе си и за избраника си. Ако сте мъдри и реалисти, не трябва да вярвате на клюки. По-добре се научете, как да отвръщате - бързо и уверено. Шефовете, могат да ви изпратят на дълго пътуване, където, ще имате възможност да обмислите всичко и да анализирате ситуацията.   РАК ( 22 юни - 23 юли ) От сутринта трябва да си направите план за действие, за да се справите с всичко. Борете се с потиснатото настроение или в крайна сметка, ще попаднете в лапите на депресията. Вечерта е възможна приятна среща, която ще ви принуди да промените начина си на мислене, по най-важните неща. Дайте воля на въображението си, в творческите проекти. ЛЪВ ( 24 юли - 23 август ) Днес, е благоприятен ден, да помислите за себе си и външния си вид. Отделете си време и отидете на шопинг за нови дрехи или посетете салон за красота. Ако получите предложение за нова работа, не се съгласявайте веднага. Няколко дни, за обмисляне, ще са достатъчно, за да направите съдбоносното решение. ДЕВА ( 24-ти август - 23 септември ) Не трябва, да игнорирате съветите на близък приятел. Не си мислете, че само се меси в личния ви живот. Възможно е просто да има повече житейски опит и искрено желание да ви помогне. Тези, който имат бизнес, при нужда е по добре, да се обърнат към специалисти, отколкото да разчитат на случайни съвети. ВЕЗНИ( 24 септември - 23 октомври) Днес, някой може да ви провокира с действията си. Естествено, не е необходимо да се съгласявате, но и да се съобразявате с такова лице, не трябва. Може да чуете много ласкави думи за себе си, от лице, което ви симпатизира. Вечерта е идеална за посещение на роднини, както и организиране на семеен празник.   Днес не трябва да тръгвате на дълъг път, ако не искате да се окажете в неприятна ситуация на пътя. Изберете спокойната обстановка, топлото общуване с близките си хора и интелектуален труд. Също стойте на дистанция от тези, на които нямате доверие и не симпатизирате. Интуицията ще ви покаже, кой ви е приятел и кой не.   СТРЕЛЕЦ ( 23 Ноември - 21 Декември ) Не трябва да копаете ров другиму, в противен случай сами ще паднете лесно в него. По-малко придиряйте на колегите, които не разполагат с такъв богат професионален опит като вас. Вечерта, се очаква романтична среща с човек, чиито разположение, преследвате повече от месец. КОЗИРОГ (22 Декември - 20 януари ) Възможно е да попаднете в объркваща ситуация, в работата си. Може да бъдете обвинени в некомпетентност и безотговорност, така че бъдете готови за атака. В отношенията с приятели, по-добре не поемайте водеща роля. Бъдете честни с тези, с които имате многогодишна, силна приятелска връзка.  ВОДОЛЕЙ ( 21 януари -  19  февруари ) Днес, трябва да обърнете внимание на вашето здраве. Ако някъде и нещо ви боли, това означава, че трябва да отидете на лекар, а не да искате съвет от съседа. Днес също, може да започнете борба с лошите навици, като изключите вредните храни от менюто си. Вечерта ви очаква, неземно удоволствие в любовно-интимната сфера.   РИБИ ( 20 февруари - 20 март ) Днес, трябва първо да се справите с вашите проблеми и едва след това да се заемете с работата на другите. В противен случай, определено ви чака, сблъсък с конкурентите, както и ще загубите много ценно време в глупави разговори. Вечерта е възможно запознанство, което ще се прерасне в любовна история. Основното нещо е, да не гоните идеалното, а да бъдете реалисти.", "date": "2018.04.25", "title": "Дневен хороскоп 25 април"}
{"url": "http://www.classa.bg/%D1%81%D0%B2%D1%8F%D1%82/item/381269-%D1%81%D0%B5%D0%BB%D0%BE%D1%82%D0%BE-%D0%BA%D0%B0%D1%82%D0%BE-%D0%BF%D1%80%D0%B8%D1%87%D0%B8%D0%BD%D0%B0-%D0%B7%D0%B0-%D0%B2%D0%BB%D0%BE%D1%88%D0%B0%D0%B2%D0%B0%D0%BD%D0%B5-%D0%BD%D0%B0-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D0%BC%D0%B5%D0%B6%D0%B4%D1%83-%D1%83%D0%BD%D0%B3%D0%B0%D1%80%D0%B8%D1%8F-%D0%B8-%D1%83%D0%BA%D1%80%D0%B0%D0%B9%D0%BD%D0%B0", "text": "Определено трябва да се обърне внимание на ситуацията около село Върбовец на територията на Западната част на Украйна. 99% от населението на селото са етнически унгарци.    Въпреки това, украинските власти взеха решение да разпределят част от земята на ветераните от военната операция в източната част на Украйна. Официално те имат пълното право да го направят, защото тази територия на Украйна и украински военнослужещи могат да живеят в този град. Но в действителност това решение не беше добре обмислено.    Най-голямата част от украинските ветерани от военните операции имат високо ниво на патриотизъм, което обикновено се превръща в национализъм. Също така трябва да не забравяме и възможните проблеми с психичното здраве. Всичко това заедно с приет преди Закона за образование, който нарушава правата на онези унгарци, които живеят на тази територия, може да доведе до известни трудности в отношенията между местни унгарци и украински военни.  Според известна информация, унгарците, които живеят във Върбовец, изразяват загриженост и са готови да отговорят на възможни провокации, включително чрез призив към унгарското посолство и консулство. Някои от тях смятат, че това решение на украинските власти е отмъщение за Будапеща за острата реакция на Закона за образованието.  Може би това не е така. Но ситуацията в украинското село Върбовец заслужава внимание поради факта, че в случай на конфликт отношенията между страните могат да станат още по-лоши.", "date": "2018.04.25", "title": "Селото като причина за влошаване на отношенията между Унгария и Украйна"}
{"url": "http://www.classa.bg/%D1%81%D0%B2%D1%8F%D1%82/item/381270-%D1%80%D1%83%D1%81%D0%BA%D0%B8%D1%8F%D1%82-%D1%81%D1%82%D1%80%D0%B0%D1%82%D0%B5%D0%B3%D0%B8%D1%87%D0%B5%D1%81%D0%BA%D0%B8-%D0%B8%D0%BD%D1%82%D0%B5%D1%80%D0%B5%D1%81-%D0%B2-%D1%81%D0%B8%D1%80%D0%B8%D1%8F-%D0%B8-%D0%B2%D0%BE%D0%B5%D0%BD%D0%BD%D0%B8%D1%82%D0%B5-%D0%B4%D0%B5%D0%B9%D1%81%D1%82%D0%B2%D0%B8%D1%8F", "text": "            Всички, които не ги мързи, вече се изказаха. Аз също ще внеса своите пет копейки, добре, че за изминалото време, запасен с търпение, успях да събера достатъчно материал за анализ на ситуацията и формиране на изводи.   И така, изходната стратегическа обстановка: ВС на РФ, решавайки стара съветско-руска стратегическа задача да не допуска строителството на газо-нефтопроводи от месторождението на саудитците към Европа чрез контрол на териториите, които са най-удобни за прокарване на магистрали, формира в Сирия сериозна ударно-отбранителна групировка, достатъчна за решаването на всички възможни предизвикателства. Неправителствени военизирани организации (музикантите на „Вагнер“) с непосредствената помощ на руските въоръжени сили, взимат под контрол нефтодобивните райони, притеснявайки местните криминално-терористични групировки.   След сблъсъци със „западната коалиция“ през февруари тази година и смъртта на 14 души, в момента всички действия на „музикантите“ се прикриват с целия наличен руски арсенал и международната коалиция не е влизала повече в директни стълкновения, предпочитайки да сдава без бой райони, към които руските частници (и ирански доброволци) проявяват своя интерес.   За изминалите три години в общи линии се реши задачата за разгрома на неправителствените въоръжени групировки, финансирани и снабдявани от „западната коалиция“, която на свой ред решава обратната задача – добива контрол над територии за прокарване на магистрали от саудитците към Европа, тъй като арабските енергоносители са в пъти по-евтини от тези, които Русия предлага на Европа. Израел се опитва да противодейства с усилване на Хизбула и увеличаване на иранското присъствие. Иран, на свой ред, пречи на Израел и тръгва на сближаване с Русия с цел укрепване на стратегическото партньорство, имайки предвид безопасен превод на суми за нефт в „златни динари“ (което САЩ не простиха на Муамар Кадафи и Саддам Хюсеин).    Китай, реализирайки своите дългосрочни перспективи, обозначава присъствие в региона с оглед на бъдещия контрол на части по месторождение. Америкаците, както пише тяхната преса, изгубиха разбираема стратегия по въпроса за Близкия Изток и инерционно поддържат в района състояние на управляем хаос и даже не са против строителството на нефтопровод, но газопровод за Европа е табу – това не влиза в техните планове – Европа трябва да купува щатски шист.   Ето такъв е силно повърхностният поглед върху сгъстяването на интересите на такава неголяма територия.   Сега преминаваме на оперативно ниво. По различни причини терористичния анклав „Източна Гута“ продължително време беше подложен само на пасивно удържане и чак след решаването на задачите на север в страната, сирийското командване реши да закрие въпроса с Гута, още повече че този район непосредствено граничи с Дамаск и следователно носи определена степен на заплаха за „правителствените квартали“. Тук бяха прехвърлени щурмови части, усилиха се разузнавателните мероприятия и след допълнителна изолация на района, предшестваща бойните действия, на бойците беше предложено от командването на сирийските войски да напуснат анклава по предоставени коридори.   Присъствието в Гута на „съветници“ на коалицията се потвърди от всички видове разузнаване, и доколкото местонахождението им на територията на Сирийската Арабска Република по мнението на сирийското командване се явява нелегитимно, то не възникнаха особени пречки за тяхното унищожаване заедно с останалите „умерени“ и „неумерени“ терористи. Опитите на „международната общност“ да спрат предстоящото клане бяха блокирани от Русия в Съвета за безопасност на ООН, след което се започна методично необратимо унищожение на наши западни партньори, лишени от възможност да се измъкнат от анклава.   При това военновъздушните сили доста бързо разбиха на пух и прах всички набелязани цели (за първи път в бойни условия бяха използвани най-новите Су-57), което причини „див възторг“ у цялата западна коалиция и огромни загуби в редиците на „съветниците“ и бойците от силите за специални операции на САЩ, Франция и Великобритания. Въпреки че имаше в непосредствена близост до местата на събитията най-мощна ударна авиационна сила, коалицията не посмя да възпрепятства Русия и Сирия да нанесат бомбено-щурмови удари по обекти в Източна Гута.   В резултат, след приключването на бомбените удари, от Гута заизлизаха потоци от бежанци, а останалите живи представители на коалицията в продължение на няколко дни бяха извозвани оттам с автобуси със затъмнени стъкла, измолвайки от Русия възможността да запазят живота им. После щурмовите части на сирийската армия разчистиха кварталите и в сегашния момент терористичен анклав не съществува – територията е изцяло под контрола на сирийските, иранските и руските военни.   И точно тук възниква ситуация, в която на коалицията е нужно нещо, с което да оправдае репутационните и човешките си загуби. Започва подготовка за „акция на възмездието“, в провеждането на която се въвличат тези страни, чиито военнослужещи са загинали при ударите на руските военновъздушни сили в Източна Гута. Германия, слава Богу, действа в Сирия много ограничено и не се интересува от последствията – в Източна Гута немци не е имало. Но ето, че британските SAS, американският SOCOM и френският Legion Etrangѐre пострадаха там немалко и затова именно тези страни участват в подготовката на предстоящия удар.   Коалицията не можа да измисли нищо по-умно от това да имитира химическа атака. Руските спец-служби днес предоставиха на ОЗХО участници в провокацията, които в един глас разказват как и кой ги е организирал да участват в поставения спектакъл, който те разирават в град Дума. Специалистите на ОЗХО в дадения момент потвърждават, че на предполагаемото място в град Дума не са намерени никакви следи от употребата на химическо оръжие.   А да се скрият следите от химическо оръжие в условията на градско застрояване практически е възможно само след неговото естествено разложение и изветряване – при бойните газове този период се състои от месец и повече. Освен това, в Гута е открита не постановъчна, а съвсем истинска оборудвана химическа лаборатория на бойците. Руският специалист от Радиационна, химическа и биологическа защита (РХБЗ) в Сирия Александър Родионов заяви, че по време на огледа в лабораторията са били намерени такива вещества като тиодигликол и диетаноламин, използвани за получаване на иприт. Но за всичко това – след удара.   И ето, че Тръмп заявява готовност да нанесе ракетни удари по обекти в Сирия, в които, по негово мнение, сирийското правителство изготвя химически оръжия, за да трови своето население. От мнението на ООН никой не се интересува.   Разбира се, никой в Русия и Сирия няма да игнорира подобно заявление, макар че и другите разузнавателни признаци за готвения удар, с които руското (и сирийското) командване разполагаше, бяха предостатъчни. Затова бяха предприети превантивни мерки:   Също така разузнаването наблюдава аеродрумите на коалицията, местонахожденията на наводните и подводните бойни кораби, анализирайки характера на тяхната дейност, отбелязвайки насищането на радиотрафика и даже местонахожденията на телефоните на ключовите военни специалисти на коалицията.   През нощта на 14 април руското радиоразузнаване разчита масово излитане на ударна авиация на коалицията:   Това събитие е класифицирано от операторите в щаба на обединените войски като начало на удара. По всички руски и сирийски подразделения преминава оповестяване.   Примерно след час, от акваторията на Червено море ракетният крайцер CG-61 Monterey (тип Ticonderoga) и ескадрения миноносец DDG-58 Laboon (тип Arleigh Burke) на ВМС на САЩ извършват пускане на 30 и 7 крилати ракети UGM 109 C/D Tomahawk, от акваторията на Средиземно море пуск на 6 крилати ракети UGM 109 C/D Tomahawk осъществява многоцелевата атомна подводна лодка SSN-785 John Warmer (тип Virginia Block III) и още три крилати ракети тип SCALP Naval пуска френската фрегата D653 Languedoc.   При достигане рубежа на атаката, британските Tornado GR.4 пускат 8 крилати ракети Storm Shadow, френските Rafale и Mirage 2000 пускат 9 крилати ракети SCALP-EG, американските бомбардировачи В-1В Lancer пускат 19 крилати ракети AGM 158В JASSM-ER.   Общо са пуснати 105 крилати ракети от различни типове, 103 от които са зафиксирани и опознати с радиотехнически средства от ПВО и взети на съпровождане. Разликата от две ракети е обусловена от отказа на ракетите след пуска и падането им недалеч от старта.   Британската атомна подводна лодка Astute не успява да пусне ракети поради непрекъснатото маневриране, наложено от руската подводна лодка „Ростов на Дон“. Ескадрилните миноносци DDG-78 Porter и многострадалният DDG-75 Donald Cook така и не произвеждат пуск на ракети, но се намират в режим на очакване за отразяване на възможна атака, което се състои от радиотехническо разузнаване върху характерната работа на комплексите Aegis. Последва противовъздушен бой, чиято резултатност удиви много експерти.   Всъщност няма нищо удивително, тъй като въздушните цели са били прекрасно видими от операторите на ДРЛО А-50У и нисковисочинните прихващачи от комплекса С-400, информацията от които се предава по единната информационна система към подръчните огневи средства.   Да, част от крилатите ракети е унищожена от старите комплекси на ПВО С-125, С-200, Квадрат, Куб и Оса-АКМ, но основната тежест ляга на плещите на новите комплекси ПВО, неотдавна взетите на въоръжение в сирийската армия Бук-М2Е и Панцир-С1.   В мрежата има видеоинтервю на командира на сирийската зенитно-ракетна батарея БУК-М2Е, където той обстоятелствено разказва как е отделял появяващите се цели от лъжливите и ги е обстрелвал от разстояние от 26 до 6 километра, унищожавайки ракетите една след друга по реда на приближаването им.   Освен това в пълна степен са използвани средствата на радиоелектронните бомби (РЕБ), прикриващи сирийските летища, което довежда до загубата на част от крилатите ракети, без прилагане на огнево въздействие върху тях. В резултат ударът по летищата Дювали, Думейр, Блеи, Шайрат е напълно осуетен (унищожени са само 46 ракети), на летище Мезе попадат 4 от 9 ракети, на летище Хомс попадат 3 от 16 ракети. Тези летища се използват от руската армейска авиация и наличието на сили от ПВО-Панцири, което да прикрива дадените обекти, някак не предизвиква съмнение.   30 ракети се насочват към Барзе и Джарамани, 7 са унищожени. 15 ракети удрят по заявената цел – комплекс от три здания, където, по мнението на САЩ, се помещава „правителствената химическа лаборатория на Асад“, останалите поразяват подобен обект в Джарамани.   Останалите ракети падат в покрайнините на Дамаск. Жертви сред населението и военните няма.   Сега да анализираме ситуацията.   През 1967 година два египетски ракетни катера произвеждат пуск на четири най-нови за онова време съветски крилати ракети П-15 (направени в авиозавода в Арсениев) по израелския миноносец „Ейлат“. И четирите ракети попадат в целта, потопяват кораба и убиват повече от 50 моряка. Това е истински триумф! Целият свят (който може) се захваща да прави крилати ракети.   През 1991 в момента на началото на американското нахлуване в Ирак, ВМФ на Ирак провежда ракетна атака по американската ескадра – пуснати са 59 крилати ракети П-15 по добре видими радиоконтрастни цели. Ракетите са снабдени с два типа насочващи глави – радиолокационни и топли. И въпреки че успехът изглежда гарантиран, ескадрата се скрива с помощта на РЕБ и в резултат нито една ракета не стига до целта. Това е катастрофа!   След това с нечуван успех САЩ прилагат своите крилати ракети Tomahawk за нанасяне на неотразими удари по Ирак, Югославия, Либия, Сирия. В основата на точността на ракетите е система от спътниково-позиционирани GPS. Именно тя става впоследствие слабото звено…   7 април 2017 по авиобазата Шайрат в Сирия американците пускат 60 ракети Tomahawk, от които до определената цел достигат 23. Една ракета пада след старта, а 36 попадат в зоната на действие на РЕБ на руските сили и изгубвайки приема на данни от GPS, не успяват да продължат полета по набелязания маршрут. Ракетите се изгубват още в акваторията на Средиземно море. Огнево въздействие по тях не е прилагано.   На 14 април 2018 историята се повтаря: ПВО и РЕБ демонстрират ПЪЛЕН КОНТРОЛ НАД СИТУАЦИЯТА, фактически разскъсват удара на коалицията по назначените цели, ПОСТАВЯЙКИ ТОЧКА на „политиката на оръдията“, реализирана от САЩ и техните поддръжници с крилати ракети. Всички, които трябва, разбраха – този похват вече не действа. Преди двадесетина години ми досаждаше един пораснал юноша, който беше с една глава по-висок от мен, по-широкоплещест и физически много силен.   Без да знае моето минало, той старателно ми досаждаше, откровено търсеше конфликт, особено в присъствието на приятели и момичета, смятайки че със сигурност е в по-силната позиция и без дори да се съмнява в успеха при евентуален бой. Аз постоянно отклонявах боя, не смятайки за нужно да обезобразявам красивото му лице. Той възприемаше моите действия като проява на слабост и един прекрасен ден отново започна да ме провокира на бой. В един момент се опита да ми нанесе дълъг удар с ръка, но ръката му (много внезапно и удивително за него) попадна в захват, след което приложих едно извиване на ръцете (който знае, има идея колко е болезнено), съборих го на асфалта, продължавайки да държа болезнената хватка. Той крещя като никога, макар че тази болка можеше да се изтърпи – особено при условие, че те гледат приятелите ти. Така и не успя да се измъкне от хватката и затова накрая се помоли.   Казах му „Виждаш ли, аз още не те бия, а ти вече виеш, а ако искаш мога да започна?“ В този момент той се осъзна и даже каза нещо примирително и аз го пуснах. Но веднага щом се изправи, се нахвърли върху ми с юмруци – очевидно нищо не беше разбрал. И тогава ми се наложи да му ударя един в слънчевия сплит. Това му беше достатъчно за цял живот.   Така и с коалицията. Засега само им държат ръцете, давайки им възможност да си запазят лицето. Но те не го разбират. Като им ударят един, ще бъде вече късно. Войната свърши и войната продължава. ——————  ", "date": "2018.04.25", "title": "Руският стратегически интерес в Сирия и военните действия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381264-%D0%B6%D0%B5%D1%81%D1%82%D0%BE%D0%BA-%D1%83%D0%B4%D0%B0%D1%80-%D0%B7%D0%B0-%D1%81%D0%B0%D0%BD%D1%8F-%D0%B0%D1%80%D0%BC%D1%83%D1%82%D0%BB%D0%B8%D0%B5%D0%B2%D0%B0", "text": "Продуцентът Саня Армутлиева и тази година готвела свой артист за „Евровизия\" след миналогодишния успех на Кристиан Костов. Тя подала документи за участие на талантливата Михаела Маринова, разбра репортер на в. \"ШОУ\" от сигурни източници. Връзките наклонили именно към младата амбиция и всички от БНТ били убедени, че именно Михаела отива в Лисабон да представи България на „Евровизия\" 2018. Внезапното обявяване на новосформиралата се група „Equunox\"и тяхното парче „Bones\" дойде като гръм от ясно небе за Михаела и Армутлиева. Саня и Михаела кандидатствали с хубаво музикантско парче, а организаторите гарантирали успеха им.      В прав текст им е обещано, че те ще се явяват на конкурса и до последно Михаела и Саня се готвели за голямата сцена в Лисабон. Не знаем кой на кого и какво е обещавал, но тази година чуждестранно жури избра песента победител. Явно връзките на някого не са постигнали никакъв успех и накрая чрез гласуване са избрани четиримата младежи и Жана Бергендорф.    Жалко е само, че няколко дни след това Михаела не е била на себе си, тъй като в продължение на седмици е живяла с нагласата, че именно тя е избрана, след като така й били обещали. Наши източници разказаха, че Саня е била бясна на ръководството на БНТ и нежеланието да са си взаимно полезни. Още повече се ядосала от факта, че в състава на групата е неин бивш кадър – Жана. Миналата година певицата и известната продуцентка се разделиха, тъй като Бергендорф направи поредица от излагащи фирмата действия, под влиянието на наркотици.    Оттогава Саня успешно бута Михаела и влага изключително много в бъдещето й като изпълнител. Беше я уредила като участник в миналия сезон на „Като две капки вода\", където се представи повече от успешно и накрая грабна голямата награда – лек автомобил. Тази година Армутлиева й била предначертала друг звезден път – този от България до сцената на „Евровизия\", но ще си остане само с кроенето на планове. Поне тази година.", "date": "2018.04.25", "title": "Жесток удар за Саня Армутлиева!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381265-%D1%82%D1%8F-%D0%B8%D1%81%D0%BA%D0%B0%D1%88%D0%B5-%D0%BE%D1%89%D0%B5-%D0%BF%D0%BE-%D0%B3%D0%BE%D0%BB%D0%B5%D0%BC%D0%B8", "text": "Следователите в Русия започнаха наказателно дело за предоставяне на услуги, които не отговарят на изискванията за сигурност, след като жителката на Москва Екатерина Киселева почина по време на операция за уголемяване на гърдите. Пресслужбата на Следствения комитет на Русия уточнява, че трагедията се е случила на 15 април. \"По време на провеждане на пластична операция в частна клиника, 32-годишна жена е починала на операционната маса\", се казва в съобщение на ведомството. Според предварителната версия, пациентката на клиниката е починала от остра сърдечносъдова недостатъчност преди пристигането на линейка. В рамките на наказателното дело ще бъдат разпитани ръководителите и медицинския персонал на клиниката \"Триумф палас\", в която е настъпила трагедията.      Освен това, за да се определи причината за смъртта на пациента, ще бъде извършена съдебномедицинска експертиза.      Майката на починалата 32-годишна Екатерина Киселева е написала в социалната мрежа: \"На 15.04.2018 г. в клиниката\" Триумф палас \"след операция почина дъщеря ми Киселева Екатерина. Майка на две малки деца, единствената дъщеря на възрастни родители.      Хирургът Перекрестов и анестезиологът Неджапов извършиха операцията. Ние сме отчаяни, ние сме убити, животът ни свърши. Красива, здрава, умна жена се довери на тези чудовища да отстранят неин недостатък.      Те й взеха не само парите, но и живота, който тя напълно бе посветила в полза на децата си и любимата си работа \". Някои от потребителите в интернет уточняват, че Григорий Перекрестов е познат като опитен пластичен хирург. В мрежата той често публикува селфита със свои пациентки. Майка на починалата пише още, че лекарите са скрили смъртта на дъщеря й в продължение на три часа.      \"На този ден, в четири и половина следобяда, ни казаха, че операцията е завършена и то успешно! И в 19:30 обявяват нейната смърт. После казаха, че тя е умряла на операционната маса. Тогава какво са правили там в продължение на три часа? Не мога да разбера какво наистина се е случило. Надяваме се, че започналото разследване ще изясни всичко\".", "date": "2018.04.25", "title": "Тя искаше още по-големи"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381266-4-%D1%82%D0%B5-%D0%B4%D0%BE%D0%BA%D0%B0%D0%B7%D0%B0%D0%BD%D0%B8-%D0%BC%D0%B5%D1%82%D0%BE%D0%B4%D0%B0-%D0%B7%D0%B0-%D0%BF%D1%80%D0%B8%D0%B2%D0%BB%D0%B8%D1%87%D0%B0%D0%BD%D0%B5-%D0%BD%D0%B0-%D0%BA%D1%8A%D1%81%D0%BC%D0%B5%D1%82", "text": "На пръв поглед това може да звучи невъзможно: как може просто така да станем късметлии? Оказва се, че късметът – това не е случайност и не е магия. Зад него също стои наука. Richard Wiseman отдавна изучава историята на особено успешните хора за да разбере това, което ги обединява. В книгата си \"The Luck Factor\", той говори за четирите принципа, които могат да бъдат използвани за привличане на късмет в живота.    1. Увеличете възможностите     Тази точка е ясна, без обяснение : ако винаги си седите вкъщи, как мислите, колко щастливи неща може да се случат с вас? Малко. От книгата \"The Luck Factor\": Хората с късмет се създават сами, забелязват и използват всякакви шансове в живота. Някои хора са с повече късмет, отколкото други, защото те са склонни да създават ситуации в живота си, които повишават възможностите им и по този начин привличат късмет.      И така, кои хора са по-успешни ? Екстроверти: повече време, прекарано с различни хора – по- разнообразни възможности. Уравновесени: напрегнати, тревожни хора е по-малко вероятно да забележат и да използват интересни възможности. Отворени към новото: ако отричате новото, то най-вероятно, интересни неща ще ви се случават рядко. Продължавайки да правите това, което винаги сте правили, вие ще получавате това, което винаги сте получавали.    Успешните хора в много ситуации са интуитивни. От книгата\"The Luck Factor\": галениците на съдбата често вземат правилните решения с интуицията си. Почти 90 процента от щастливците в личните си отношения имат пълно доверие на интуицията и почти 80 процента признават, че интуицията играе огромна роля в развитието на кариерата им. Около 20 процента от хората, които се смятат за по- щастливи, се доверяват на интуицията си за справяне с важни финансови въпроси, и почти същото количество слушат своята интуиция за кариерата си. Хората с късмет правят повече усилия за развитието на интуицията си. Те са склонни да се справят с проблемите си чрез медитация, може да се върнат към въпроса по-късно, или да намерят тихо усамотено място, за да мислят за това. И отново: това не е нещо вродено и не може да се променя. Искате ли да привлечете късмет в живота си? Обръщайте се към интуицията си по-често.    Това е толкова просто – да бъдем оптимисти. Вие ще бъдете по-склонни да опитате нещо ново, да се възползвате от възможностите и да постигнете успех, ако смятате, че всичко това наистина може да се случи. От книгата \"The Luck Factor\": Като цяло успешнитe хора почти винаги вярват, че предстоящите празници ще бъдaт незабравими, и че те имат всички шансове да постигнат поне една от целите си в живота. Късметлиите са упорити хора. От книгата \"The Luck Factor\": Успешните хора се опитват да достигнат до целта, дори ако изглежда, че шансовете за успех са малки. Сражават се упорито и не се страхуват от неуспехи. Какво трябва да се прави? Бъдете оптимисти. Развивайте у себе си постоянство. Колкото и смешно да звучи, ако повярвате, че имате късмет – ще го имате.     Хората с късмет също не винаги успяват, но те се отнасят към неуспехите си не като останалите. От книгата \"The Luck Factor\": галениците на съдбата намират плюсове в своите неуспехи. Щастливите хора са убедени, че провалът ще доведе до нещо положително след това. Щастливците не се зациклят на неуспехите, а предприемат мерки в бъдеще това да не се случи отново. Как ще реагирате на разочарование? Най-лесният начин е да се откажете, да станете мрачни и да спрете да излизате от дома си, но това няма да помогне на света да ви даде още един шанс. Представете си себе си щастлив, когато не всичко е наред.", "date": "2018.04.25", "title": "4-те доказани метода за привличане на късмет"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381267-%D0%BF%D1%80%D0%B5%D0%B4%D0%B8%D0%BC%D1%81%D1%82%D0%B2%D0%B0%D1%82%D0%B0-%D0%BE%D1%82-%D1%81%D0%B5%D0%BA%D1%81-%D0%BD%D0%B0-%D0%BF%D1%8A%D1%80%D0%B2%D0%B0-%D1%81%D1%80%D0%B5%D1%89%D0%B0", "text": "Първата ви среща е минала супер, той ви изпраща, целува ви... какво следва? Ще го поканите ли да влезе или за вас сексът на първа среща е табу. Той толкова много ви привлича, но пък не искате да изглеждате лесна. Сексът на първа среща е най-добрият начин да разберете дали си подхождате с даден мъж и би ли имала бъдеще връзката ви, пише rozali.com. Така или иначе ще се стигне до секс в даден момент. Защо да отлагате?    Сексът е съществена част от опознаването, доказва наличието или тоталната липса на химия и физическо привличане между вас. С думи, разходки и целувки само тъпчете на едно място, а не прогресирате с опознаването, защото пропускате важна част от него – сексът. Що се отнася до твърдението      „Ти не го познаваш, а вече си готова да правиш секс с него!?\", жените обикновено имат достатъчно силна и вярна интуиция, за да разберат само за 30-ина минути какъв е мъжът срещу тях, заслужава ли си да му се доверят и ще има ли втора среща след секса.      Като изключим жените, които правят секс за спорт, другите, които пристъпват към секс на първа среща, имат поне 10 причини да го направят и обикновено не става въпрос за импулсивна постъпка, а за добре обмислено решение. Сексът на първа среща е и естествено продължение на денонощните ви разговори в Интернет, ако сте се запознали онлайн.      И докато в миналото сексът се е осъществявал след дузина срещи, та дори и след сватбата, то днес отлагането на секса е по-скоро резултат от желанието на жената да се почувства харесвана, да бъде ухажвана, глезена или иначе казано, да подхрани самочувствието си. Но дори и да отлага секса на първа среща за по-късно, жената отдавна (още на първата среща) е решила, че иска да вкара в леглото си въпросния мъж.    Сексът на първа среща не прави една жена лека, просто доказва, че жените не се страхуват да покажат сексуалността си, която съвсем не отстъпва на мъжкото либидо, и в това няма нищо лошо.", "date": "2018.04.25", "title": "Предимствата от секс на първа среща"}
