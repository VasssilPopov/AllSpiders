{"url": "http://www.classa.bg/%D1%81%D0%B2%D1%8F%D1%82/item/398245-%D0%BB%D0%B0%D0%B2%D1%80%D0%BE%D0%B2-%D1%86%D1%8F%D0%BB%D0%B0-%D0%BB%D0%B0%D1%82%D0%B8%D0%BD%D1%81%D0%BA%D0%B0-%D0%B0%D0%BC%D0%B5%D1%80%D0%B8%D0%BA%D0%B0-%D1%89%D0%B5-%D0%B1%D1%8A%D0%B4%D0%B5-%D0%BF%D1%80%D0%BE%D1%82%D0%B8%D0%B2,-%D0%B0%D0%BA%D0%BE-%D1%81%D0%B0%D1%89-%D1%80%D0%B5%D1%88%D0%B0%D1%82-%D0%B4%D0%B0-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D1%82-%D1%81%D0%B8%D0%BB%D0%B0-%D0%B2-%D1%80%D0%B5%D0%B3%D0%B8%D0%BE%D0%BD%D0%B0", "text": "Преди да пристъпи към посещението си в Куба, руският външен министър Сергей Лавров даде интервю за РТ, в което обсъди въпроси като санкциите на Вашингтон срещу острова, ситуацията във Венецуела и света и изявленията на американските власти относно доктрината Монро, наред с други въпроси. Първоначално руският външен министър изтъкна \"много важните\" процеси, които се провеждат в Куба, като влизането в сила на новата конституция, реформите в икономиката, растежа на частния сектор и развитието на мобилния интернет. Лавров говори и за значението на присъствието на острова на руските медии и по-специално на РТ. Във връзка с това той подчерта, че колкото по-голям е достъпът до качествена информация, несвързана с фалшивите новини, запълнили медийното пространство, толкова по-добре хората ще могат да разберат процесите, които се случват. От друга страна, министърът нарече \"абсолютно неприемливо поведение\" блокадната политика, която САЩ развиват срещу Куба. Той обърна по-специално внимание на прилагането на глава III от закона Хелмс-Бъртън, с което Вашингтон \"отново е доказал на всички, че не зачита международното право и че се опитва да приложи собствените си закони извънтериториално към всички.\" За Лавров \"никой в света не подкрепя тази политика, която е тъжна, защото, освен всичко, тя няма перспектива\". Що се отнася до ситуацията във Венецуела, външният министър посочи, че Русия активно преговаря \"с всички представители на политическия терен\" на страната, както с правителството, така и с опозицията, и обяснява на поддръжниците на Хуан Гуайдо, които се свързват с Москва, че \"техните опити за решаване на проблемите, провокирайки намеса от чужбина, са недопустими.\" В същото време Лавров смята, че понастоящем с така наречения Процес Осло ситуацията в карибската нация \"се променя към по-добро и здравият разум започва да надделява, така че се надява, че този диалог ще доведе до задоволително споразумение за всички, преди всичко за венецуелския народ\". От друга страна, ръководителят на руската дипломация заяви, че \"много страни в региона - включително и онези, които изискват оставката на президента Николас Мадуро - категорично се противопоставят на идеята за използване на сила\".", "date": "2019.07.25", "title": "Лавров: \"Цяла Латинска Америка ще бъде против, ако САЩ решат да използват сила в региона\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/398236-%D0%BD%D0%B0%D0%BF-%D1%81%D1%8A%D1%81-%D1%81%D1%8A%D0%B2%D0%B5%D1%82%D0%B8-%D0%BA%D1%8A%D0%BC-%D1%85%D0%BE%D1%80%D0%B0%D1%82%D0%B0-%D1%81-%D0%B8%D0%B7%D1%82%D0%B5%D0%BA%D0%BB%D0%B8-%D0%BB%D0%B8%D1%87%D0%BD%D0%B8-%D0%B4%D0%B0%D0%BD%D0%BD%D0%B8", "text": "Специалисти от НАП, нотариуси и финансисти дадоха отговори на най-често задаваните въпроси, свързани с неоторизирания достъп до данни на НАП. Обобщените въпроси, отговорите им и експертните препоръки са публикувани в рубриката „Разпространени данни от НАП\", съобщиха от приходната агенция.   Ето ги и тях:   1. Как да проверя има ли мои лични данни, които са незаконно разкрити? Можете да направите проверка в новата електронна услуга, която ще бъде публикувана в сайта на НАП веднага, след като експертите сравнят дали публикуваните данни не са били манипулирани. Гражданите, чиито номера на валидна лична карта, датата на издаване и валидността й е била неправомерно разкрита, в комбинация с трите им имена, ЕГН и адрес, ще бъдат лично информирани от НАП възможно най-бързо. Общият брой на тези граждани е 189. За всички останали физически лица, за които има незаконно разпространени лични данни, няма необходимост да сменят личната си карта. 2. Възможно ли е някой да продаде мой имот или кола без да разбера? Продажбите на имоти и автомобили в България стават задължително в нотариална форма и с нотариална заверка на подписите. Процедурата изисква участие на нотариус, който има достъп в реално време до база данни на документите за самоличност в страната, включително снимките на притежателите им. Нотариусът може и трябва да се увери, че купувачът и продавачът, които са се явили при него, са същите хора от базата данни от първичните регистри в Република България, т.е извършва се проверка за идентичност на страните. Също така, нотариусите имат достъп до компютърна база данни с пълномощни, издадени да послужат пред банките и пред Агенцията по вписванията, както и достъп до базата данни за моторни превозни средства и техните собственици. Дори някой да е узнал Вашите лични данни, за да продаде имот или автомобил, то трябва да извърши едно или повече престъпления. Освен това, за продажбата на имоти и автомобили задължително се представят нотариален акт или регистрационен талон, чиято актуалност се проверява в реално време, и без тях сделка не може да се осъществи. НАП е информирала Нотариалната камара в България за разпространението на чувствителна информация, като нотариусите ще изповядват сделки с повишено внимание. Според Нотариалната камара, има достатъчно гаранции, че опити за незаконно прехвърляне на имот или превозно средство ще бъдат парирани от нотариусите в страната. Вижте по-подробна информация, предоставена от Нотариалната камара на Република България. За Ваше спокойствие, бихте могли да активирате SMS известяване за сделки с Ваши имоти - услуга, предоставяна от Агенция по вписванията -   Агенцията по вписванията предлага SMS известявания и за движенията по фирмени партиди, като повече за това можете да видите на сайта й.   3. Възможно ли е някой да получи кредит или лизинг от мое име? Банковите и финансови институции, които отпускат кредити или лизинги, са длъжни по закон да се уверят, че сключват договора с лицето, чиито лични данни са посочени в документа за самоличност. Отпускането на кредит/лизинг на някого другиго изисква извършването на едно или повече престъпления, освен злоупотребата с чужди лични данни. Банките и финансовите институции, отпускащи кредити (вкл. бързи кредити) и лизинги, са информирани от НАП за неоторизирания достъп до данни, като им е препоръчано да работят с повишено внимание при идентифицирането на клиенти. От Асоциация на банките в България заявиха, че и към момента има достатъчно надеждни механизми за установяване самоличността на лицата, кандидатстващи за банков кредит.     От Българска асоциация за лизинг потвърждават, че техните членове извършват задължително, както идентификация по документи, така и лична идентификация на всеки свой клиент, така че сключване или промени по договор за лизинг не могат да се случат без личното присъствие или надлежната електронна идентификация с валиден електронен сертификат. От Асоциация за отговорно небанково кредитиране (АОНК), в която членуват компании в сектора за т.нар. „бързи кредити\", уверяват, че и към момента членовете на асоциацията прилагат значителен брой надеждни мерки за проверка на самоличността на новите кредитоискатели и текущите кредитополучатели, поради което до злоупотреби с чужди лични данни не би могло да се стигне. Дори предварителното одобрение за кредит/лизинг да става онлайн, задължително е да се сключи писмен договор, подписан на хартия или електронно от страните. Финансовата институция трябва да се увери, че лицето, чиито данни от документа за самоличност са вписани в договора, е същото, което го сключва.  Няма риск за неоторизиран достъп до електронното банкиране, защото такива данни никога не са се съхранявали в НАП.   4. Има ли риск при сделки, сключени с пълномощно, заради неправомерно разпространените данни? При сделките с пълномощно една или повече от страните не участва лично. Сделките с имоти и коли задължително се сключват с нотариално заверено пълномощно, т.е. пълномощното е подписано и подпечатано от нотариус и описано в неговите нотариални книги, след като се е уверил лично, че действително упълномощителят е този, чиито данни са вписани в документа. Всички останали нотариуси имат достъп до компютърна база данни на издадените пълномощни и могат да проверят дали всеки документ е истински. Вижте по-подробна информация, предоставена от Нотариалната камара на Република България. 5. Възможно ли е някой да прехвърли фирма с дългове на мое име? Подобен опит ще е съпроводен с извършването на едно или повече престъпления. Сделките с цели предприятия или с дялове на търговски дружества изискват нотариална заверка и писмен договор. В случая с продажба на цяло предприятие се изисква и удостоверение от НАП. Нотариалната камара в България е информирана от НАП за изтичането на чувствителни данни и сделките в следващите месеци ще се извършват с повишено внимание, като нотариусите имат достъп до всички пълномощни, издадени да послужат пред Агенцията по вписванията. 6. Има ли риск да станат публично известни мои заболявания или данни за медицинското ми досие и лечение? Не. Информацията на НАП, която е неправомерно разпространена, се отнася до здравно-осигурителния статус на гражданите, т.е за това, дали са плащани здравно-осигурителни вноски. Данните от медицинското Ви досие не са събирани от НАП и не са били разкрити, тази информация е защитена. 7. Има ли в неправомерно разкритите данни информация за персоналния ми идентификационен номер (ПИК) от НАП. В незаконно разпространените към момента данни няма информация за персонални идентификационни кодове, издадени от НАП. Независимо от това, Ви препоръчваме да смените своя ПИК от НАП. Това става безплатно в портала за електронни услуги на приходната агенция -   или в произволно избран от Вас офис на НАП.   8. Изтекла ли е информация за електронния ми подпис и може ли някой да злоупотреби с него? Не. Електронният подпис на физическо или юридическо лице се използва с парола и отделно изисква достъп до физически носител (най-често e записан на USB устройство). Не съществува риск за вашия електронен подпис, заради неправомерно разкритите данни на НАП. 9. Общи препоръки Бъдете внимателни, ако някой контактува с вас по телефон или имейл и в следствие на това иска от Вас да направите нещо с финансов или личен характер. Не давайте на никого информация за банкови сметки, за дебитни или кредитни карти, независимо за кого се представя човекът, който се свързва с Вас. Предупредете близките и роднините си, че лични данни за Вас са станали публично достъпни и ги посъветвайте никога да не правят нещо с финансови последици, ако не са се свързали предварително директно с Вас. За Ваша допълнителна сигурност, можете да смените паролите на електронната поща, която ползвате. Ако имате данни, че някой се опитва незаконно да придобие Ваше имущество или да поеме задължение от Ваше име, свържете се незабавно с районното управление на полицията по местоживеене.    ", "date": "2019.07.25", "title": "НАП със съвети към хората с изтекли лични данни"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398237-%D0%B7%D0%B0-%D0%B3%D0%B5%D1%88%D0%B5%D0%B2,-%D0%B7%D0%B0-%D0%BA%D0%BE%D0%BF%D0%B8-%D0%BF%D0%B5%D0%B9%D1%81%D1%82%D0%B0-%D0%B8-%D0%BA%D0%BE%D0%BF%D0%B8%D0%B5%D1%82%D0%BE", "text": "Бъдещият главен прокурор Гешев (ако все пак нещо не се случи) притежава няколко очевидни, безценни за нашето време „качества“: Прилича на Бойко Борисов – и той е отрасъл в краен квартал, приятелите му са негови съученици и роднини, най-близки са му Махалата и обикновените хора. Гешев говори точно като Борисов – с прости кратки изречения, с лафчета, с поговорки, просторечно. И винаги посочва врага и виновните – болшевиките – както се изразява той. Ходи като Бойко Борисов небрежно облечен, леко небръснат, с тениски, с якета с вдигнати яки – като бабаит от квартала, току-що станал от масата да въдвори ред.   Всичко това се харесва на хората, много им се харесва. В него те отново виждат Момчето, също както някога ББ, което всяка вечер по телевизията преследва, гони и наказва лошите, от време на време и по някой богат. Иван Гешев е тъкмо техният човек – новият техен човек от телевизора. Той не е като Цацаров отчужден и отнесен, с вид на преподавател от провинциален ВУЗ, който говори витиевато, служебно и отчуждено. Гешев е истинският баш прокурор, вървял стъпка по стъпка до върха. И не че го е искал – той е мечтаел за друг живот, за друга съдба, но са го убедили и сега няма как. Гешев е най-добрият от всички главни прокурори, които хората са виждали по телевизора и познават от телевизора. Телевизорът го е оженил за тях и за службата. Той ще продължи да изпълнява поръчки, да имитира дейности и да прави пушилки, ще лови в мъглата виновници наляво и надясно и ще е обичан – защото му се разбира, като говори – без нюанси, без глезотии, черно и бяло. И разбира се, ама разбира се, че Гешев си вярва, че е точно човекът, който е нужен. Останалото си го знаем – едно момче от третото действие на пиесата излиза под прожекторите. Въпросът е дали копи пейсът ще се задоволи с ролята си на копи пейста и дали копието няма да се превърне в копие за този, който го е измислил.    ", "date": "2019.07.25", "title": "За Гешев, за Копи пейста и Копието"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/398238-%D0%B4%D0%BE%D0%B3%D0%BE%D0%B2%D0%BE%D1%80%D1%8A%D1%82-%D0%B7%D0%B0-%D1%84-16-%D0%B4%D0%B0%D0%B2%D0%B0-%D0%BF%D1%80%D0%B0%D0%B2%D0%BE-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0-%D0%B4%D0%B0-%D0%BF%D1%80%D0%BE%D0%BC%D0%B5%D0%BD%D1%8F-%D0%BA%D0%BB%D0%B0%D1%83%D0%B7%D0%B8-%D0%B5%D0%B4%D0%BD%D0%BE%D1%81%D1%82%D1%80%D0%B0%D0%BD%D0%BD%D0%BE", "text": "Румен Радев наложи тези дни вето върху Закона за ратификация на договорите със САЩ за нови изтребители F-16. Днес в 18:00 часа той направи изявление, в което обясни мотивите си за това и призова депутатите да проведат задълбочени дебати преди окончателното им гласуване, като им напомни, че са положили клетва да служат на народа си и му дължат ясни отговори.    Президентът изтъкна, че решението международните договори да не бъдат направени публично достояние е причина подписването им да бъде забавено, а депутатите да не разяснят на обществото какво се казва в тях. Радев подчерта, че всички подробности трябва да са ясни за гражданите, тъй като предстои страната ни да плати 2,2 милиарда лева без ДДС авансово и да очаква доставка на самолетите най-рано след 4-5 години. При това досега това, което ще получи страната ни, е орязан пакет въоръжение, оборудване и обучение на персонал, което ще ограничи способностите на машините. Според президента, има заложени скрити разходи за инфраструктура, транспорт, въоръжение, данъци, такси и прочие, които ние тепърва ще плащаме отгоре на 2,2-та милиарда лева без ДДС. Освен това американската страна има право да променя клаузи в договора, без да се допитва до България. Така страната ни поема задължения за скрити и неясни разходи, които ще се плащат десетилетия наред от нашите правителства. Държавният глава зададе няколко въпроса, на които е абсолютно необходимо да бъде отговорено, преди да ратифицираме договорите: Кога ще придобием пълния необходим пакет – въоръжение, оборудване, обучение и услуги, които гарантират многофункционалността на самолетите F-16? Кога ще добием нужното за поддръжката на самолетите, което в противен случай би донесло допълнителни разходи и забавяне в ползването им?     Изявление на държавния глава Румен Радев:   Преди броени дни българският парламент ратифицира международните договори за покупка на нови изтребители Ф-16. Това е дългоочаквана и необходима стъпка от модернизацията на Българските военновъздушни сили за отбранителните способности на страната. Но тя не може да става за сметка на интересите на българските граждани и достойнството и суверенитета на България. Затова се възползвах от конституционните си правомощия и наложих вето на закона за ратификация. Решението на правителството тези международни договори да не стават публично достояние задължава народните представители да информират обществеността за характера на поетите задължения и получените срещу тях отбранителни способности. Задължителен е нов дебат в Народното събрание, който да даде ясен отговор как са защитени българските интереси по отношение на: Цената за придобиване от 2.2 млрд. лева без ДДС при 100% авансово плащане; Срока за доставка на самолетите най-рано след 4-5 години; Орязания пакет въоръжение, оборудване, обучение и услуги, при който самолетът остава с ограничени способности; Скрити и неуточнени разходи, които България ще плаща впоследствие по отношение на инфраструктура, транспорт, въоръжение, оборудване, обучение, услуги, данъци и такси; Промяна на клаузите на договора едностранно от изпълнителя без съгласуване с българската страна по отношение на цени, срокове и обем на доставки и услуги; Неустойки на неизпълнение. Поемането на задължения, свързани със скрити и неясни разходи, въвлича за десетилетия напред българските правителства в значителни финансови задължения. Освен това - разходите по придобиване, постигнати включително и с емитиране на нов дълг, поставя под въпрос възможностите за навременно осигуряване на липсващите способности. Държа да подчертая - не конкретният тип самолет сам по себе си, а наличието на реални способности определя авторитета и бъдещето на Българските военновъздушни сили и нашата евроатлантическа принадлежност. Изграждането на съвременни отбранителни способности изисква всеобхватен подход и дългосрочно планиране, а в случая, при колосални за България разходи, липсва дори дебат по изключително важни въпроси относно националната и колективна сигурност - Кога ще придобием пълния необходим пакет въоръжение, оборудване, обучение и услуги, който гарантира многофункционални способности на самолета; Кога ще придобием способности за пълноценна техническа поддръжка в България, без която ежегодната експлоатация на самолета се оскъпява; Кога ще изградим необходимата сложна инфраструктура; Кога ще закупим следващите 8 самолета; Кога ескадрилата Ф-16 ще придобие оперативна готовност; Кога, как и колко ще платим за всичко това? Всички тези обстоятелства генерират нестабилност за процеса на модернизацията на Българските военновъздушни сили и излагат на риск модернизацията на Сухопътните войски и Военноморските сили, без която проектът за изтребителя става несъстоятелен. Поемането на публични разходи, особено в страна с масова бедност и задълбочаващи се социални проблеми, изисква максимална прозрачност и отчетност. Огромните разходи, които ще бъдат вложени в модернизацията на Въоръжените сили, не са нито на министър-председателя, нито на правителството, а на българските граждани. Затова Народното събрание следва да изпълнява конституционната си роля и да контролира изпълнителната власт, а не да се превръща в неин рупор. Нека не забравяме, че и правителството, и Народното събрание носят отговорност за действията си изключително и само пред българските граждани. И не някой друг, а българското общество определя тяхната легитимност. Припомням на народните представители, че са положили клетва във всичките си действия да се ръководят от интересите на народа. Затова и на българите се дължат ясни, категорични отговори доколко това се изпълнява и какви са реалните последствия от сключените договори.", "date": "2019.07.25", "title": "Договорът за Ф-16 дава право на американската страна да променя клаузи едностранно"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/398239-%D0%BA%D1%8A%D0%B4%D0%B5-%D0%B5-%D0%B2%D1%8A%D0%BE%D1%80%D1%8A%D0%B6%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%84-16-%D0%B8-%D0%B7%D0%B0%D1%89%D0%BE-%D1%82%D0%BE-%D1%89%D0%B5-%D1%81%D0%B5-%D0%B4%D0%BE%D1%81%D1%82%D0%B0%D0%B2%D0%B8-%D0%BD%D0%B0-%D0%BF%D0%BE-%D0%BA%D1%8A%D1%81%D0%B5%D0%BD-%D0%B5%D1%82%D0%B0%D0%BF", "text": "При тези самолети обаче една брънка да липсва и те ще си седят на земята. Става въпрос за самия самолет, пилот, въоръжение, техника, инфраструктура, друга техника, поддържащ екип. Едно от тези неща да липсва и самолетът няма да излети Предложението на управляващите и правителството е да минем по бързата писта, без да има дебати по темата.  Това явно се дължи на факта, че те са притиснати от времето и искат да останат скрити неща от българския народ.  Президентът вчера го каза най-правилно - ще има скрити разходи. Тук говоря за транспортирането на самолетите, въоръжението, което ще дойде на по-късен етап, обучението на пилотите. Другото важно е, че пакетът е орязан.     Това каза в сутрешния блок на БТВ главният секретар на президента Димитър Стоянов по повод сделката за закупуването на нови самолети F-16. \"Договорите трябва да се изпълнят до началото на септември. Преговорният екип трябваше да договори други дати и в българското общество да се състои дебат.  Пак ще повторя, че най-вероятно ще има скрити разходи. Ще се платят ли транспортните суми? Инфраструктурата кой ще я поеме? Президентът не е правил никакви провокации.  Президентът иска да има повторен дебат, за да се разбере как ще се изхарчат тези 2,2 млрд.     Никой не твърди, че F-16 не е многоцелеви изтребител.  При тези самолети обаче една брънка да липсва и те ще си седят на земята.  Става въпрос за самия самолет, пилот, въоръжение, техника, инфраструктура, друга техника, поддържащ екип.  Едно от тези неща да липсва и самолетът няма да излети. Аз питам къде е въоръжението и защо то ще се достави на по-късен етап? \", попита Стоянов.  \"Не е взето решение дали презитентът ще наложи вето на Закона за актуализацията за бюджета. Екипите в президентството работят. Не е важно какво мисля аз. Важно е какво мисли президентът. Той ще прецени за ветото.  Президентът иска да се проведе дебат за тези 2,2 млрд, които ще плати българскшят народ. Вчерашното изявление на президента беше достатъчно плътно и постави въпросите, които трябва да се дебатират утре в пленарна зала.  Самите депутати според мен не са запознати с договорите, защото те са подписани юни месец. Същото важи и за Комисията по отбрана. Необходим е един по-задълбочен разговар и анализ на тези договори\", завърши главният секретар на президента.    ", "date": "2019.07.25", "title": "Къде е въоръжението на Ф-16 и защо то ще се достави на по-късен етап?"}
{"url": "http://www.classa.bg/%D1%81%D0%B2%D1%8F%D1%82/item/398240-%D0%BF%D1%83%D1%81%D0%BA%D0%B0%D1%82-%D0%BD%D0%B0%D0%B9-%D0%BC%D0%BE%D1%89%D0%BD%D0%B8%D1%8F-android-%D1%82%D0%B5%D0%BB%D0%B5%D1%84%D0%BE%D0%BD-%D0%B2-%D1%81%D0%B2%D0%B5%D1%82%D0%B0-%D0%BD%D0%B5-%D0%B5-%D0%BE%D1%82-samsung,-%D0%BD%D0%B8%D1%82%D0%BE-%D0%BE%D1%82-google", "text": "Новият Asus ROG Phone II за видеоигри, ще бъде най-мощният мобилен телефон в света, благодарение на мощния си процесор и няколко новости по отношение на хардуера, който го отличава от всички известни Android устройства до момента. Също така се очаква да бъде на разположение на сравнително достъпна цена, според анализ, публикуван тази седмица от портал BGR. Новият мобилен телефон на базирания в Тайван производител ще бъде пуснат в света през първата седмица на септември на цена, която може да варира до $ 899, пише The Verge. Той има 6.59-инчов Full HD OLED дисплей с вграден сензор за пръстови отпечатъци. Притежава новия процесор Qualcomm Snapdragon 855 Plus, който е по-бърз, особено когато става въпрос за графични характеристики. Asus твърди, че латентността на докосване от 49 ms е най-ниската от всеки телефон известен досега. Устройството ползва 12 GB оперативна памет и за съхранение - 512 GB UFS 3.0. Основната камера е с 48 мегапиксела. Има 6,000 mAh бързо зареждаща 30-ватова батерия, която издържа повече от 24 часа при пълна употреба. Вече има и аксесоари, създадени специално за този модел. За разлика от компании като Samsung и Google, различни китайски технологични компании като Asus, Razer или Xiaomi са се фокусирали върху разработването на някои от своите модели мобилни устройства специално за почитателите на видео игрите. Тези устройства предлагат по-висока производителност и по-добро качество на графиката. През месец април, Xiaomi представи своя Mi 9, който се присъедини към лимитирания списък от „смартфони\", способни да управляват играта „Fortnite Mobile\" със скорост 60 кадъра в секунда (FPS) а цената му започва от 500 долара.", "date": "2019.07.25", "title": "Пускат най-мощния Android телефон в света (не е от Samsung, нито от Google)"}
{"url": "http://www.classa.bg/%D1%81%D0%B2%D1%8F%D1%82/item/398241-%D0%B8%D0%B7%D0%BE%D1%81%D1%82%D0%B0%D0%B2%D0%B5%D0%BD-%D1%82%D0%B0%D0%BD%D0%BA%D0%B5%D1%80-%D0%BA%D1%80%D0%B0%D0%B9-%D0%B1%D1%80%D0%B5%D0%B3%D0%BE%D0%B2%D0%B5%D1%82%D0%B5-%D0%BD%D0%B0-%D0%B9%D0%B5%D0%BC%D0%B5%D0%BD-%D0%B7%D0%B0%D0%BF%D0%BB%D0%B0%D1%88%D0%B2%D0%B0-%D1%81-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D0%BB%D0%BD%D0%B0-%D0%B5%D0%BA%D1%81%D0%BF%D0%BB%D0%BE%D0%B7%D0%B8%D1%8F", "text": "Напуснат танкер край бреговете на Йемен, описан като \"плаваща бомба\", има потенциала да създаде истинска екологична катастрофа. В резултат на битката между йеменското правителство и бунтовниците Хути, корабът Сафер FSO, който съдържа повече от един милион барела петрол, е задържан близо до пристанището на Рас Иса в продължение на няколко години. Генералният подсекретар на ООН по хуманитарните въпроси Марк Лакок заяви пред Съвета за сигурност миналата седмица, че агенцията планира да изпрати екип за оценка на танкера, но не може да получи необходимите разрешителни. Той каза, че властите Хути, които контролират региона, \"продължават да забавят\" процедурата, въпреки че самите те са поискали помощ от ООН в началото на миналата година. Според експерти, корабът бързо ерозира и представлява опасност за околната среда. Има опасения, че танкерът може да експлодира и да причини разлив на петрол в морето. \"Тъй като двигателите не работят, инертните газове, които обикновено се помпат в резервоарите, за да се спре натрупването на експлозивни газове от петрола, не постъпват там, така че има опасения за катастрофална експлозия\", каза за CNN Дъг Уейр, директор за изследванията и политиката в Обсерваторията на Обединеното кралство за конфликти и околна среда. Самият кораб е известен като най-сигурния плаващ терминал за съхранение и разтоварване. Той обаче не функционира от март 2015 г., когато регионът попада под контрола на бунтовниците Хути. Въпреки прекъсванията на производството, причинени от конфликта, се смята, че той все още може да съдържа около 1,14 милиона барела суров петрол. В разговори с ООН и двете страни в конфликта взаимно се обвиняват, че не успяват да намерят решение за това какво да правят с танкера и неговия ценен товар. Хутите искат гаранции, че ще могат да контролират дохода от съдържащия се в него петрол, на стойност над 80 милиона долара. От своя страна правителството на Йемен, признато от ООН, предупреди в писмо до ООН, че тази \"влошаваща се ситуация заплашва с предстояща екологична и хуманитарна катастрофа в Червено море\".", "date": "2019.07.25", "title": "Изоставен танкер край бреговете на Йемен заплашва с \"катастрофална експлозия\""}
{"url": "http://www.classa.bg/%D1%81%D0%B2%D1%8F%D1%82/item/398242-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B8%D1%80%D0%B0%D0%BD-%D0%B4%D0%B0%D0%B2%D0%B0-%D0%B7%D0%B5%D0%BB%D0%B5%D0%BD%D0%B0-%D1%81%D0%B2%D0%B5%D1%82%D0%BB%D0%B8%D0%BD%D0%B0-%D0%B7%D0%B0-%D0%B4%D0%BE%D0%B1%D0%B8%D0%B2%D0%B0-%D0%BD%D0%B0-%D0%BA%D1%80%D0%B8%D0%BF%D1%82%D0%BE%D0%B2%D0%B0%D0%BB%D1%83%D1%82%D0%B0", "text": "Правителството на Иран одобри развитието на добива на криптовалута, като по този начин се опитва да даде нов тласък на икономиката си и да намали въздействието на санкциите, наложени от САЩ.   Абдолнасер Хеммати, ръководител на централната банка на страната, подчерта, че \"механизмът за извличане на цифрови валути е одобрен от правителствената икономическа комисия\". Това трябва да бъде обсъдено в кабинета, съобщи в неделя камарата за Търговия, Минно дело и Селско стопанство. От своя страна, лидерът на комисията Еляс Хазрати заяви, че криптовалутата вече е \"призната от правителството като официална и цените на енергията за нейното производство са равни на тези за изнасяната енергия\". В допълнение, той каза, че \"получените доходи могат да бъдат използвани за закупуване на чуждестранна валута и по този начин да се преодолеят трудностите пред Иран поради налагането на санкции от САЩ \". Междувременно, заместник-министърът на енергетиката, заяви, че е одобрено предложение за прилагане на експортните ставки за електроенергията, използвана от миньорите. Те ще зависят от пазарни фактори, като цената на горивата в Персийския залив. Зелената светлина, предоставена за развитието на криптовалута, вече беше очертана по-рано този месец, тъй като дейността се е увеличила в резултат на ниските цени на електроенергията. Това доведе до извличането на биткоини до безпрецедентно ниво, тъй като миньорите се възползваха от субсидията за електрически услуги, например във фабрики или оранжерии, за да добиват виртуални валути.", "date": "2019.07.25", "title": "Правителството на Иран дава зелена светлина за добива на криптовалута"}
{"url": "http://www.classa.bg/%D1%81%D0%B2%D1%8F%D1%82/item/398243-%D0%BF%D0%B0%D0%BA%D0%B8%D1%81%D1%82%D0%B0%D0%BD-%D1%89%D0%B5-%D0%B8%D0%B7%D0%BE%D1%81%D1%82%D0%B0%D0%B2%D0%B8-%D1%8F%D0%B4%D1%80%D0%B5%D0%BD%D0%B8%D1%82%D0%B5-%D0%BE%D1%80%D1%8A%D0%B6%D0%B8%D1%8F,-%D0%B0%D0%BA%D0%BE-%D0%B8%D0%BD%D0%B4%D0%B8%D1%8F-%D0%BD%D0%B0%D0%BF%D1%80%D0%B0%D0%B2%D0%B8-%D1%81%D1%8A%D1%89%D0%BE%D1%82%D0%BE", "text": "Пакистанският премиер Имран Хан отговори с категорично „да\", когато беше попитан по време на интервю за Fox News, дали страната му ще направи същото, ако Индия обяви, че ще се откаже от ядрения си арсенал. \"Ядрената война не е опция. Между Пакистан и Индия идеята за ядрена война всъщност е равна на самоунищожение, защото имаме обща граница от 4000 километра\", каза Хан. Пакистанският премиер добави, че неотдавнашното ескалиране на напрежението между двете ядрени сили е ненужно и че единствената пречка за нормализирането на отношенията между двете страни е териториалният спор за Кашмир. В неотдавнашни изявления, Ню Делхи подчерта, че ще разглежда нерешени проблеми с Пакистан само на двустранна основа, като същевременно заяви огромно \"не\" на предложението за намесата на Доналд Тръмп като посредник между двете страни и обяви за фалшиво изявлението на американския президент, който твърди, че самият индийски премиер, Нарендра Моди, го е помолил да изпълни тази роля. Въпреки всичко гореспоменатото, пакистанският президент изрази известен оптимизъм и покани индийските органи на масата за преговори. \"САЩ биха могли да играят голяма роля, президентът Тръмп определено може да играе голяма роля. Говорим за 1,3 милиарда души на Земята. Представете си дивидентите за мира, ако този въпрос в Кашмир можеше някак си да се реши\" каза той.", "date": "2019.07.25", "title": "Пакистан ще изостави ядрените оръжия, ако Индия направи същото"}
{"url": "http://www.classa.bg/%D1%81%D0%B2%D1%8F%D1%82/item/398244-%D0%BA%D0%B0%D0%BA%D0%B2%D0%BE-%D0%B2%D1%81%D1%8A%D1%89%D0%BD%D0%BE%D1%81%D1%82-%D1%81%D0%B5-%D1%81%D0%BB%D1%83%D1%87%D0%B8-%D0%BD%D0%B0%D0%B4-%D1%8F%D0%BF%D0%BE%D0%BD%D1%81%D0%BA%D0%BE-%D0%BC%D0%BE%D1%80%D0%B5", "text": "На 23 юли Южна Корея обвини три руски и два китайски военни самолета че са нахлули във въздушното й пространство над Японско море и заяви, че южнокорейските изтребители са изстреляли предупредителни изстрели по един от руските самолети. Междувременно Москва отрича да е нарушила границите на други държави и обвинява Сеул в застрашаване на нейните самолети. Това е, което се знае в момента за инцидента, който също е свързан с Токио, който протича в една област на спор между Южна Корея и Япония. Според южнокорейските военни, два руски стратегически бомбардировача Ту-95МС и два китайски Xian H-6 са навлезли в така наречената Южнокорейска зона за идентификация на ПВО (Кадис) във вторник. Те също така твърдят, че руският самолет за ранно предупреждение и въздушен контрол А-50 е нарушил въздушното пространство на Южна Корея два пъти над островчетата Доко, наричани от японците Такешима, които са предмет на спор между Сеул и Токио. В отговор южнокорейските военновъздушни сили са разгърнали своите изтребители, които твърдят, че са изстреляли около 360 патрона в посока на руския самолет. Сеул изрази протеста си пред Москва и Пекин за случилото се. От своя страна руското министерство на отбраната обясни, че руските и китайските самолети извършват въздушни патрули по планиран маршрут през международни води над моретата на Япония и Източен Китай. Отделът гарантира, че съвместните патрули \"не са насочени срещу трети страни\" и настоява, че самолетите са действали в съответствие с правилата на международното право. Освен това Москва обвини южнокорейските F-16 че са преминали опасно по траекторията на руския самолет Ту-95. Руската страна отрича, че самолетите да са нарушили границите на други страни и отрича, че южнокорейските изтребители са стреляли с предупредителни изстрели по нейните самолети. Руската армия също така припомня, че \"не за първи път южнокорейските пилоти се опитват безуспешно да избегнат руските самолети, летящи над неутралните води на Японско море, като се позовават на зона за идентификация на ПВО, произволно установена от южнокорейската страна. \" \"Такива области не са предвидени от международните стандарти и не са признати от Русия, което е било многократно съобщавано на южнокорейската страна по няколко канала\", заявиха от Министерството на отбраната. От своя страна японското правителство, което счита въпросните острови за неразделна част от нейната територия, представи протести на Москва и Сеул по съответните дипломатически канали. \"С оглед на нашата позиция относно суверенитета на Такешима, е напълно неприемливо и изключително жалко, че южнокорейски военен самолет е стрелял с предупредителни изстрели\", каза главният секретар на японския кабинет Йошихиде Суга.   В момента на инцидента японските военновъздушни сили за самозащита също са разгърнали изтребители.", "date": "2019.07.25", "title": "Какво всъщност се случи над Японско море?"}
{"url": "http://www.classa.bg/%D1%81%D0%B2%D1%8F%D1%82/item/398226-%D0%BA%D0%B0%D1%82%D0%B5%D0%B4%D1%80%D0%B0%D0%BB%D0%BD%D0%B8%D1%82%D0%B5-%D0%B2%D1%80%D0%B0%D0%B1%D1%87%D0%B5%D1%82%D0%B0-%D0%BE%D1%82-%D1%80%D0%B5%D0%B3%D0%B5%D0%BD%D1%81%D0%B1%D1%83%D1%80%D0%B3", "text": "Побоища, изнасилвания, тормоз: през 2017 на бял свят излязоха ужасите, преживени от стотици възпитаници на \"Катедралните врабчета от Регенсбург\". Сега бяха разкрити нови детайли за практиките в момчешкия църковен хор.         От 1945 година нататък стотици деца от световноизвестния момчешки хор \"Катедралните врабчета от Регенсбург\" са ставали жертва на ужасяващи престъпления. Истината за момчешкия хор започна да излиза наяве през 2010 година. Още тогава стана ясно, че млади хористи - от третокласници до абитуриенти - са били подлагани на побоища, унижения и дори на сексуални издевателства. Едва преди две години обаче стана известен официалният брой на жертвите. В заключителния доклад на специалния прокурор по случая се посочва, че през годините общо 547 са били подлагани на \"сериозни посегателства\". Вероятно обаче цифрата е по-голяма - случаите са може би близо 700. След тези разкрития 376 лица получиха обезщетения за изстрадано насилие в размер на 3,78 милиона евро. Освен това Регенсбургската епархия възложи да бъдат проведени две изследвания, чиято цел бе да анализират в социологически и исторически план системата \"Катедрални врабчета\" в периода от 1945 до 1992 година. \"Изолирана социална система\" Изследванията, които бяха публикувани сега, разкриват потресаващите измерения на скандала с посегателствата. Мартин Ретенбергер от Центъра по криминология във Висбаден казва, че известният момчешки хора, неговите училища и интернати са представлявали изолирана социална система със собствени морални критерии. Било е невъзможно тази система да бъде коригирана и контролирана отвън. В доклада на Центъра по криминология се посочва, че става дума за една институция, която е направлявала и контролира целия живот на учениците до най-интимните му сфери - като успехът на хора е бил поставян над всичко друго. Църковни служби, държавни учреждения, родители - никой не е алармирал за случаите. А е имало много основания за това. \"Насилието и посегателствата са били част от ежедневната педагогическа практика\", казва Ретенбергер. Дългогодишният директор на подготвителното училище, починалият през 1992 година свещеник Йохан Майер е бил садист, страдащ от мания за величие, установяват авторите на изследванията. Бившият ръководител на хора Георг Ратцингер, който е брат на папа Бенедикт XVI, е бил прекомерно строг и взискателен към момчетата на репетициите, но иначе бил благонамерен и се отнасял към тях като баща. Шамарите на Георг Ратцингер  Със сигурност е знаел за побоищата, смятат изследователите. За да наложи представите си за \"музикално качество\", 95-годишният днес Ратцингер е прилагал и след 1982 година \"физическо насилие поне в отделни случаи\", се посочва в доклада. Самият той говори за \"шамари\" и твърди, че от 1980 година стриктно се придържал към забраната за упражняване на физически наказания. Държавни чиновници и родители всъщност отчасти са споделяли строгите представи за възпитание, включително за физическите наказания. Само че тези наказания са надхвърляли мярката. Тежките физически увреждания и сексуалните посегателстви са били и по онова време наказуеми деяния. \"Хорът е имал огромен авторитет. Може би и поради тази причина някои родители не са могли да повярват на разказите на децата си за наказания и посегателства\", изтъква историкът Бернард Льофлер. Само че много деца са напускали училището, в някои години напускащите са били над 70%. Ако нещо е излизало наяве, то случаят непременно е бил омаловажан, прикриван, за него просто не се е говорело, сочи историкът. Действия се предприемали едва когато ставало ясно, че разкритията могат да доведат до скандал. Регенсбургският епископ Рудолф Фодерхолцер се надява разкритията да помогнат в бъдеще да не се допускат подобни грешки. Превенцията е най-важна, смята той. Как папа Бенедикт XVI възмути Германия Оттеглилият се от папския престол Бенедикт XVI отхвърля изводите на двете изследвания. Според него скандалът с посегателствата в Католическата църква имал връзка с Движението от 1968-ма. В своя неотдавнашна публикация папата твърди, че то позволявало педофилията. В Германия публикацията предизвика огромно възмущение.     Историкът Льофлер изтъква, че насилието над момчетата от \"Катедралните врабчета от Регенсбург\" не е последица от педагогическите възгледи на Движението 1968-ма, с изключение на един единичен случай. Насилието било по-скоро част от една възпитателна реалност, утвърдила се много преди реформите от 1968.", "date": "2019.07.25", "title": "\"Катедралните врабчета от Регенсбург\""}
{"url": "http://www.classa.bg/%D1%81%D0%B2%D1%8F%D1%82/item/398227-%D0%BB%D0%BE%D0%BD%D0%B4%D0%BE%D0%BD-%D0%B4%D0%B0-%D0%B4%D1%8A%D1%80%D0%BF%D0%B0-%D1%82%D0%B8%D0%B3%D1%8A%D1%80%D0%B0-%D0%B7%D0%B0-%D0%BE%D0%BF%D0%B0%D1%88%D0%BA%D0%B0%D1%82%D0%B0", "text": "Британското правителство самò предизвика кризата с Иран и петролните танкери. Сега Борис Джонсън ще моли европейците за подкрепа, а после ще ги обижда, лъже и мами. По-лошо едва ли може да бъде, коментира Барбара Везел.         „Който връзва звънче за опашката на тигъра, после трябва и да го отвърже\" – гласи една китайска поговорка. Точно в това положение в момента се намира британското правителство. Преди две седмици то арестува край Гибралтар един ирански танкер с петрол, който вероятно се бе отправил към Сирия – в нарушение на  . Сигналът явно е дошъл от тайните служби на САЩ, а британците са постъпили като верен съюзник. Както можеше и да се очаква, Иран отвърна на удара и в петък плени британския танкер „Стена Имперо\" в  . Лондон обяви акцията за пиратска, но явно добре знае, че сам е предизвикал този сблъсък, и че сега му трябва помощ, за да се справи с „тигъра\". В американския капан Това е цената на двойната стратегия на британците към Иран. Защото те от една страна поддържат   и не са съгласни с решението на американския президент Тръмп да го суспендира. Както е известно, европейските столици вече месеци наред се опитват да намерят обходен път покрай жестоките американски санкции и да опазят договора с Иран.     От друга страна обаче Лондон прави мили очи на Вашингтон и се показва като верен съюзник. Така правителството в Уестминстър, което тъй или иначе гледа само пъпа си и се занимава само с Брекзит, стана лесна жертва на съветника по националната сигурност на САЩ  . Великобритания допусна да бъде въвлечена във взривоопасна военна конфронтация в региона, а тази опасност вече надвисва над главите и на европейските ѝ съюзници. Париж и Берлин, които са сред подписалите ядреното споразумение с Иран, не влизат доброволно в сегашната ситуация. И въпреки това в момента трябва да намерят конструктивен отговор. Най-добре ще е двете страни да седнат край масата за преговори и кризата да се реши чрез размяна на пленените танкери. За съжаление изглежда, че и в Техеран политическите „гълъби\" губят поредната си битка срещу бетонните глави. Тамошният режим очевидно залага единствено на конфронтацията. За европейците това е като студен душ, защото се оказва, че техните дългогодишни дипломатически усилия по отношение на Иран в момента не струват и пукната пара. Политика на канонерките без канонерки За добро или за лошо, европейските сили трябва в момента да вземат решение дали ще помагат на британците да пазят танкерите си в Ормузкия проток или не. При това не става дума за флага, под който плава един или друг танкер, а за стоката в трюма му. Защото танкерите транспортират петрол, който е жизненоважен за европейските държави. Колкото и спазми да им струва, Париж и Берлин трябва да обмислят изпращането на военноморска закрила за конвои от танкери. Разбира се - в случай че дипломатическите усилия се провалят. От своя страна   ще трябва да отговори на въпроса дали изобщо разполага с бойни единици, които все още могат да летят и да плават. За Берлин това е голям конфуз, а единственото му успокоение е свързано с окаяното положение и на британския флот. И все пак си остава въпросът: защо правителството в Лондон трябваше да дърпа тигъра за опашката и да възражда от немай-къде политиката на канонерките, след като дори няма достатъчно канонерки? И друго: не може това да е смисълът на европейското сътрудничество в областта на сигурността и външната политика - един от партньорите да направи някаква глупост, без да се допитва до останалите, а после всички да му сърбат попарата… Рискът Борис Джонсън На всичкото отгоре в Лондон застъпва и ново правителство. Борис Джонсън е импулсивен политик, който не разбира особено нито от дипломация, нито от близкоизточна политика. И тъкмо той сега трябва да гледа към Париж и Берлин за подкрепа в кризата с танкерите. Да не говорим, че след това отново ще нахлупи шапката с надпис „Брекзит\" и ще отправи към същите тези партньори безсрамни и обидни изисквания. От тази шизофренна ситуация не може да се очаква нищо добро.  Всичко, което знаем за Борис Джонсън, говори, че той не е дорасъл да се справи с подобна криза. Освен това Джонсън решава спонтанно и току-виж преценил, че е най-добре да си търси щастието на страната на Доналд Тръмп. Не на последно място: той ще бъде податлив на изнудване, защото спешно се нуждае от договор за свободна търговия със САЩ. По-лошо едва ли можеше да стане. Европейците трябва първо да видят какви ще са приоритетите на новия премиер, преди да тръгнат да се прегръщат с него. Едно е ясно: той ще ги лъже и мами, без да му мигне окото. Опитите да се реши кризата с танкерите в Ормузкия проток е ходене по острието на бръснача, а бъдещето на ядреното споразумение с Иран виси на косъм.    ", "date": "2019.07.25", "title": "Лондон дърпа тигъра за опашката"}
{"url": "http://www.classa.bg/%D1%81%D0%B2%D1%8F%D1%82/item/398228-%D1%85%D0%BE%D0%BC%D0%BE%D1%84%D0%BE%D0%B1%D0%B8%D1%8F%D1%82%D0%B0-%D0%B2-%D0%BF%D0%BE%D0%BB%D1%88%D0%B0", "text": "Никъде другаде в Европа хомофобията не е така силно изразена както в Полша – като изключим Русия и кавказките републики. И все пак през последните години има и положителни промени. Ето няколко примера.       Когато полският писател Яцек Денел ходел на училище, там официално нямало хомосексуални. \"Преди няколко години отново бяха там и видях хомосексуални двойки - и всички знаеха за тях\", казва той за ДВ. Миналата година роденият през 1980 Яцек Денел се омъжил в Лондон за приятеля си Пьотр Тарчински. В родината им Полша   не са разрешени. И все пак много неща там са се променили - така например днес в Полша вече има хомо- или транссексуални депутати, кметове и общински ръководители, казва Денел. Има обаче и много агресия срещу хомосексуалните: \"Местни политици често обявяват един или друг район за \"ЛГБТ-чисти\" - както едно време с евреите. Това дълбоко ни засяга\", казва писателят, който съветва хомосексуалните и лесбийките да разкриват различната си сексуална ориентация. \"По една случайност съм хомосексуален\" Неотдавна Яцек Денел по много болезнен начин усетил колко силни са все още  . Той бил на прайд-шествие в полския град Бялищок. Участниците в него били обругавани и оплювани от националисти и хулигани, били замеряни с развалени яйца, камъни и дори с шишета с урина. Яцек Денел споделя в профила си във Фейсбук как върху участници в прайда, включително върху тийнейджърки, се нахвърляли побойници, които ги налагали с юмруци и ги ритали с крака. Едва след като полицията се намесила и донякъде въдворила ред, Яцек успял да изнесе речта си за откриването на прайда. \"Не съм нито говорител по митинги, нито активист на хомосексуалната общност или пък стар мъдрец, аз съм просто писател. И просто по една случайност съм хомосексуален\", казва той.     За хомофобските прояви нерядко вина носят и много десни политици.\"Те използват предубежденията на своите избиратели, за да насаждат у тях страх от мними заплахи\", казва за ДВ Михал Билевич. Той е ръководител на Центъра за изследване на предубежденията към Факултета по психология във Варшавския университет. През 2015 заплахата идваше уж от мигрантите, през 2018 - от евреите (по повод на оспорваната законова поправка за Института за национална памет), сега пък са се прицелили в  , посочва той. \"В Полша хомофобията е много по-силно изразена, отколкото в Западна Европа и дори в другите източноевропейски страни, като изключим само Русия и кавказките страни\", казва още Билевич. 75 на сто от поляците твърдят, че не познават нито един хомосексуален. И особено пък това важи за Подляското воеводство, в което попада Бялисток: след като хората избягват да говорят открито за сексуалната си ориентация, защото се страхуват от негативни последици от това, почти никой не познава хора, които са хомосексуални.  Срещу предразсъдъците Най-доброто средство срещу предубежденията са познанствата с хомосексуални. Когато например съседът или продавачът е хомосексуален, и когато хората знаят, че е такъв, те сами могат да се убедят, че тези хора всъщност не са много по-различни от самите тях.  Въпреки че преди четири години на власт в Полша дойде национално-консервативното правителство на партията \"Право и справедливост\" (ПиС), полското общество като цяло е станало по-отворено, твърди Яцек Денел. Според актуално допитване, 56 на сто от поляците са за разрешаването на вписано съжителство между хомосексуални, а 41 процента одобряват  . Преди десет години техният дял е бил едва 16 процента, казва той. И още едно сравнение: \"Ако до преди няколко години в Полша се провеждаха най-много по 2-3 прайда в годината, сега те са общо 25. И все повече хора в страната разкриват сексуалната си ориентация\", допълва Яцек Денел.      ", "date": "2019.07.25", "title": "Хомофобията - в Полша"}
{"url": "http://www.classa.bg/%D1%81%D0%B2%D1%8F%D1%82/item/398229-facebook-%D1%81%D0%B5-%D1%81%D1%8A%D0%B3%D0%BB%D0%B0%D1%81%D0%B8-%D0%B4%D0%B0-%D0%BF%D0%BB%D0%B0%D1%82%D0%B8", "text": "Facebook ще плати рекордна глоба от 5 млрд. долара заради злоупотреба с личните данни и ще преструктурира подхода си към опазването им, съобщи Федералната търговска комисия (FTC), цитирана от Ройтерс. Комисията гласува за приемане на споразумението, което трябва да бъде одобрено и от съда. Членовете й от Демократическата партия се обявиха против, като заявиха, че то не стига твърде далеч и не изисква достатъчно голяма глоба. „Въпреки многократните обещания към милиардите й потребители в цял свят, че ще контролира как се споделя личната информация, Facebook подкопава избора на потребителите“, заяви президентът на FTC Джо Саймънс от Републиканската партия в комюнике. Facebook се е съгласила да плати още 100 млн. долара във връзка с твърдения, че е подвела инвеститорите относно сериозността на злоупотребата с данни на потребителите, съобщи Комисията за ценните книжа и борсите (SEC).     FTC заяви, че политиката за опазване на личните данни на Facebook е подвеждаща за „десетки милиони“ хора, които са използвали инструмента й за лицево разпознаване, и също така е нарушила правилата й срещу измамни практики, тъй като не е разкрила, че събираните телефонни номера за целите на сигурността ще бъдат използвани и за реклама. Въз основа на споразумението бордът на директорите на Facebook ще създаде независима комисия за личните данни, която премахва „неограничения контрол от главния изпълнителен директор на Facebook Марк Зукърбърг върху решенията, засягащи личните данни на потребителите“. Социалната мрежа се е съгласила и да упражнява по-голямо наблюдение върху приложенията на трети страни. Facebook съобщи, че сделката с FTC ще даде на компанията „обхватна нова рамка за защита на личните данни на хората“ и че очаква да открие още проблеми по време на преглед на системите си. “Занапред подходът ни към контрола на личните данни ще съответства на подхода ни към финансовия контрол със строг процес на проектиране и индивидуално сертифициране, които да гарантират, че контролът ни работи и че ще откриваме и поправяме пропуските, когато не работи“, заяви водещият юрисконсулт на Facebook Колин Стреч. FTC разследва твърдения, че Facebook е споделила неправомерно информация на 87 млн. потребители с вече несъществуващата британска консултантска компания Cambridge Analytica. Комисията съобщи още, че бившият главен изпълнителен директор на Cambridge Александър Никс и бившият разработчик на приложения Александър Коган са се съгласили на споразумение с FTC, което ще ограничи начина им на правене на бизнес в бъдеще.", "date": "2019.07.25", "title": "Facebook се съгласи да плати"}
{"url": "http://www.classa.bg/%D1%81%D0%B2%D1%8F%D1%82/item/398230-%E2%80%9E%D0%B7%D0%B0%D1%81%D0%B0%D0%B6%D0%B4%D0%B0%D0%B9-%D0%BA%D0%BE%D0%BA%D0%B0-%D0%B8%D0%BB%D0%B8-%D1%81%D0%B5-%D0%BC%D0%B0%D1%85%D0%B0%D0%B9%E2%80%9C", "text": "  Седнал на маса, отрупана с пилешко месо, маниока и пържени банани, колумбийският фермер Даниел Аревало си спомня как партизаните от ФАРК („Революционни въоръжени сили на Колумбия“) свикали семейството му и други жители на техния селски район на среща преди повече от десетилетие. „Те ни казаха: „Онези, които не засаждат кока, могат да си съберат багажа и да се махат“, каза Аревало. Мъжът на средна възраст и четиримата му братя и сестри, които живеят на около 60 км от пристанищния град Тумако в югозападния департамент Нарино казват, че не искали да се присъединят към незаконната колумбийска търговия с наркотици, като отглеждат кока -растението, от което се произвежда кокаин. Но осъзнали, че нямат друг избор, а високата цена, която плащали партизаните и престъпните банди за коката, им дала икономическа стабилност за следващото десетилетие.     „Отглеждахме кока само на 5 хектара от нашата ферма от 120 хектара, но тя даваше 70 процента от печалбата ни“, каза Аревало. Семейства като това на Аревало заемат най-ниското стъпало в йерархията на производството на кокаин в Колумбия, но играят ключова роля. Наред с големите операции на наркотрафикантите, те доставят зелени листа, които се преработват в кокаин, продаван на международния черен пазар. Десетилетията на борба с наркокартелите и милиардите долари американска помощ не са помогнали почти с нищо за спиране на наркотърговията в страната – най-голям световен производител на кокаин. Според данни на американското правителство площите за отглеждане на кока в Колумбия са се разраствали трайно от 2012 г. до 2017 г., преди леко да намалеят до 208 000 хектара миналата година. Тези площи произвеждат кокаин на стойност милиарди долари, а според Белия дом оборотът остава на „исторически високи нива“. Повече от една пета от полетата с кока в Колумбия са в Нарино – най-големия производител сред 32-те департамента на страната. Голяма част от колумбийския кокаин се внася контрабандно в САЩ, където смъртните случаи от свръхдози от този наркотик са нараснали почти със 160 процента между 2014 г. и 2017 г. Броят на наркозависимите от кокаин се е увеличил с 40 процента и достига 2,2 милиона души. Американският президент Доналд Тръмп засили натиска върху Колумбия да спре наркотърговията, а Богота се опитва да постигне бързи резултати със сурови мерки, които според служители в Нарино почти сигурно ще се провалят. Преди Тръмп и колумбийският президент Иван Дуке да дойдат на власт, мирното споразумение от 2016 г. на предишното колумбийско правителство с ФАРК, които са силно ангажирани в търговията с кокаин, възприе всеобхватна стратегия, която да убеди фермерите да спрат да отглеждат кока. Фермерите в Нарино печелят годишно между 15 и 25 млн. песо (между 4720 и 7860 долара) от един хектар кока, минимум две трети повече, отколкото от насаждения като банани за готвене. Новата стратегия включваше субсидии за селяните, заместили коката с други насаждения – този подход се оказа недостатъчен – и планове за развитие на селските райони, за да им помогне да преодолеят бедността. Приветстващи дадените им възможности, семейство Аревалос изкорениха храстите с кока през 2017 г. и направиха планове за модернизация на тяхната мелница за захарна тръстика, която се задвижва от кон и използва напукан казан. Но те са получили едва 20 млн. песо от обещаните от правителството 60 милиона, за да им помогне да намерят нов източник на приходи. „Те ни измамиха“, каза Даниел Аревало. Подобни проблеми отчасти се дължат на бюрокрацията, но критиците ги отдават също на видимото нехайство на Дуке към програмите за доброволна замяна в полза на употребата на сила. Дуке изпраща войници насилствено да изкореняват десетки хиляди хектари от насаждения с кока, политика, за която получава похвали от Вашингтон. Но опитът показва, че фермерите, който стават мишена на акциите без тяхно съгласие, често отново засяват кока, каза губернаторът на Нарино Камило Ромеро пред ДПА. Над 40 000 семейства от Нарино, които искат да се откажат да отглеждат кока, не са получили никакво финансиране, каза Ромеро. „Вероятността при . . . сегашното правителство е да няма никаква замяна“, добави той. Правителството отхвърля обвиненията. Предвиждайки друга сурова мярка, правителството иска разрешение от Националния съвет по наркотиците да пръска с глифозат от въздуха полетата с кока, за да ги унищожава. Конституционният съд се произнесе за строги условия за използването на пестицида, определен като „възможно канцерогенен“ от Световната здравна организация през 2015 г. Близо 3,8 млн. литра глифозат бяха разпръснати в Нарино между 2005 г. и 2014 г., но площите за отглеждане на кока нараснаха с 4000 хектара през това време, каза Ромеро. Харолд Руис, експерт в местното правителство в Нарино, смята колумбийската политика срещу наркотиците за „пълен провал“. Според него легализиране на кокаина вероятно е единственият възможен изход. Междувременно почти нищо не е направено за планираното развитие на селските райони в Нарино, чиито жители се оплакват от лоши пътища, недостиг на питейна вода и лошо състояние на образователните и здравните услуги. Нещо по-лошо – въоръжени групи заплашват и дори убиват хора, подкрепящи преминаването към отглеждане на други насаждения. Някои служители и фермери казват, че имат телохранители. „Някои хора казват, че могат да засадят кока отново“, каза Йесения Монтано, лидер на местната общност в село Чилвичито. При положение, че възможностите за замяна на насажденията стават все по-трудно осъществими, много фермери смятат, че печалбите от коката компенсират рисковете.  ", "date": "2019.07.25", "title": "„Засаждай кока или се махай“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/398231-%D1%83%D1%81%D0%BF%D0%B5%D0%BD%D0%B8%D0%B5-%D0%BD%D0%B0-%D1%81%D0%B2-%D0%B0%D0%BD%D0%B0,-%D0%BC%D0%B0%D0%B9%D0%BA%D0%B0-%D0%BD%D0%B0-%D0%BF%D1%80%D0%B5%D1%81%D0%B2%D0%B5%D1%82%D0%B0-%D0%B1%D0%BE%D0%B3%D0%BE%D1%80%D0%BE%D0%B4%D0%B8%D1%86%D0%B0", "text": "  На 25 юли православната църква почита успението на Света Анна, майката на Света Дева Мария. Това е вторият ден през годината, посветен на Света Анна. На 9 декември се празнува зачатие на Св. Анна, а девет месеца по-късно – на 8 септември честваме Рождество Богородично.   Анна веднага дала обещание, че ако роди дете, ще го даде в служба на Бога. Преди да сподели своята радост с мъжа си, тя отишла в Иерусалимския храм, за да благодари на Бога и там да повтори своето обещание…     Божият промисъл подготвил постепенно появяването на св. Дева Мария. Праведните Иоаким и Анна, които светата Църква нарича „богоотци”, живеели в Назарет. Иоаким произхождал от Давидовия род, а света Анна – от рода на Аарон. Били много щедри и милосърдни, но всекидневна скръб помрачавала живота на тези добри хора – нямали деца. На един от големите празници Иоаким отишъл в Иерусалим; искал да принесе жертва на Бога. В храма обаче първосвещеникът му рекъл, че не е достоен да принесе жертвата си и че заради греховете му Бог не го е дарил с деца. Иоаким се нажалил така дълбоко, че вместо да се прибере при жена си, отишъл в пустинята и прекарал 40 дни в пост и молитва. Вестта за тревогата на Иоаким стигнала в Назарет до Анна.Тя затъгувала дори повече от мъжа си, защото считала себе си причина за бездетството им. И започнала Анна да се моли с цялата си душа и още по-горещо Богу: „Господи, Господи! Ти си дарил на Сарра в старините й син. Чуй и мене. И аз ще Ти принеса роденото от мене в дар, за да бъде благословено в него Твоето милосърдие!”… Ангел Господен застaнал пред нея и й казал: „Ано, твоята молитва е чута. Твоите вопли преминаха облаците. Твоите сълзи капнаха пред Господа. Ти ще родиш благословена дъщеря, заради която ще бъдат благословени всички земни родове. Чрез нея ще бъде дадено спасение на целия свят. Ще я наречете Мария.”", "date": "2019.07.25", "title": "Успение на св. Ана, майка на пресвета Богородица"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/398232-25-%D1%8E%D0%BB%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1139 г. - Алфонсо I Енрикеш побеждава маврите в Битката при Урике и се обявява за крал на Португалия.     1261 г. - Армиите на никейския император Михаил VIII Палеолог завладяват Константинопол и ликвидират Латинската империя, с което е възстановена Византийска империя.     1593 г. - Кралят на Франция Анри IV публично се отрича от протестантството и приема католицизма.     1567 г. - Джеймс VI става крал на Шотландия.     1862 г. - Във Варна тържествено е осветена сградата на Българското централно училище с главен учител Сава Доброплодни.     1869 г. - В Букурещ започва да излиза вестникът на Добродетелната дружина Отечество.     1878 г. - В Пловдив излиза първият брой на вестника Марица, първият български вестник след Освобождението с издател Христо Г. Данов.     1893 г. - Коринтският канал е отворен за морски трафик.     1907 г. - Корея става протекторат на Япония.     1909 г. - Французинът Луи Блерио първи прелита над Ламанша с моноплана Блерио XI за 37 минути.     1916 г. - В САЩ за първи път в света е използван противогаз при спасяването на 32 души, затрупани след експлозия в мина.     1926 г. - Основан е футболен клуб Локомотив Пловдив.     1935 г. - В Москва започва VII конгрес на Коминтерна, на който за генерален секретар е избран Георги Димитров.     1943 г. - Бенито Мусолини е принуден да подаде оставка и крал Виктор Емануел назначава маршал Бадолио за министър-председател на Италия.     1946 г. - Правителството на Царство България внася в Народното събрание законопроект за референдум за премахване на монархията и за създаване на народна демократична република.     1946 г. - В лагуната на атола Бикини САЩ извършва първия в света подводен ядрен опит.     1968 г. - Папа Павел VI издава енцикликата Humanae Vitae, с която забранява на католиците използването на изкуствени методи (презерватив, противозачатъчни таблетки и др.) за контрол върху забременяването.     1973 г. - Изстрелян е съветският космически апарат Марс 5, който достига планетата Марс през февруари 1974 г.     1978 г. - В Англия е родено първото в света бебе заченато ин витро.     1982 г. - Лидерът на палестинците Ясер Арафат подписва документ, който приема решението на ООН за правото на съществуване на Израел.     1984 г. - Светлана Савицка става първата жена-космонавт, излязла в открития космос.     1995 г. - Радован Караджич и Ратко Младич са обвинени в геноцид, военни престъпления и престъпления срещу човечеството от Международния наказателен трибунал за бивша Югославия.     1996 г. - 37 Народно събрание приема Закон за националните символи и герба на България.     2000 г. - Самолет Конкорд на Air France катострофира при излитането си от летище Шарл дьо Гол в Париж, загиват 109 души на борда и 4 на земята.    ", "date": "2019.07.25", "title": "25 юли, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398233-%D0%BC%D0%B0%D0%B2%D1%8A%D1%80%D1%8A%D1%82-%D0%B8-%D0%BC%D1%83%D0%BC%D0%B8%D1%8F%D1%82%D0%B0-%D1%89%D0%B5-%D1%81%D0%B5-%D0%BD%D0%B0%D1%82%D1%80%D1%8F%D1%81%D0%BA%D0%B0%D1%82-%D0%B8-%D1%89%D0%B5-%D0%B7%D0%B0%D0%BC%D0%B5%D0%B7%D0%B2%D0%B0%D1%82-%D1%81-%D0%BD%D0%B0%D1%81", "text": "Вчера любимата мумия Иван Иванов на мавъра Иван Костов имаше рожден ден. Става на 74. По този повод му правя подарък – брилянтен хирургичен разрез на последната рецепта, която са създали в тяхната т.нар. лаборатория за анал(л)из на (д)риска, за изпържване и хрускане на роби. За по-добър преглед и прочит на всички елементи от операцията кликайте с мишката върху съответната снимка, ако трябва два пъти. \r\n И ще започнем със Становището, подадено в средата на юни, с което обосновано искахме рестарт на процедурата за определяне на новите цени на тока за бита, защото фактите сочат, че тя трябва да падне, а не да се повишава. \r\n     \r\n   \r\n \r\n \r\n \r\n Ще обърна само внимание, че цитираният в началото на Становището чл. 15, ал. 2 от ЗЕ не предвижда изключения, условия, препратки или всякакви други форми на отклоняване от прякото му изпълнение. Независимо от това, ето какво ни отговаря мумията в оригиналното Решение на КЕВР, от 1-ви юли 2019-та г.: \r\n \r\n Трябваше ми време, за да разбера, че отказа да се възстановят изтритите данни от заявлението на АЕЦ-а се обяснява с аналогично действие, но за Електроенергийния системен оператор (ЕСО), както посочва в отговора си към нас мумията. Ето го и обяснението за заличени данни от заявлението на ЕСО: \r\n \r\n Разбрахте ли? Мумията се оправдава, че е препикала ЗЕ, като се обръща за обяснение към ЗЗК и неговия член № 37, независимо, че нито ЗЕ, нито който и да е друг закон или норма не му дават право на това. И макар въпросният Закон за защита на конкуренцията (ЗЗК) и цитирания от него член да нямат отношение към нашия казус, за пълнота на картината ще ви го покажа: \r\n \r\n Чл. 37 е част от Глава 7-ма на ЗЗК и за това реших, че е важно да видите и знаете по-пълно, за какво се отнася използвания от мумията чл. 37, а именно за нелоялна конкуренция. А сега нека да разгледаме картинката по-внимателно? Да видим първо, за каква конкуренция става въпрос и има ли тя място и почва в нашия случай? \r\n Първият отказ за възстановяване на заличени „изходни данни“ мумията е приложила по отношение на ЕСО, за да го предпази от някаква си конкуренция. С кого? Колко ЕСО-та има в България? Вие знаете ли? КОЛКО? САМО ЕДНО!!! С кого тогава ще се конкурира въобще, да не говорим дали ще стигнат до нелоялна такава? \r\n           Колко АЕЦ-а има в България? Как и колко могат те да се конкурират? Колко НЕК-а има в България и как те могат да се конкурират? Започна ли да ви се изяснява картинката? Колко нелоялна е конкуренцията, ако АЕЦ-а покаже цената на която е продавала през 2018-та, за да й завиждат другите производители и как това ще им навреди на тяхната печалба??? \r\n Независимо, че самият закон (ЗЕ) не позволява на мумията да заличава данни, независимо че казуса не е приложим към другия закон (ЗЗК) мумията го лигави с мазните си пръсти и използва тази смес за да ни изпържи, т.е. да ни вдигне цената на тока. \r\n Но това не е всичко! Тази маневра с незаконното използване на текст от ЗЗК се прилага за ПЪРВИ ПЪТ в аналогична практика на КЕВР по отношение на заявленията на енергийните предприятия към нея. ЗА ПЪРВИ ПЪТ!!! Как се е процедирало през миналите години? Много просто! Изходните данни не са били заличавани (вижте четирите таблици от Становището) и за никаква нелоялна конкуренция не е ставало дума. Никой никого не е съдил за такава!!! \r\n Защо точно сега мавъра и мумията прибягват към тази маневра? Много просто! Извинявам се. Уморих се. Отговорът е в краткото видео по-долу. \r\n     \r\n", "date": "2019.07.25", "title": "Мавърът и мумията ще се натряскат и ще замезват с нас"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/398234-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%BA%D0%BE%D0%B0%D0%BB%D0%B8%D1%86%D0%B8%D1%8F%D1%82%D0%B0-%E2%80%9E%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%B8-%D0%BF%D0%B0%D1%82%D1%80%D0%B8%D0%BE%D1%82%D0%B8%E2%80%9C-%D0%B2%D0%B5%D1%87%D0%B5-%D1%8F-%D0%BD%D1%8F%D0%BC%D0%B0,-%D0%BD%D0%B5-%D0%B3%D0%BE-%D0%BB%D0%B8-%D1%80%D0%B0%D0%B7%D0%B1%D1%80%D0%B0%D1%85%D1%82%D0%B5", "text": "Лидерите на НФСБ, ВМРО и „Атака“ Валери Симеонов, Красимир Каракачанов и Волен Сидеров се събраха на коалиционен съвет в парламента. Малко след началото срещата се провали, след като от „Атака“ поискаха медиите да присъстват на разговорите, а от НФСБ и ВМРО в знак на несъгласие напуснаха. Напускаме телевизионния съвет, а не коалиционния съвет, обясни лидерът на НФСБ Валери Симеонов. Няма съвет, първо чакаме „Атака“ 30 мин., идват и започват скандали и обструкции, коментира и председателят на ВМРО Красимир Каракачанов. На въпрос какво се случва с „Обединени патриоти“ той каза: „Тази коалиция я няма, не го ли разбрахте?“ Поканихме вас, медиите, да присъствате, защото искаме всичко да е прозрачно, те се уплашиха, обясни случващото се председателят на „Атака“ Волен Сидеров.     Явно подписите под споразумението не важат вече, скандалът на коалиционния съвет беше сценарий на „Атака“, коментира Валери Симеонов, след като напусна заседанието. „Не виждам желание в коалиционните си партньори за диалог. Как така ще се води диалог в едно тясно помещение, с прекъсване, с надвикване. То поначало разговорът не започна добре“, допълни още Симеонов. На въпрос дали това е било подготвен сценарий, Симеонов заяви: „Повече от да. При цялото ми уважение към медиите, ние не сме канили медии на тази среща, нито сме я обявили отворена. В един момент, когато се събрахме, че вън в коридора е пълно с камера и с журналисти. Много добре знаете, че има срещи, на които са канени медиите и на които не са канени. В наше лице ние с ВМРО не сме канили медии, става ясно, че са поканени от „Атака“. След като са поканили много медии и се стига до това блъскане вътре, това каране вътре унизително за нас и за вас, това е сценарий на „Атака“. Целта е медиен скандал“, заяви още Симеонов. Той посочи, че от година „Обединени патриоти“ не са се събирали, което говори за парализа на коалицията. Във връзка с мнението на коалиционните му партньори за закупуването на американски изтребители, Каракачанов отговори: „Моите коалиционни партньори са големи, зрели мъже. Даже са ми батковци. Те имат право на свое мнение Аз не мога да си позволя на хора 10 години по-големи от мен да им давам акъл“, заяви Каракачанов. На въпрос дали е имал разговори с държавния глава преди да наложи вето, Каракачанов заяви, че не е имал и че днес се е прибрал от Македония. „Не намирам за резонни мотивите, че трябвало още да се обсъжда и че едва ли не, ако парламентът не беше гласувал в едно пленарно заседание ратификацията, а го беше оставил за тази седмица, щели да се родят нови мотиви“, посочи Каракачанов. Според него две години и половина се говори по тази тема. „Обществото и по този въпрос е на две различни мнения. Не малка част от хората като чуят, че самолетът е американски, са против. Ако беше руски, сигурно другата щяха да са против. За мен е по-важно какво мислят ВВС, а те подкрепят“, допълни още Каракачанов. Министърът отчете, че уважава мнението на президента Румен Радев и неговите професионални качества. „Той е професионалист в тази област. Оттук нататък смятам, че всяко едно забавяне би довело само до оскъпяване на цената и по-неблагоприятни условия за един бъдещ договор“, уточни още министърът.  ", "date": "2019.07.25", "title": "Каракачанов: Коалицията „Обединени патриоти“ вече я няма, не го ли разбрахте?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/398235-nova-%E2%80%93-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D1%8F%D1%82%D0%B0-%D0%BD%D0%B0-%D0%B2%D0%BB%D0%B0%D1%81%D1%82%D1%82%D0%B0-%D0%B1%D0%B5%D0%B7%D1%87%D0%B8%D0%BD%D1%81%D1%82%D0%B2%D0%B0-%D0%B2-%D1%80%D0%B5%D0%B7%D0%B5%D1%80%D0%B2%D0%B0%D1%82,-%D0%B8%D0%BD%D1%81%D1%82%D0%B8%D1%82%D1%83%D1%86%D0%B8%D0%B8-%D1%8F-%D0%B7%D0%B0%D1%89%D0%B8%D1%82%D0%B0%D0%B2%D0%B0%D1%82", "text": "Див плаж в природен парк Странджа е превърнат в снимачна площадка на поредно шоу на Нова тв „Игри на волята”, с произтичащите от това безобразия – трактор е изорал път и са изкоренени дървета в защитена местност, коли влизат до брега, опънати са палатки и палят огньове – все неща, забранени от закона. Сложена е табела „Забранено влизането“ и охраната на телевизионните нашественици заплашва, когато някой се опита да снима безобразията. Това стана ясно от социалните мрежи и си остана там. Няколко сайта съобщиха новината, но обилно я замазаха с уверения от продуцентите и властите, че всичко е окей. Какво е установено до момента, което не може да се отрече? Унищожени са дървета и е прокаран път до плаж Листи в защитена зона „Силистар“, част от Природен парк „Странжда“. Това е забранено от закона. Заснето е от очевидци на място, официално го съобщи и организацията „За да остане природа в България“. Вижда се и на снимки и видео, че трактор е оформил път до брега, там паркират коли и автобус. За изкоренени дървета признава и директорът на Регионалната дирекция по горите в Бургас Станимир Божанов пред БНР: „Това са стари съществуващи пътища, по които е извършено престъргване с тежка техника. …Единствено в долния край, където свършва пътят на метри от морето, има съборени на две места по десетина дървета, но те са издънкови стебла, не е ценна дървесина.“ Държавен служител като него омаловажава случая и гледа на гората в природен парк като на дървесина. По крайбрежието там никъде няма дървета с „ценна дървесина”, както се изразява директорът. На това място има само криви ниски дъбови дървета, „издънки” – такъв е районът, такава е природната среда, затова е и защитена местност. Да пуснеш оттам трактор да прокара път до плажа за улеснение на шоуто на Нова тв е същинско безобразие. И понеже това е телевизията на властта, институциите се надпреварват да я защитават. Вместо РИОПС да глоби продуцента и да изгони оттам екипа. Би Ти Ви колегиално мълчи, а иначе в сутрешните си блокове прави от мухата слон дори за много по-дребни случаи на плаж, който не е резерват. Продуцентът на шоуто „Игри на волята” Нико Тупарев безсрамно твърди пред сайта „Свободна Европа”, че не са ползвали тежка техника, не са копали пътища, там снимал малък екип. „Най-голямата машина, която ползваме, е бус за превозване на участниците“, казва той. То, разбира се, че не техен екип е копал пътя („престъргване с тежка техника”, по израза на горския директор), но за да стигнат техните коли и автобуса до плажа, някой незнаен трактор е разширил и удължил пътя. Защото местни твърдят, че този път не е бил толкова широк, свършвал е далеч от плажа, до който се е стигало по пътека. Точно тя е разширена и превърната в път, да улесни телевизионните термити. След едномесечния им престой там със сигурност ще има още последствия. Палатките и паленето на огньове ще са най-малкото. Всичко това се прави, за да излъчат на зрителя поредното риалити с подбрани персонажи на кастинг за извратеняци, манипулирани интриги между някоя блондинка, станала известна като плеймейтка, някой мускулест примат, някой гей за цвят и т. н. Девствената природа е по-ценна от телевизионните перверзии. И отново рибата се вмирисва откъм главата – видимата близост на Нова тв и продуцентите с Борисов автоматично поставя над тях чадър и покрива скандала с мълчание.    ", "date": "2019.07.25", "title": "NOVA – телевизията на властта безчинства в резерват, институции я защитават"}
{"url": "http://www.classa.bg/%D1%81%D0%B2%D1%8F%D1%82/item/398224-%D0%BA%D1%83%D0%B1%D0%B8%D0%BD%D1%81%D0%BA%D0%B8%D1%82%D0%B5-%D0%B7%D0%B2%D1%83%D0%BA%D0%BE%D0%B2%D0%B8-%D0%B0%D1%82%D0%B0%D0%BA%D0%B8-%D1%81-%D0%B4%D0%BE%D0%BA%D0%B0%D0%B7%D0%B0%D0%BD%D0%B8-%D0%B2%D1%80%D0%B5%D0%B4%D0%B8,-%D0%BD%D0%BE-%D1%81-%D0%BD%D0%B5%D0%B8%D0%B7%D0%B2%D0%B5%D1%81%D1%82%D0%B5%D0%BD-%D0%B8%D0%B7%D1%82%D0%BE%D1%87%D0%BD%D0%B8%D0%BA", "text": "Какво стои зад \"звуковите атаки\" срещу американски дипломати в Куба все още остава мистерия. Ново проучване от тази седмица обаче разглежда мозъците на част от пострадалите служители в Хавана и дава известно количество нова информация. Общо 40 пациенти преминават през ядрено-магнитен резонанс - 23-ма от тях мъже и 17 жени. При изследването действително се показват изменения в структурата на мозъка на пациентите и на функционалната свързаност, която отговаря за връзките между различните части на мозъка. Като база за сравнение са използвани резултатите от ЯМР на други 48 възрастни, които не са били на дипломатически мисии в Куба. Изследванията са направени в периода между август 2017 г. и юни 2018 г.     В мозъците на двете групи хора наистина са открити разлики, обяснява авторът на проучването - Реджина Верма. Тя е професор по радиология и неврология към Университета в Пенсилвания. Верма уточнява, че разликите са най-вече в малкия мозък, което може би е и причината пациентите да съобщават за симптоми като замаяност, замъглено зрение и т.н. Според изследването изменения се наблюдават и в слуховите и визуалните възприятия на пациентите. Въпреки това авторите отбелязват, че клиничното значение на тези проучвания все още не е сигурно. Те например не разполагат с ЯМР на дипломатите отпреди пътуването им към Куба, за да преценят как е изглеждала мозъчната им дейност преди предполагаемата атака. Ситуацията е странна и от гледна точка на това, че симптомите, за които пациентите съобщават, не се вписват в клиничната картина на никое конкретно заболяване. Оплакванията наподобяват, но не приличат напълно на обикновена мозъчна травма или сътресение. Към момента и казаното от пострадалите, и изследванията показват само, че с жертвите се е случило нещо нетипично и че трябват още много проучвания, за да се сдобием с повече информация какво точно е станало. Доктор Джамхал Джахар, директор на Станфордския център за мозъчни изследвания, казва, че е забележително какви разлики са открили колегите му между групата напълно здрави индивиди и тези, които са пребивавали в посолството в Хавана. Той е впечатлен и от разликите в симптоматиката между отделните дипломати в групата на пострадалите. Джахар смята, че лекарите може би са открили какво е причинило оплакванията, но не се наема да бъде по-категоричен. В едно е сигурен - тези пациенти не си самовнушават, че им има нещо, и оповестените тази седмица проучвания го доказват. Той също е на мнение, че в това посолство в Куба се случва нещо необичайно, което трябва да се разследва. Много от дипломатите, които са били в Хавана, описват явлението като \"невероятни силни звуци\", идващи от определена посока. Те определят въпросните звуци по различни начини обаче - като жужене, стъргане по метал, звуци от пробиване на стена или бръмчене. Звуците често са придружени от усещане за засилен натиск, напрежение и вибрации. Някои ги сравняват с усещането да седиш в бързо движеща се кола с наполовина отворени прозорци. Разминаване има и в свидетелствата за продължителността на шума. Един от пациентите споделя, че е чул пулсиране за десет секунди, докато други например твърдят, че са чували звуците в продължение на половин час и повече. Група учени се опитаха да припишат въпросните звуци на карибските щурци, но досега не сме чували за случай, в който щурците причиняват мозъчни изменения. Затова лекарите смятат, че звуците сами по себе си не са виновни за оплакванията на пациентите. По-ранните изследвания също потвърждават, че описаните от дипломатите звуци не могат да причинят травми по централната нервна система. По тази причина те предполагат, че звуците са само следствие от действието и излагането на зловредното влияние, било то \"звуково оръжие\" или нещо друго. Нито един акустичен ефект не може да доведе до симптоми като от мозъчно сътресение. На човешкото здраве силно могат да повлияят само много високи звуци, които със сигурност няма да бъдат определени просто като бръмчене и жужене. Федералните следователи също не могат да определят причинителя на звука и се ограничават до това, че травмите у дипломатите са предизвикани от \"не-природен източник\". Този \"не-природен източник\" води до широк спектър от симптоми. Ако настаните някой от служилите в Хавана в клиника за пациенти с мозъчни травми, можете лесно да останете с впечатлението, че той е претърпял пътен инцидент например. Той най-вероятно ще говори за остра болка и шум в ушите, дезориентация, замайване, проблеми с концентрацията и други оплаквания, съвместими със сътресения и мозъчни травми. В допълнение пострадалите съобщават и за проблеми с паметта, баланса, зрението, слуха и съня - все смущения, които по думите им траят повече от три месеца. Много от тях казват, че са се чувствали със замъглен разсъдък и за по-дълъг период от време. На трима души се е наложило да прибегнат до слухови апарати заради затруднения със слуха. Повече от половината дипломати са имали нужда от рецепта за сънотворни, за да се преброят със смущенията в съня. Мнозина за определен период от време са били напълно неспособни да се върнат на работа. Лекарите подчертават, че много от описаните симптоми не са типични за пациенти със сътресение. Затова и медиците продължават да гадаят на какво се дължат оплакванията, а в същото време кубинското правителство яростно отрича да е организирало каквито и да било атаки над американски посланици. Кубинските власти продължават да държат на тезата, че симптомите могат да са причинени от редица други фактори, които нямат нищо общо с мистериозни оръжия и \"звукови атаки\".  ", "date": "2019.07.25", "title": "Кубинските \"звукови атаки\" - с доказани вреди, но с неизвестен източник"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398225-%D1%81%D0%B0%D0%BC%D0%BE%D0%BB%D0%B5%D1%82%D0%B8%D1%82%D0%B5-f-16-%D0%B2-%D0%BA%D0%BE%D0%B9-%D0%BF%D0%BE-%D1%82%D0%BE%D1%87%D0%BD%D0%BE-%D0%BE%D1%82%D0%B1%D1%80%D0%B0%D0%BD%D0%B8%D1%82%D0%B5%D0%BB%D0%B5%D0%BD-%D1%81%D1%8A%D1%8E%D0%B7-%D1%87%D0%BB%D0%B5%D0%BD%D1%83%D0%B2%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Чрез сделката за F-16 България си купува сигурност и циментира крехките си връзки с водещата държава в НАТО – САЩ. А противниците на сделката поставят под съмнение геополитическия избор на България, пише Петър Чолаков.       Сделката за   е рентгенова снимка, която ясно очертава геополитическото позициониране на основните политически сили в страната. Против   гласуваха обичайните заподозрени, когато става дума за поемане на ангажименти към северноатлантическите ни партньори: БСП, „Атака” и „Воля” („новакът” в групата); против бяха и от НФСБ. Президентът Радев очаквано наложи вето върху закона за ратифициране на договорите по сделката. В мотивите си държавният глава посочва „изключително тревожната” „липса на консенсус” по темата и „острите спорове в Народното събрание”. Президентът подчертава „рязкото покачване на бюджетния дефицит”, в резултат на сделката, както и това, че „законът е приет по бързата писта”, а остават „неизяснени” редица важни въпроси като цени, срокове за доставки и др. Аргументите им издишат Анализът на доводите на опонентите на сделката за 8-те самолета F-16 до голяма степен обезсилва мотивите на президента. Критиците на сделката основно се съсредоточиха върху нейните параметри. От БСП изтъкнаха, че от Lockheed Martin/САЩ не предлагат опция за разсрочено плащане: „плащаме 2 милиарда, а получаваме първите самолети чак през 2023 г.” Според кабинета „Борисов 3” разсрочено плащане не е възможно, защото България не е сключвала подобни сделки със САЩ/американски компании, т.е. страната ни няма позитивна „кредитна история”.     Що се отнася до цената и сроковете за доставка – те са ясни: цената е 1,256 млрд. долара; шест от самолетите ще получим през 2023 г., останалите два през 2024 г. Очаква се решение на Конгреса, с което цената да бъде намалена с още 60 милиона долара. По отношение на „бързата писта”: офертите, направени от САЩ, бяха валидни до началото на септември 2019 г., тоест парламентът трябваше да ратифицира договорите до 31 юли, за да има време „да се придвижи процедурата”. До 5.09. трябва да бъдат преведени 1,256 млрд. долара, за да започне производството на самолетите. БСП и „Воля” искаха отлагане на ратификацията с 3-6 месеца, което практически означаваше да се откажем от американската оферта.      Полковник Стоянов, главният секретар на президента, разкритикува „орязания пакет въоръжения” за самолетите. Те можели да пускат само свободно падащи бомби. В този си вид „пакетът” не давал нищо повече на авиацията от това, с което разполагал самолетът „Албатрос” на капитан Продан Таракчиев по време на Балканските войни (1912-1913 г.) В същия дух многократно се изказа и  . В мотивите на ветото е посочен и „орязаният пакет”. \"Самолети-ковчези\" и други откровени глупости Отговорът е, че самолетите ще извършват главно air policing (за което „пълният пакет” не е нужен); нищо не пречи на по-късен етап да бъдат закупени резервни двигатели, високоточни бомби (всяка на цена 200 млн.), ракети въздух-повърхност и др. Не на последно място „пълният пакет” би оскъпил значително сделката – първоначалната цена бе 1,41 млрд. долара От „Атака” поискаха американците да ни дадат самолетите безплатно, понеже имали бази у нас. Какво друго можем да очакваме от партия, чийто лидер не крие топлите си отношения с руския президент Владимир Путин? Водачът на НФСБ Валери Симеонов, който е сред малкото наши „патриоти”, които на думи се отнасят студено към Кремъл, пък заяви, че не иска „руски самолети-ковчези”, но българското небе можело да се отбранява и „чрез възстановяването на няколко ракетни бази”. В крайна сметка и той, като социалистите, смята, че цената е „изключително висока”. За партията-фирма „Воля” е достатъчно да кажем, че през последната година тя се сближи с формации като Rassemblement national, за които има доказателства, че са спонсорирани от Русия. В обобщение, като познаваме реториката на „обичайните заподозрени” и техните нови сподвижници, липсата на политически консенсус по сделката не е изненадваща. Това, което всъщност буди тревога, е  . Геополитически избор Отправната точка на коментарите за дебата и „тезите” е преди всичко геополитическа - тя има по-голяма тежест от военно-техническите аспекти. С невъоръжено око се вижда, че обезпечаването на сигурността на българското въздушно пространство няма как да бъде сравнявано с рутинна бизнес-трансакция. САЩ е най-могъщата държава в НАТО – отбранителният съюз, на който България е член сравнително отскоро (от 2004 г.) Чрез сделката страната ни си купува сигурност, циментирайки крехките си връзки с държавата-мотор на Пакта. И към момента ние сме сред „свободните ездачи”, които не покриват изискването на Алианса за поне 2% от БВП разходи за отбрана. А президентът Тръмп не обича гратисчиите, както и „партньорите”, които се опитват да хитруват, демонстрирайки геополитическа „гъвкавост”. Като  . Накратко, противниците на сделката за изтребителите, независимо дали го съзнават или не, поставят под съмнение нашия геополитически избор. За репутацията на един президент Сделката за бойните самолети беше и остава възможност за трупане на политически капитал. Но дали някои не желаят да акумулират и финансов капитал? Президентът Радев е упрекван, че е лобирал за самолетите „Грипен” през 2014 г. като шеф на ВВС, а по-късно и чрез назначеното от него служебно правителство. Има и такива, за които подкрепата, която г-н Радев получи от БСП, за да бъде избран за президент, е продукт на дългата ръка на Русия и  . Меко казано е любопитно, че през 2012 г. в интервю г-н Радев защитава… закупуването на F-16, защото „цената на пакета е в пъти по-ниска от другите предложения”. С последното си вето президентът Радев залага на карта своята репутация. За мнозина неговата категорична позиция по сделката за самолетите ще потвърди, и то по безспорен начин, съмненията в неговата лоялност на натовски генерал.      ", "date": "2019.07.25", "title": "Самолетите F-16: в кой по-точно отбранителен съюз членува България?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398216-64-%D0%B3%D0%BE%D0%B4%D0%B8%D1%88%D0%BD%D0%B0-%D0%BC%D0%B0%D0%B9%D0%BA%D0%B0-%D1%80%D0%B0%D0%B7%D0%BA%D1%80%D0%B8", "text": "Моделът Анджела Пол от Брадфорд, Великобритания, непрекъснато е упреквана за злоупотреба с пластична хирургия, която й е абсолютно непонятна до момента. Жената упорито отбива атаките, тъй като през целия си живот е работила за визията си по възможно най-здравословния начин.    Анджела била най-обикновено момиче и успешен модел, докато на двадесет години не била диагностицирана с лупус еритематозус. За щастие, случаят й можел да се оправи без сериозни лекарства, но е било задължително да промени начина си на живот изцяло. Тя спряла да яде месо и неестествена храна, намалила количеството на алкохола до минимум и започнала активно да се занимава със спорт.      Анджела винаги е била активна, но след диагностицирането с болестта това не е било просто желание, а и начин да запази здравето си. Момичето винаги е било подозирано към различни видове сериозни процедури, въпреки че никога не коригирала нищо по себе си. По-късно Анджела родила момиченце и приключила кариерата си на модел, за да отгледа дъщеря си по възможно най-добрия начин.     Малката Ариел последвала стъпките на майка си и станала модел. Малко хора вярват, гледайки снимките на 34-годишната Ариел, че това до нея е майка й.     Момичето под всеки пост обяснява, че тя е единственото дете в семейството, но рядко й вярва. Точно затова Анджела твърди, че един прост здравословен начин на живот е достатъчен, за да останете млади.", "date": "2019.07.25", "title": "64-годишна майка разкри..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398217-playboy-%D0%BC%D0%BE%D0%B4%D0%B5%D0%BB%D0%BA%D0%B0-%D0%BF%D1%80%D0%B8%D0%B7%D0%BD%D0%B0-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%BE", "text": "Американският модел на Playboy Джесика Ландън проговори за лошите ефекти от алкохолизма. Нейното признание бе публикувано от изданието The Mirror. 36-годишната жена била пристрастена към алкохола, когато била на около 20 години. Моделът отбеляза, че често пиела на партита, а алкохолът й помогнал да се отърве от безпокойството и паниката. На 26-годишна възраст Ландън започнала да пие водка всеки ден.      \"Пиех я денонощно. Поради това често повръщах кръв. Беше жив ад. Спомням си как легнах на пода и се наливах до смърт. Не можех да стана\", казва тя. В резултат на това моделът трябвало да се обърне към лекари. През 2014 г. тя започнала да води напълно трезвен начин на живот.", "date": "2019.07.25", "title": "Playboy моделка призна скандално"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398218-%D0%BB%D0%B8%D0%BB%D0%B8-%D0%B8%D0%B2%D0%B0%D0%BD%D0%BE%D0%B2%D0%B0-%D1%80%D0%B5%D1%88%D0%B8", "text": "Примата на българската естрада Лили Иванова е решила да не остави апартамента си като наследство на внуците, пише „Галерия“. Огромното си жилище в столицата, оценявано на над 1 милион, певицата щяла да дари след смъртта си, споделила самата тя пред роднини.      Очакваше се апартаментът намиращ се в един от най-престижните софийски райони - \"Оборище\", да остане за децата на племенницата й Мария – дъщеря на сестрата на Лили Магда. Мария има малка дъщеричка и по-голямо момченце, които Лили обожава, и се смяташе, че именно те ще наследят милионите й.     Наскоро по неизвестни причини Лили решила да дари жилището си на дом за сираци. Адвокатът на примата вече подготвял документите за дарението, което ще влязат в сила след смъртта й. Не е ясно какво решение е взела певицата за милионите си в банката. По последни данни в спестовните сметки на примата има над 10 милиона лева, като само за 2018 г. фирмата й декларира 1,7 милиона лева", "date": "2019.07.25", "title": "Лили Иванова реши..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398219-%D1%81%D0%B5%D0%BA%D1%81%D0%B0%D0%BF%D0%B8%D0%BB-%D0%BE%D1%82-%D1%80%D0%B0%D0%B9%D0%BD%D0%B0", "text": "Райна не се спира! През последните месеци фолкпевицата активно обикаля красиви екзотични кътчета на света, от които изкушава със съблазнителни фотоси.     Пилето на поп фолка се носи на крилете на любовта и по всичко изглежда, че се чувства много щастлива в компанията на ММА боеца Валери Тюлеков.     В момента двамата изживяват най-сладките моменти от връзката си и като нищо скоро да се похвалят с някое важно решение за съвместното си бъдеще.     Междувременно Райна не спира да изкушава с атлетичната си фигура и да пръска сексапил в изобилие.    ", "date": "2019.07.25", "title": "Сексапил от Райна..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398220-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-25-%D1%8E%D0%BB%D0%B8", "text": "  Очаква ви активна работа, резултата от която, ще ви удовлетвори. Но ако не сте готови да поемете нови проекти, кажете на шефа си за това. Вашите близки се нуждаят от подкрепа, така че не ги оставяйте сами. Тайните замисли в любовта, ще започнат да се реализират, което вече води до сериозни и официални отношения. Не трябва да копаете в миналото, на своя възлюбен. Ако стигнете до там, където не трябва, скоро ще бъдете зад борда на кораба, наречен \"Любов\". На работното място, всичко ще е наред, парите сами ще идват при вас, а здравето ще е отлично. Но от пътувания с кола, по-добре се откажете. Не се препоръчва, рязко да променяте курса, ако сте го избрали заедно с близък човек. В любовта, човек трябва да търси компромис и да не използва критиката като \"оръжие\". Ясни изчисления, ще са необходими във финансовите въпроси. Ако се опитвате да спестите пари за пътуване и почивка, тогава е по-добре да ги вложите в личната си сметка.   Трябва да се замислите сериозно и да прецените всичко, ако работата и финансите ви, са заложени на карта. Разсеяността и решителността, могат да ви навредят дори повече, отколкото безгрижността по важни въпроси. Благоприятен ден за промяна на имиджа, медицински преглед и лечение. Вечерта е възможна романтична среща. Препоръчва се, да спрете за малко полета на фантазията си, докато нещата не се превърнат в реалност. Всъщност, половината от тях нямат нищо общо, както с вашите способности, така и с мъдрите решения. В любовната сфера, ще трябва да се конкурирате със съперници, за да спечелите сърцето на онзи, когото обичате. Само не се вълнувайте, без причина. Не прибързвайте, както в работата си, така и във финансите. Ако бързате-ще станете за смях! В интимен план, всичко ще е наред. Основното е, че избраникът ви, ще бъде с вас на същата вълна. Настъпателна позиция, ще ви трябва при комуникацията с приятели, които, ще ви водят по свой път. Отървете се от негатива, с помощта на йога. Очаква ви не лек ден, ако започнете да избързвате и насилвате нещата. Важните задачи, отложете, така че да не пречат, да анализирате новите проекти. Този ден е подходящ за строги икономии, а не за безразсъдни разходи и малки покупки. Въпреки това ако близки хора, ви искат заем, не отказвайте. Ще ви върнат всичко, с лихвата.   Ще постигнете зашеметяващ успех в работата, което ще предизвика завист в някои колеги. Животът по график не е за вас, затова действайте спонтанно. Особено в любовта. Вечерта е възможно творческо вдъхновение, интересни предложения и промяна на имиджа. Само сдържайте емоциите си, ако смятате, че сте на ръба на срива.   Не се препоръчва да се включвате в разговори, които първоначално водят до неприятни слухове. Бъдете честни не само със себе си, но и с другите. Днес, ще сте през цялото време в движение, ще говорите с хора и ще се грижите за по-възрастните членове на семейството. От любимия, не трябва да скривате чувствата си, ако искате връзката да продължи. Ще действате по инстинкт, без да слушате съветите на приятели и роднини. Така че, не се оплаквайте по-късно, ако не успеете в нещо. Бъдете по-коректни в разговор с шефа, само така, ще получете това, което искате. За финансови инвестиции, може да избере втората половина на деня. Ще спечелите, ако обмислите всички подробности. Очаква ви успех в работата. Може би увеличение на заплатата и нов по-висок пост. Толкова дълго сте се стремили към това, че днес за вас, ще бъде празник. В личната сфера, желанията ви ще се сбъднат, ако не се подадете на флирт с противоположния пол. Вечерта за приятелите си, ще се окажете незаменими.   Може да получите толкова голяма сума пари, че да решите да изкупите всички стоки в магазина. Не забравяйте, че такива дни не се случват често, така че, няма да е зле да спестите нещо. В личната сфера, ще почувствате прилив на сили и вдъхновение, но в работата се очаква осезаем спад. Вечерта обърнете внимание, на възрастните си роднини.", "date": "2019.07.25", "title": "Дневен хороскоп 25 юли"}
{"url": "http://www.classa.bg/%D1%81%D0%B2%D1%8F%D1%82/item/398221-%D0%B7%D0%B0%D1%89%D0%BE-%D0%B8%D0%BD%D0%B4%D0%B8%D1%8F-%D0%B5-%D0%B1%D1%8F%D1%81%D0%BD%D0%B0-%D0%BD%D0%B0-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF", "text": "В ранния следобед на понеделник - време, в което повечето хора в Делхи вече си лягат, американският президент Доналд Тръмп пусна \"бомба\", която сериозно разклати отношенията на САЩ с Индия. \"Бях с министър-председателя на Индия Нарендра Моди преди две седмици. Той всъщност каза: \"Бихте ли искали да бъдете медиатор или арбитър?\" Попитах къде? Той отговори \"Кашмир\". Отговорих му, че бих се радвал да бъда посредник.\" Изказването на Тръмп дойде по време на срещата му с пакистански премиер Имран Хан, който е във Вашингтон тази седмица. И усмивката по лицето на Хан беше видима.  Думите на американския президент предизвикаха незабавна реакция от Ню Делхи, като от кабинета на индийския премиер публикуваха опровержение.     \"Такова искане не е направено\", написа Равеш Кумар, говорител на Министерството на външните работи на Индия. Междувременно лидерите на опозицията гневно поискаха от премиера Моди да изясни какво всъщност се е случило между него и Тръмп в кулоарите на срещата на върха на Г-20 в Токио миналия месец. И докато Моди все още се очаква да даде отговор, министърът на външните работи на страната Субрахманян Джайшанкар прочете изявление в горната камара на парламента, дипломатично отразявайки казаното от неговия говорител: \"Повтарям, че такова искане от министър-председателя към американския президент не е било правено.\" Защо Индия е ядосана? И защо е непреклонна по въпроса с включването на посредник за решаването на Кашмирския въпрос? Проблемът датира още от 1971 г., когато Източен Пакистан придоби независимост, превръщайки се в суверенната държава Бангладеш. Индия изигра централна роля в тази война, като се бори със Западния Пакистан и даде възможност на Източен Пакистан да се откъсне и да сформира нова страна. През юли 1972 г., индийският министър-председател Индира Ганди и пакистанският президент Зулфикар Али Бхуто се срещнаха в индийския град Симла, за да изградят план за възстановяване на отношенията между двете държави. Войските бяха изтеглени отвъд граничните линии; имаше размяна на военнопленици и т.н. Но по-последователно, двете страни подписаха т.нар. Споразумение от Симла - документ, който начерта линия за контрол върху спорната територия на Джаму и Кашмир. Важният момент от това споразумение в случая е един ред: \"Двете страни са решени да уредят различията си чрез мирни средства чрез двустранни преговори\". Оттогава насам Индия и Пакистан оттогава са участвали в няколко въоръжени конфликта една срещу друга, но Ню Делхи упорито държи на написаното в Споразумението положение за двустранните преговори и отказва въвличането на посредници в отношенията си с Пакистан. \"Абсолютно немислимо е един индийски лидер, да не говорим за министър-председателя, да поиска от чуждестранен лидер да посредничи за Кашмир\", коментира Навтей Сарна, бивш посланик на Индия в САЩ между 2016 и 2018 година, в коментар за Foreign Policy. \"Ние имаме твърда позиция по този въпрос, която съществува от години. Това е добре известна динамика.\" Индийските дипломати отдавна са заявили ясно на колегите си от други държави, че не искат международна намеса по спорния въпрос територията Кашмир, в който и Индия, и Пакистан претендират за цялата територия, но на практика Индия контролира 45%, Пакистан - около 1/3, а останалата част от Кашмир - регионът Аксай Чин - е под контрола на Китай. Една от причинитре Делхи да е категоричен за ненамесата на трети държави в изясняването на Кашмирския въпрос, е фактът, че международното посредничество може да доведе до неблагоприятни резултати за Индия, включително налагането на референдум сред жителите на (доминирания от мюсюлмани) Кашмир, който да реши съдбата на региона. Това не просто би дало на Пакистан по-силни карти в спора, но също така би създало опасен прецедент за Индия, който може да се повтори и в други части на страната. Защо Пакистан иска посредничество за Кашмир? Казано просто, след като Кашмир има предимно мюсюлманско население, пакистанците отдавна го смятат своите претенции към територията за по-легитимна от тази на Индия. Президентът на Пакистан Имран Хан също реагира на изказването на Тръмп и на последвалите реакции от Индия. В свой туит той изрази изненадата си и възмущението си от реакциите на Ню Делхи спрямо офертата на Тръмп за медиация. \"Поколенията на кашмирци страдат всеки ден и се нуждаят от разрешаване на конфликти\", пише той. В неотдавнашно интервю за Foreign Policy президентът на Пакистански Кашмир Масуд Хан обясни защо Пакистан подкрепя референдум в Кашмир, посочвайки като причини за това \"индийската принуда и държавен тероризъм\", който по думите му Делхи използва, \"за да покори народа на Кашмир\". \"Брюксел, Лондон, Вашингтон - те мълчат. Понякога ще има някои скучни изявления, само за да се балансира изкуствено връзката им с Индия. Иначе няма да отворят уста\", коментира И в този смисъл посещението на Имран Хан във Вашингтон и неочакваните коментари от Тръмп се възприемат като огромен успех за пакистанската дипломация. Излъга ли тогава Тръмп, че Моди го е помолил за медиаторство по въпроса с Кашмир?  Светът едва ли някога ще разбере какво точно са говорили Моди и Тръмп в Осака по време на срещата на Г-20, но почти по всяка вероятност Хан ще повдигне въпроса за Кашмир по време на посещението си във Вашингтон. А за американския му колега въпросът изглежда е привлекателен, на фона на това, че Тръмп се опитва да си спечели помощта на Пакистан за изграждането на мир в Афганистан. Според Навтей Сарна Тръмп смята себе си за абсолютен майстор на сделките. Бившият посланик допусна, че е напълно възможно американският президент да не е разбрал казаното от Моди или е бил погрешно информиран. Въпреки това той заяви, че според него по-скоро става дума за типична Тръмп стратегия - да пуска дадена идея, без да има задълбочено познание върху проблемите. Какво се случва сега с отношенията между Индия и САЩ? \"Най-лошото вече е зад нас\", коментира Сарна. Вероятно за затихването на скандала е помогнало и това, че няколко конгресмени от САЩ се заеха с изглаждането на отношенията с Делхи. Брад Шърман от комисията на Конгреса по външните работи (демократ) написа още в понеделник  пише в понеделник, че се извинява на посланика на Индия \"за аматьорската и смущаваща грешка на Тръмп\". Алис Уелс, действащият помощник-държавен секретар по въпросите на Южна и Централна Азия, леко отстъпи коментарите на Тръмп в туит, в който казва, че \"Кашмир е двустранен въпрос, който и двете страни да обсъдят\". За последните две десетилетия американско-индийските отношения се затоплиха, независимо от правителствата на власт в двете държави. Индо-тихоокеанската стратегия на Вашингтон и инициативата \"Закон за Изтока\" на Делхи са свързани помежду си по отношение на техните по-големи цели; висши лидери от двете страни се срещат редовно по въпросите на отбраната и борбата с тероризма; а нарастващото търговско партньорство доведе до превръщането на САЩ в най-големия икономически партньор на Индия. \"САЩ и Индия имат много важни стратегически отношения\", каза Ниша Бисвал, председател на Американско-индийския бизнес съвет и бивш помощник държавен секретар по въпросите на Южна и Централна Азия между 2013 и 2017 година. \"Двете държави имат светоглед, който до голяма степен се сближава по отношение на бъдещето, което виждаме и желаем - свят, основан на правото.\" Има ли търговска война между Индия и САЩ? Може да се каже, че да. Макар тя да не е с такава сила като тази между САЩ и Китай, двете страни имат няколко дългогодишни спорове в търговията. Част от тях включват индийския контрол върху цените на лекарствата и новите правила за чуждестранните компании, които ги задължават да съхраняват електронните си данни на местно ниво на сървъри в Индия. Тези проблеми обаче достигнаха нова върхова точка тази пролет, когато Тръмп отмени статута на Индия за преференциалната търговия със САЩ, оказвайки влияние върху няколко индийски стоки, които се изнасят без данъчно облагане. Ню Делхи отвърна с тарифни увеличения на продукти като бадеми и ябълки. \"Това са въпроси, които трябваше да бъдат решени с диалог, а не с търговска война. Имаме известна нестабилност в търговския аспект на отношенията. Като добавите към всичко това и липсата на сигурност от стратегическа страна и страна на сигурността, това ни връща една-две стъпки назад\", коментира Бисвал, позовавайки се на претенциите на Тръмп. \"Ето защо е важно за тази администрация (на Белия дом) да бъде пределно ясно за това къде стои въпросът с дългогодишни въпроси между САЩ и Индия.\"    ", "date": "2019.07.25", "title": "Защо Индия е бясна на Доналд Тръмп?"}
{"url": "http://www.classa.bg/%D1%81%D0%B2%D1%8F%D1%82/item/398222-%D0%BA%D0%BE%D0%B9-%D1%81%D1%82%D0%BE%D0%B8-%D0%B7%D0%B0%D0%B4-%D0%B1%D0%B5%D0%B7%D0%B6%D0%B8%D1%87%D0%BD%D0%B8%D1%82%D0%B5-%D0%BC%D1%80%D0%B5%D0%B6%D0%B8-%D0%BD%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F", "text": "Разследване на Washington Post за IT-инфраструктурата на Северна Корея може да засили допълнително опасенията на правителството на САЩ за влиянието от технологиите на китайския телекомуникационен гигант Huawei върху националната сигурност. Изданието публикува информация, според която има данни за участието на Huawei в разработването на множество проекти в Северна Корея в продължение на поне 8 години. WP се позовава на изтекли документи от бивш служител на китайската компания и други източници, според които Huawei е „помагала на Пхенян да изгради и поддържа\" комерсиалната си безжична мрежа.     В разследването се твърди, че са използвани многобройни тактики за запазване в тайна на дейността на Huawei, включително - чрез държавната китайска компания Panda International Information Technology, която да послужи като своеобразен „проводник\". Във фирмените документи Северна Корея се упоменава като „А9\", вместо по име. Твърди се, че компанията е използвала кодови названия във вътрешните си документи, когато е обсъждана дейността в Иран и Сирия.  От Huawei отричат твърденията на Washington Post, като заявяват, че „нямат бизнес присъствие\" в Северна Корея.  Компанията твърди, че е „изцяло ангажирана с изпълнението на всички приложими закони и регулации в държавите и регионите, в които присъства\", като спазва правилата на санкционните режими, законите и регулациите. Интересът на американските власти към евентуалните връзки между китайския гигант и Северна Корея датира още от 2016 г. насам. Министерството на правосъдието предяви и обвинение срещу Huawei за нарушаване на санкциите на САЩ срещу Иран. Ако съмненията бъдат доказани, разкритието ще има сериозни последици. Изолираният режим на Северна Корея е ограничен от мащабни международни санкции заради програмата си за ядрено въоръжаване и нарушаването на човешките права. От години Вашингтон изразява опасения от потенциала на китайското правителство за влияние върху сигурността чрез националните технологични компании. Huawei е \"въплъщението\" на притесненията на САЩ от Китай и технологичните му постижения, отбеляза миналата година Скот Кенеди, зам.-директор по изследванията на Китай \"Фрийман\" в Центъра за стратегически и международни изследвания. Основана през 1987, с централен офис в Шенжен, Китай, Huawei е една от най-големите технологични компании в Китай; присъствието й там е сравнимо с разпознаваемостта на бранда на Google и водещата роля на Verizon в телекомуникациите в САЩ. Тя е вторият по големина продавач на смартфони в света, като изпреварва Apple. Извън потребителската електроника, нейните бизнес сегменти включват телекомуникационни мрежи, смарт устройства и облачни услуги. Но Huawei, които имат над $100 млрд. приходи миналата година, не са обичайна технологична компания - поне така смятат много политици и експерти в САЩ и по света. В продължение на години, Конгресът, ФБР, Националната агенция за сигурност на САЩ и други институции проучват тесните връзки между Huawei и Китайската комунистическа партия. Администрацията във Вашингтoн дори забрани на компанията участие в държавни обществени поръчки. На изслушване в сенатската комисията по разузнаването през февруари 2018, водещи фигури от американското разузнаване заявиха, че Huawei и друга китайска технологична компания - ZTE, представляват потенциален риск за националната сигурност на САЩ, и предупредиха американските компании да не сключват бизнес сделки с тях. Американските политически и бизнес-лидери отдавна са обезпокоени от високотехнологичния устрем на Пекин, целящ да надмине технологичните достижения на Запада.  Информационната индустрия е област, в която САЩ определено не искат да допуснат да бъдат надминати. Huawei е титан на новите изследвания и разработки. През 2018, компанията оповести, че ще увеличи годишните си разходи за изследвания и разработки от $15 млрд. на $20 млрд., и има десетки хиляди патенти в Китай и чужбина. Това провокира въпроси до каква степен може и трябва да се осигурява достъп до американския пазар на китайски компании. Тези опасения стимулират Доналд Тръмп да води търговска война срещу Китай, която вече има много по-мащабни цели от търговския дефицит, от който той често се оплаква. Представители на разузнавателната общност се опасяват, че китайските компании може да разработват продукти, чиято защита е компрометирана със \"задни вратички\". Крайният риск, според тях, е, че така ще се осигурява достъп до данни или разузнавателна информация за хакери, свързани с китайското правителство. Никой до момента не е открил \"задна вратичка\" в продукти на Huawei, но експерти смятат, че и това би могло да се случи. Особено внимание се обръща на евентуалните пробиви в 5G инфраструктурата. Huawei е една от многото компании, участващи в надпреварата за внедряване на следващото поколение безжични технологии, и в момента е един от водещите доставчици на продукти, позволяващи изграждане на свръхбързи 5G мрежи в глобален мащаб. САЩ оказват натиск на съюзниците си да търсят алтернативи, като си представят бъдеще, в което все повече аспекти от ежедневния живот са свързани с тези мрежи, което ги прави отворени за шпионаж и манипулация. През май Тръмп издаде указ, забраняващ на американски компании да използват информация и комуникационни технологии от източници, считани за заплаха за националната сигурност, и обяви национално извънредно положение по този въпрос.  Това решение масово се възприемаше като насочено срещу Huawei. Междувременно Министерството на търговията на САЩ включи Huawei и 70 от техните партньори в своя търговски черен списък, забраняващ на всички в него да купуват части и компоненти от американски фирми без одобрение на правителството. В рамките на търговски преговори през юни, Тръмп временно спря някои от най-строгите мерки, забраняващи бизнеса с Huawei, но компанията още не е постигнала споразумение с американското правителство. В края на миналата година, канадските власти арестуваха Менг Уанжу, финансов директор на Huawei и дъщеря на основателя на компанията, по искане на Министерството на правосъдието на САЩ. През януари американската федерална прокуратура предяви на Уанжу и Huawei 23 обвинения в различни престъпления, включително банкови измами, измами при парични преводи, заговор за измама на САЩ, и кражба на търговски тайни.", "date": "2019.07.25", "title": "Кой стои зад безжичните мрежи на Северна Корея?"}
{"url": "http://www.classa.bg/%D1%81%D0%B2%D1%8F%D1%82/item/398223-%D1%89%D0%BE%D0%BC-%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD-%D0%BC%D0%BE%D0%B6%D0%B5-%D0%B4%D0%B0-%D1%81%D1%82%D0%B0%D0%BD%D0%B5-%D0%BF%D1%80%D0%B5%D0%BC%D0%B8%D0%B5%D1%80,-%D0%BD%D0%B5-%D0%B4%D0%B0%D0%B2%D0%B0%D0%B9-%D0%BD%D0%B0-%D0%BD%D0%B8%D0%BA%D0%BE%D0%B3%D0%BE-%D0%B4%D0%B0-%D1%82%D0%B8-%D0%BA%D0%B0%D0%B7%D0%B2%D0%B0,-%D1%87%D0%B5-%D0%BD%D0%B5-%D1%81%D1%82%D0%B0%D0%B2%D0%B0%D1%88-%D0%B7%D0%B0-%D0%BD%D0%B8%D1%89%D0%BE", "text": "Две неща се случиха вчера за британците - беше отбелязан най-горещият ден в годината - и като температури, и в политическо значение. На фона на високите градуси Борис Джонсън спечели битката за лидер на консерваторите и следващ премиер на Великобритания.     Нещо, което накара мнозина на Острова да се запитат дали Англия не е получила топлинен удар, че да направи подобен избор. Тромав, непохватен, склонен към нови и нови гафове, но притежаващ и сериозно количество лична харизма - Борис Джонсън е готов за подвизи на \"Даунинг стрийт\" 10, а британците очакват това с обичайната смесица от притеснения и желание за гледане на шоу. Разбира се, след появата на новината за победата му във вътрешните избори на торите, които освен партиен лидер излъчват и министър-председателя, Twitter прегря от споменавания на името му.     От сравнения с Тръмп, през заигравки с жегите до открита неприязън - ето някои от най-забавните туитове за възкачването на БоДжо до заветния №10: \"Официално е! #BorisJohnsonPM. Пресегнете се към мечтите си, защото ако този човек може да бъде премиер, не позволявайте на никого да ви каже, че не сте достатъчно добри.\"", "date": "2019.07.25", "title": "\"Щом Борис Джонсън може да стане премиер, не давай на никого да ти казва, че не ставаш за нищо!\""}
