{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379853-%D0%B7%D0%B0%D1%89%D0%BE-%D0%BD%D0%B5-%D0%BC%D0%B0%D1%85%D0%B0%D1%82-%D0%B1%D0%B5%D0%B7%D1%81%D0%BC%D0%B8%D1%81%D0%BB%D0%B5%D0%BD%D0%B8%D1%8F-%D0%B4%D0%B0%D0%BD%D1%8A%D0%BA-%D0%B2%D1%8A%D1%80%D1%85%D1%83-%D0%BB%D0%B8%D1%85%D0%B2%D0%B8%D1%82%D0%B5-%D0%BA%D0%B0%D0%BA%D0%B2%D0%BE-%D1%81%D1%82%D0%B0%D0%B2%D0%B0-%D1%81-%D0%B2%D0%BB%D0%BE%D0%B6%D0%B8%D1%82%D0%B5%D0%BB%D0%B8%D1%82%D0%B5-%D0%BF%D1%80%D0%B8-%D0%BD%D0%B8%D1%81%D0%BA%D0%B0-%D0%BB%D0%B8%D1%85%D0%B2%D0%B0", "text": "Лихвите по депозити и по каквито и да е сметки в банките и досега се облагат с 8% данък. Тъй като от година насам лихвата в повечето банки е нулева или близо до нулата, а дори някъде е отрицателна, като се сметнат таксите за поддръжка, този данък е безсмислен и в момента няма никакъв финансов или икономически ефект.  През 2015 г. ГЕРБ дори искаше да го вдигне отново на 10%, на фона на падащите лихви. Не успя да го вдигне, но оттогава успя да го наложи върху всички сметки в банките, не само върху депозитите. Сега данъкът е пълна безсмислица. Преди падането на лихвите близо до нулата, държавата успя с него да събере 80 млн. лева за година. Сега сумата е символична.         от финансовия мозък на първия кабинет Борисов – Симеон Дянков. Тогава (десните) управляващи изтъкнаха, че този данък бори социалното неравенство и взима от тези, които имат пари в банка. Всъщност целта му беше да изцеди пари откъдето е възможно, за да докладват Борисов и Дянков, че са отличници. Уж десни и правят икономии, пък на практика популистка лява политика, за да съберат повече пари за публични разходи, които не могат да покрият.   През 2013 г. данъкът върху лихвите беше намален на 8%, с идея да се намалява с по 2% през година и да отпадне след 2017 г. Но през 2015 г. ГЕРБ не допусна това, дори поиска да върнат ставката от 10%.  Този данък го критикуваха и хора от тогавашната „Синя коалиция” и „Атака”, които подкрепяха правителството без официална коалиция. Но въпреки това беше приет. ГЕРБ са обещали предизборно да не въвеждат нови данъци – остро реагираха тогава и от опозицията БСП и ДПС. Те изтъкнаха, че това ще засегне дребните вложители – към онзи момент 75% от влоговете в банките бяха до 1000 лева по данни на БНБ (и сега няма голяма разлика).   Тоест, които имат пари в банка, като според изказвания на Борисов едва ли не в България всички са рентиери и живеят от лихва. Тази идея последователно се развива от Борисов и ГЕРБ. При неотдавнашното сърдито интервю на Борисов в бТВ, в което се накара на зрителя, той каза, че икономика се развива с предприемчивост, а не от живукране с лихви. Как добре звучи. Да имаш влог от 2000 лева и да живуркаш с лихви… Особено сега, когато лихвите са или 0,0% или най-много 0,6%.  Менда Стоянова, данъчният мозък на ГЕРБ, мотивира така въвеждането на данъка върху лихвите – „Искаме да накараме хората да извадят парите си от банките и да ги инвестират”. Демонстрира единомислие с вожда на партията.   Десният Борисов и ГЕРБ се нуждаят някой да им обясни, че лихвите са измислени, за да могат онези хора, които нямат предприемчивост и не искат да поемат риск, да си доверят парите за управление на други, които са предприемчиви. Това са банките – посредници с инвеститорите, които имат нужда от пари. Въвеждането на данък върху лихви означава по-малко депозити ва банки, което значи по-малко пари за инвестиции.   поради ниската лихва и несигурността в банките, една от които фалира, а някои се клатят? Хората, които имат пари, ги влагат в недвижими имоти. Това е сравнително добре при работеща икономика, но носи рискове в България, с оскъдна икономика и Брутен вътрешен продукт от 45 млрд евро (за сравнение в Гърция в криза БВП е 4 пъти по-голям, в Чехия също, в Словакия и Унгария е двойно по-голям и т. н.). Защото цените на недвижимите имоти в обезлюдена България са надценени. Временно оживление на пазара и покачване на цени имаше, когато след фалита на КТБ Фондът за гарантиране на влоговете върна над 3,5 млрд. депозити на ощетени. Много от тях насочиха тези пари към недвижими имоти, поради страх от банките и ниска лихва. И в момента предлагането на пазара на недвижими имоти превишава търсенето. А започна вече тенденцията наши емигранти да си продават имотите в България, защото родителите им измират, а те са купили жилища в чужбина и се установяват трайно там. Става дума за продажба на поне няколкостотин хиляди апартамента и къщи.  Така че вложението в имоти има смисъл, само ако те се дават под наем и носят някакъв приход – по-добре от лихва в банка.", "date": "2018.03.19", "title": "Защо не махат безсмисления данък върху лихвите? Какво става с вложителите при ниска лихва?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379854-%D0%BA%D0%B0%D1%82%D0%BE-%D1%81%D0%B8-%D1%81%D1%87%D1%83%D0%BF%D0%B8%D1%88-%D0%B4%D0%B6%D0%B0%D0%BD%D1%82%D0%B0%D1%82%D0%B0-%D0%B8-%D0%BF%D1%83%D0%BA%D0%BD%D0%B5%D1%88-%D0%B3%D1%83%D0%BC%D0%B0%D1%82%D0%B0%E2%80%93%D0%B4%D0%B0-%D0%B3%D0%BE%D0%B2%D0%BE%D1%80%D0%B8%D0%BC-%D0%B7%D0%B0-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE-%D0%B5-%D0%BF%D0%BE%D1%81%D0%BB%D0%B5%D0%B4%D0%BD%D0%BE%D1%82%D0%BE,-%D0%B7%D0%B0-%D0%BA%D0%BE%D0%B5%D1%82%D0%BE-%D1%81%D0%B8-%D0%BC%D0%B8%D1%81%D0%BB%D1%8F%D1%82-%D1%85%D0%BE%D1%80%D0%B0%D1%82%D0%B0", "text": "Противодействието на битовата престъпност и състоянието нарепубликанската пътна мрежа в края на зимния сезон бяха основните теми на оперативно заседание на правителството, свикано днес от министър-председателя Бойко Борисов, съобщиха от правителствената пресслужба.    Премиерът възложи на министъра на вътрешните работи организирането на видеонаблюдението и осигуряването на полицейско присъствие в малките населени места да стане негов личен приоритет. Борисов нареди също така при пътуванията си в страната и участието си в анализи за работата на областните дирекции на МВР Валентин Радев да провежда срещи с всички кметове, включително кметските наместници, да се информира лично от тях за работата на мобилните полицейски групи и да предприема незабавни мерки за подобряването й, ако бъдат докладвани проблеми. Министър-председателят обвърза осъществяването на пътните ремонти с безопасността на движението.      Той препоръча администрацията на АПИ и полицията да бъдат ангажирани активно с осигуряване на сигурността на пътуващите по време на ремонтите, както и с подпомагане на местните власти при изпълнение на отговорностите им по отношение на общинските пътища. „Убеден съм, че имаме и сили, и мощности, стига да има воля и желание.    Не само да регистрираме хорското нещастие. Защото, като си счупиш джантата и пукнеш гумата – да говорим за европейска интеграция, Европейски съюз, европейско председателство... Последното, което минава на хората през ума, е това. Двеста хиляди души администрация имаме! Ако трябва – всички ги изкарвате навън и докато не се поправи – стоят, алармират. И тогава ще видите как много по-бързо ще стане ремонтът\", посочи премиерът Борисов. Ето какво още дискутираха премиерът и министрите:    : Радев.     Господин премиер, уважаеми колеги, пожари, наводнения – овладени са. Очакват се, обаче валежи, както сутринта докладва комисар Николов, в Югозападна България в следващите два дни и снеговалежи по високите части. Но засега нещата са овладени, няма някъде нещо, което да ни притеснява, всичко е под наблюдение.    По отношение на престъпността, както беше докладвано сутринта на оперативката при нас, няма нещо, което се е случило извънредно. Работи се, разбира се, по наркотици, трафика на хора, поредни операции, за които Ви докладвам всяка сряда сутрин. Това е в основни линии. Продължава анализът, което е много важно. Утре аз ще бъда в Плевен и в Ловеч на тези регулярни анализи, те завършват на 29-ти, когато ще бъде националното съвещание в Хисаря. И както разпоредихте – ще поканим и кметовете.    Ние и сега го правим с кметове и с областни управители, но там ще бъде и господин Панов от Националното сдружение на общините в Република България, за да чуят и те нашата оценка и да чуем тяхната оценка, включително и за това, което в момента много се тиражира – за полицай във всяко населено място. Говорихме и днес как да го направим с тези мобилни групи, включително даже може би да го заснемем и да го покажем на хората, да знаят как работят те. Там, където не знаят за тези групи или пък не са стигнали до тях, да знаят, че може да се възползват и от тях.   Първо, използвай пътуванията си за тези анализи, защото ти пътуваш с цялото професионално ръководство, говори с всички кметове по места, не само на големите градове, но и кметските наместници, село по село – там, където е необходимо – камери, да им се помогне. Ако трябва, с Министерството на финансите вижте глобите, които събират те в малки населени места, да си остават в самите населени места, за да се обслужват камерите. Всеки кмет трябва да се срещне с теб и всеки да ти каже минават ли, не минават, как минават – и да му направиш връзка с мобилната група или с полицая, който 24 часа да му е на разположение.     Разбрах.     За колегите казвам – над 1200-1300 нови полицаи сме назначили, в селата са няколко хиляди. Колко хиляди села имаме?   4999 са селата, а 5256 са всичките населени места, останалото са градове – 357.    Да се направи видеонаблюдение, където няма, или полицаи, като видеонаблюдението да се изведе в полицейската служба. Заемаш се с тази задача и я приключваш до един месец. До анализа в Хисаря това трябва да е факт. ВАЛЕНТИН РАДЕВ: В Хисаря е сега на 29-ти. Един месец поне да има. БОЙКО БОРИСОВ: Има време, две седмици е много време отсега като се обадите. След като мине анализът, влизат кметовете при теб, полицаите да са там. На всеки кмет по две минути да отделиш, да каже: „При мен идват; при мен не идват; при мен е добре; при мен не е добре – не съм ви видял очите или минават от дъжд на вятър\". Областният началник слуша, даваш му една седмица срок да се поправи. Там, където е добре – продължават така. Коалицията сме поели ангажимент да свършим работа по отношение на битовата престъпност, присъствието на полицията или видеонаблюдение. Оставяш всичко друго и се занимаваш само с това.    : Разбрах. : Обща задача с Нанков. Има обективни причини да се отворят много дупки по улиците – от минус 10-15 градуса за един ден стана плюс 20 градуса. То, дето се вика, ако е пломба на зъб при такава рязка температура – пада. Обърнете внимание, Нанков, особено по скоростните пътища. Където отговарят общините, ще им помогнете да вземат мерки. Вижте и горещото рециклиране. Но отворят ли се такива дупки, започвате от кмета. Администрацията на АПИ – слагате им светлоотразяващите жилетки. Полицията – ако трябва, една част от нея поема контрола на пътищата и стоят до дупките докато не се запълнят. Това не може да продължава! Хората чупят коли, пукат гуми, а и това си е реална опасност за живота. И после им обяснявате, че в общи линии още година ще е така, докато влезе ТОЛ системата.    Пътищата като километри са ни много, парите за поддръжка са малко. Влезе ли ТОЛ системата, аз съм убеден, че поне милиард – милиард и половина приходи ще се генерират, които ще отидат за поддръжка. Това го прилагате в пълна сила. Възлагаш на областните началници – всеки говори с кмета, правят си график. Защото има на места отворени такива ями, които сега като падне дъждът не се виждат и ще се пребие човек. Докато не се оправи – ще стои там. Убеден съм, че имаме и сили, и мощности, стига да има воля и желание. Не само да регистрираме хорското нещастие. Защото, като си счупиш джантата и пукнеш гумата – да говорим за европейска интеграция, Европейски съюз, европейско председателство... Последното, което минава на хората през акъла, е това. Двеста хиляди души администрация имаме! Ако трябва – всички ги изкарвате навън и докато не се поправи – стоят, алармират.    И тогава ще видите как много по-бързо ще стане ремонтът. Кажи, Нанков. НИКОЛАЙ НАНКОВ: Уважаеми господин премиер, колеги, по темата или по всички теми резюме от ресора? Няколко думи да спомена по отношение на изкърпването, с това какво правят колегите от агенцията понастоящем. От петък не сме в режим на зимно поддържане, въпреки че имаме готовност тази седмица, поради прогнозите за ниски температури, особено на високопланинските части, да отреагираме при снеговалеж. Тоест, от петък, след края на зимното поддържане, миналата седмица от 16-ти започнахме с кърпежите и с ремонтни дейности. Най-тежките участъци бяха споменати – скоростни пътища.    По „Тракия\" положението е наистина трагично, в старата част на „Тракия\" – от Пловдив към Стара Загора. Уикендът по тази част на „Тракия\" и по Е-79 между Враца и Монтана беше мобилизиран 30% от ресурса на Агенция „Пътна инфраструктура\". В много от общините помогнахме – къде по сигнали, къде на база изпълнителни протоколи между колегите от агенцията и пътно-поддържащи фирми по договори за текущи ремонти и поддръжка. Помогнахме на местната власт, на общинските администрации, тъй като имахме проблеми, знаете – алармирахте за няколко подобни казуса, да не изброявам кои са тези кметове. Областни управители алармираха, колеги от областните пътни управления. Така че насочихме ресурс и към четвъртокласни пътища, които по принцип са в прерогативите и приоритетите на местната власт. Тази седмица продължаваме, не сме спирали, с изключение на местата, където климатичните условия не позволяват.    Продължаваме и в рамките на десетина дена трябва да приключат всички ремонти по републиканските пътища, свързани с кърпежи, тези палиативни ремонти, които, като се въведе ТОЛ системата, аз съм убеден, че изцяло ще променим подхода, тоест – няма да коментираме работата на парче, ремонтни, палиативни дейности, а пълна реконструкция и рехабилитация. Като стана въпрос, и това, което сутринта ме информираха, за технологията „горещо рециклиране\" – тя има предимство, когато говорим за ремонтни дейности в пълнота, тоест – пълна рехабилитация на участъци и отсечки. Не е подходяща за кърпежи, за тези палиативни дейности, които в момента вършат.   Миналата година три републикански пътя бяха направени по тази технология и на трите се появиха дефекти, свързани с пукнатини. Тоест, наистина е по-евтина с около 20%, но ефектът от нея не е доказан и съветът ми, и съветът на колегите пътищари е да се прилага там, където интензитетът и трафикът не е голям, не е свързан с тежкотоварно движение, транзитен трафик, а е наистина за пътища, които са с не повече 200-250 автомобила на денонощие, специално за тази технология. Смолян. Както поеха ангажименти строителите и местната власт, вчера беше пробит пътят след тежки взривни дейности.    До единадесет часа работиха при изключително тежки метеорологични условия – постоянен дъжд, в някои от по-късните часове се примеси със сняг, но успяха да пробият. Отделно колегите от Агенция „Пътна инфраструктура\" помогнаха с два нови автобуса на кмета – да се осигури придвижването на работниците, на децата в района от началото до края на свлачището и да не оставяме откъснати селата. Тази седмица са готови с асфалтовите дейности по обхода, може вече да се преминава, но все пак, за да гарантираме безопасност... Завършва се с асфалтова настилка, тъй като там ще имаме изцяло асфалтиран път, ще се заобикаля само километър и триста метра.    Колегите работят на 24-часов режим. Активизира се още едно свлачище на километър и двеста метра снощи, по продължение на пътя, в доста по-малки размери. Днес в три часа колегите от Агенция „Пътна инфраструктура\" правят последния експертен съвет, заедно с експертите от БАН, Минно-геоложкия университет, УАСГ, за да вземат решение как да укрепят свлачището, като сроковете, които сме поставили, в най-оптималния вариант ставаше въпрос за края на годината при технологията не с анкелиране, а с изграждането на пилоти, ростверки, които да ги свържат, и подпорна стена. Говорим за около шест месеца при форсиране и мобилизиране на дейностите.   Тези камъни какво ще ги правят – ще ги извозват? НИКОЛАЙ НАНКОВ: Камъните ги извозват. Взривни дейности, обрушваме целия склон. Ще го начертая. Това е пътят, по трасето на пътя правим напречни пилоти около 1200 броя, които да подпират пътя. От тях вид тераса, пилоти, на самото свлачище и стоманобетонна стена с дебелина около метър и петдесет метра, за да задържа евентуално нова скална маса. И натискът, когато вържем, терасирайки двата вида пилоти с напречни ростверки, не се поема само от стената и от пилотите на самото свлачище, а 40% от масата и тежестта на евентуално бъдещи срутвания или свличания ще се поема и от пилотите, които са под пътя. Най-важното, което правим в момента, е пробивът с алтернативния път, който ще гарантира, че докато извършваме ремонтните дейности, ще има кратък обходен маршрут, не 30 километра както понастоящем, а ще заобикаля и ще удължава пътуването на хората от единадесетте села, около 3000 души, с не повече от километър и триста метра. Това е за Смолян. Във Варна бях през уикенда, и аз Ви докладвах. Строителна площадка е Варна, едва ли има в момента град в България, в който да се строи толкова.   Добре, това са важни неща. НИКОЛАЙ НАНКОВ: „Хемус\" започва в четвъртък. В петък издадохме строителното разрешение на участъка от Ябланица до пътен възел „Боаза\", това е разклонът за Тетевен, и в четвъртък ще правим официална първа копка. ", "date": "2018.03.19", "title": "Като си счупиш джантата и пукнеш гумата–да говорим за европредседателство е последното, за което си мислят хората"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/379846-%D0%B3%D1%80%D0%B0%D0%B6%D0%B4%D0%B0%D0%BD%D0%B8%D1%82%D0%B5-%D0%B4%D0%B0-%D0%BC%D0%BE%D0%B3%D0%B0%D1%82-%D0%B4%D0%B0-%D0%BE%D1%81%D0%BF%D0%BE%D1%80%D0%B2%D0%B0%D1%82-%D1%86%D0%B5%D0%BD%D0%B8%D1%82%D0%B5-%D0%BD%D0%B0-%D1%82%D0%BE%D0%BA%D0%B0,-%D0%BF%D0%B0%D1%80%D0%BD%D0%BE%D1%82%D0%BE-%D0%B8-%D0%B3%D0%B0%D0%B7%D0%B0,-%D0%B8%D1%81%D0%BA%D0%B0-%D0%BE%D0%BC%D0%B1%D1%83%D0%B4%D1%81%D0%BC%D0%B0%D0%BD%D1%8A%D1%82", "text": "Повишаването на цените на тока, природния газ и водата да може да бъде обжалвано от гражданите. С такова искане се обърна националният омбудсман Мая Манолова към Конституционния съд. По сега действащите текстове на Закона за енергетиката, Комисията за енергийно и водно регулиране одобрява пределните цени за доставка на топло и електрическа енергия, природен газ и вода, но потребителите не могат да обжалват тези решения, тъй като законово не се водят засегната страна. Съдебната практика, според екипа на омбудсмана, пък показва, че така хората стават потърпевши от незаконосъобразни решения на КЕВР. Проблемът може да бъде решен с редакция на текстове от Закона за енергетиката, смята още Мая Манолова.", "date": "2018.03.19", "title": "Гражданите да могат да оспорват цените на тока, парното и газа, иска омбудсманът"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/379847-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-200-000-%D0%B2-%D0%B4%D1%83%D0%BF%D0%BA%D0%B8%D1%82%D0%B5,-%D0%B0-%D0%BA%D0%BE%D0%BB%D0%BA%D0%BE-%D0%B2-%D0%B7%D0%B0%D1%82%D0%B2%D0%BE%D1%80%D0%B0", "text": "\"200 000 души администрация ще стоят в дупките по пътищата, според заповедта от днес на Борисов, но аз питам - колко души ще стоят в затвора за корупцията при строителството на пътища, за откраднатите пари от некачествените ремонти и кой ще плати на хората счупените коли?\" Това заяви в Кирково лидерът на БСП Корнелия Нинова.     \"В следващите месеци държавата ще е блокирана. Българи, през този период не се женете, не раждайте деца, не умирайте и през ум да не ви минава да правите бизнес. Няма кой да ви издаде и едно удостоверение. Администрацията няма да работи, полицаите няма да борят престъпността, а ще пазят дупките.    На това му се вика административна реформа. И не са метеорологичните условия причина за това - и в Швейцария вали сняг и грее слънце. Причината е една и нейното име е корупция\", категорична е Нинова.   След като днес се проведе изнесено заседание на Изпълнителното бюро на БСП в Кърджали, Нинова се срещна със симпатизанти в Кирково, където откри нов партиен клуб.", "date": "2018.03.19", "title": "Корнелия Нинова: 200 000 в дупките, а колко в затвора?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/379848-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D1%80%D1%83%D1%81%D0%B8%D1%8F-%D1%81%D0%B0-%D0%B2%D0%B5%D0%BA%D0%BE%D0%B2%D0%BD%D0%B8-%D0%BF%D1%80%D0%B8%D1%8F%D1%82%D0%B5%D0%BB%D0%B8-%D0%B8-%D1%82%D0%BE%D0%B2%D0%B0-%D0%BD%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D0%BF%D0%B8%D0%BB%D0%B5%D0%B5", "text": "„Западът много помогна за победата на Путин. Чувството на застрашеност на руснака бе потвърдено. Пред последните векове Западът четири пъти напада Русия и винаги през Полша. Путин съзнателно използва това.\" Това заяви в „Денят започва\" по БНТ социологът Андрей Райчев в коментар за вчерашните президентски избори в Русия и победата с над 70% на Путин. „През следващите години Путин има задачата да намери наследник и да смени поколенията. Това изисква подобрение на външната обстановка. Като гледам отстрани Путин, ще скача през поколение при намирането на наследник. Той вече няма нужда от изостряне на обстановката. Част от тези 73% са именно историята със Скрипал. Тереза Мей е човек, който беше против Брекзит.    Сега трябва да преговаря за Брекзит. Тя е пред падане, на англичаните им трябва плашеща мечка и я намериха по най-лесния начин. Абсолютно съм сигурен, че това е измишльотина. На Запада им трябва Русия като плашеща мечка. На загубилите либерали в Америка - също\", смята Андрей Райчев.   Според доц. Антоний Гълъбов „доктрината Путин вчера получи формалната си подкрепа. След тази подкрепа не очаквам промяна, а повече от същото. Става дума за милитаристична външна политика\". „Вчерашният ден е начало, от който ще започнем да се освобождаваме от илюзии. Напрежението ще продължи. Това, което реално застрашава Русия, е Китай\", смята доц. Гълъбов.   За отношенията с България и евентуалната визита на Путин в България Андрей Райчев каза:„България освен интереси има наследство, което пилее по безобразен начин. Тук никога не сме страдали от Русия. Нашите политици много обичат да се харесват на Запада. България и Русия са вековни приятели и не трябва да се пилее. Съюзът Турция-Русия е много съмнителна работа.\"", "date": "2018.03.19", "title": "България и Русия са вековни приятели и това не трябва да се пилее"}
{"url": "http://www.classa.bg/%D1%81%D0%B2%D1%8F%D1%82/item/379849-%D1%82%D1%80%D1%8A%D0%BC%D0%BF-%D0%B8-%D1%83%D0%B1%D0%B8%D0%B9%D1%81%D1%82%D0%B2%D0%B0%D1%82%D0%B0-%D0%BD%D0%B0-%D0%BF%D0%BE%D0%B2%D0%B5%D0%BB%D0%B8%D1%82%D0%B5%D0%BB%D0%B8%D1%82%D0%B5-%D0%B2-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B0%D1%82%D0%B0-%D0%BC%D1%83-%D0%B2%D1%81%D0%B5%D0%BB%D0%B5%D0%BD%D0%B0", "text": "Доналд Тръмп влезе в Белия дом с обещанието да управлява държавата като бизнес и да напълни администрацията си с бизнес-титани. Партньорството им обаче не се получи.   Само година след встъпването в длъжност на Тръмп тези титани си тръгват, пропъдени от мениджър, който не иска да чува \"не\", не вярва на никой друг, освен на самия себе си, и не може да търпи да дели светлините на прожекторите с други, дори и с тези, които някога наричаше \"най-добрите хора\" на света за тези постове.     Той редовно отхвърляше препоръките на директора на Националния икономически съвет Гари Кон, като подлудяваше бившия президент на титана на Уолстрийт - Goldman Sachs, с упоритото си настояване за митнически бариери, с което ускори напускането на Кон.   И отношенията му с министъра на търговията Уилбър Рос са рязко охладнели като се твърди, че той е заявил на легендата от Уолстрийт, че разбирането му за търговия е \"ужасно\", а съветници от Западното крило разказват пред пресата как Рос е проспивал важни срещи. Помните ли съветите с изпълнителни директори, които Тръмп първоначално създаде, за да се консултира с висшите мениджъри на Америка? Те спряха през август миналата година.     Съветникът по въпросите на националната сигурност Х. Р. Макмастър вероятно е на път да напусне, а началникът на кабинета Джон Кели, пенсиониран генерал от морската пехота, може да последва примера му.   Но скъсването на Тръмп с неговите повелители на вселената подкопава най-важната основа на привлекателността му като кандидат: че знае какво е нужно, за да бъде успешен човек, и че ще назначава хора, които са оформени по негов образ и подобие. Раздялата, коментират представители на Белия дом, външни експерти и дори близки приятели на президента, е била неизбежна.   От десетилетия Тръмп управлява империя, занимаваща се с недвижими имоти и брандинг, където той е единствената звезда. Кампанията му се крепеше на неговата личност, като той говореше и правеше каквото си пожелае, стратегия, която доведе до поразителни резултати на първичните избори и до победа в общите избори, която малцина успяха да предвидят.   Сега Тръмп има още по-малко търпение за съветници със силно собствено мнение, които му казват, че не бива да обявява търговски войни, или че не е редно да е толкова мек с Русия, или да му хрумне да организира среща на високо равнище с разполагащия с ядрено оръжие севернокорейски диктатор, който може да се окаже, че никога всъщност не е и отправял покана за такава среща на високо равнище.   Тръмп просто се връща към това, което винаги е бил - фронтмен в солово риалити-шоу, който предпочита да бъде заобиколен от обожатели, които да го хвалят и превъзнасят и да потвърждават убеждението му, че всичките му инстинкти са правилни и гениални и гарантирано ще доведат до успех.     Има огромна по мащаби научна литература, занимаваща се с въпроса за нарцистичните лидери, които се издигат до властта заради грандиозност и огромна самоувереност. Те обикновено не се разбират особено с други силни лидери.   Тръмп не иска никой да застава на пътя му и определено не иска някой да отнема от светлината на прожекторите, насочена към него, или хора, които не са съгласни с него. Той предпочита хора, които са склонни да му се подмазват и да го ласкаят. И няма вариант, при който нещата да бъдат различни.   Когато Тръмп привлече Кон от Goldman Sachs, президентът не спираше да се хвали какъв успех е постигнал, като е взел в администрацията си един от висшите мениджъри на най-елитната фирма на Уолстрийт.     \"Като мой главен икономически съветник Гари Кон ще употреби таланта си на изключително успешен бизнесмен, като го впрегне в работа за благото на американците\", каза президентът след назначението му.   През юли миналата година Тръмп каза в интервю пред Wall Street Journal, че смята да номинира Кон за следващ председател на Федералния резерв - вероятно най-влиятелния финансов пост в света.   След което всичко се срина. Кон рязко и публично разкритикува колебливата и изпълнена с увъртания реакция на президента на шествие на бели националисти в Шарлътсвил, Вирджиния, което доведе до напрегната среща в Овалния кабинет, заплахи за оставка и края на шансовете на Кон да застане начело на Фед.     После обаче Белият дом премина към търговските въпроси и Кон започна да се съпротивлява твърдо на инстинктите на Тръмп да налага гигантски митнически тарифи на вносната стомана и алуминий. Нещата стигнаха до пряк конфликт в среща в Овалния кабинет през януари, където Кон е заявил на американския президент, че митата ще смажат потребителите и индустриите, разчитащи на вносни метали.   \"Това са фактите, къде са вашите факти?\", е казал Кон пред Уилбър Рос и търговския съветник на Тръмп Питър Наваро, двама от водещите протекционисти в администрацията, твърдят запознати със срещата източници.   Тръмп е отхвърлил фактите на Кон и въпреки всичко е настоял за митническите тарифи, като прибързано ги е оповестил, без да има реална, готова за прилагане политика по този въпрос.   Дни по-късно Кон заяви, че напуска. И Тръмп не се удържа да нанесе прощална обида. \"Той може и да е глобалист, но все пак го харесвам\", заяви президентът пред репортери. \"Но той със сигурност е глобалист, няма съмнение.\"     В първите си изказвания Кудлоу се доближава повече до Тръмп по търговските въпроси, като хвали идеята да се оказва икономически натиск върху Китай. Бившият кадър на административно-бюджетното управление в администрацията на Рейгън може да се окаже също толкова агресивен като Кон в съпротивата на срещу меркантилистките импулси на Тръмп.   И все пак причината Тръмп да назначи Кудлоу е основно защото той често се изказва позитивно за президента по телевизията.   \"Тръмп казва, че иска да бъде заобиколен от разнородни мнения, но всъщност няма такова желание\", коментира Бил Галстън, бивш кадър от администрацията на Клинтън, който сега работи в мозъчния тръст \"Брукингс\". \"Категорично той не иска някой да му казва, че греши.\"     Миналата есен започна да изтича информация към медиите, че президентът категорично не харесва изпълнителния директор на ExxonMobil, който има доста различни идеи как да се справи с Иран, Русия и Северна Корея.   Тилърсън, също свикнал да бъде неоспорван лидер (в крайна сметка е бил начело на корпорация със 75 300 служители в продължение на 11 години), недоволстваше от нежеланието на Тръмп да изслуша неговите идеи или да го ангажира с основните дипломатически приоритети.   Сякаш Тръмп игнорираше точно тази му черта, която според наблюдатели е направила Тилърсън привлекателен избор в началото: че вече е преговарял с много от водещите световни лидери - и то успешно.   В края на септември, след като Тилърсън съобщи, че работи по изграждането на диалог със Северна Корея за оръжейната й програма, Тръмп директно каза в Twitter на собствения си държавен секретар, че няма защо да си прави този труд.   \"Казах на Рекс Тилърсън, нашия чудесен държавен секретар, че си губи времето в опити да преговаря с малкия Човек ракета\", писа Тръмп в Twitter, като визираше севернокорейския диктатор Ким Чен Ун.     Държавният секретар така и не отрече. После той в продължение на месеци оставаше в неяснота дали скоро ще го уволнят.   Отношенията на двамата завинаги се сринаха в последните дни. По време на пътуване из Африка Тилърсън каза, че САЩ и Северна Корея са \"далеч\" от преки преговори по ядрената програма. Ден по-късно Тръмп оповести, че ще се срещне лично със севернокорейския лидер и Тилърсън призна, че не е имал никаква представа, че предстои подобно съобщение за пресата.   На 13 март, когато Тилърсън тъкмо се беше завърнал от Африка, Тръмп уволни държавния секретар с туит, като оповести, че той ще бъде заменен с директора на ЦРУ Майк Помпео.   Той също така уволни говорителя на Държавния департамент, защото той е отрекъл официалната теза на Белия дом, че Тилърсън е знаел предварително за плановете да бъде освободен от поста. Обещанията на Тръмп да управлява страната като компания тотално излязоха от релси.     След раздялата с Тилърсън и Кон, някои представители на администрацията, както и висши фигури на Капитолийския хълм и в корпоративна Америка все повече се опасяват, че президентът навлиза в период, в който ще изхвърли всякакви силни съветници - независимо дали са топ-мениджъри или висши военни, които демонстрират несъгласие с него, и все повече ще взема прибързани решения сам, без да се допитва до никого.   И те също така заявяват, че неговите ранни назначения на бивши топ-мениджъри с ясно изразено мнение и силен характер никога не са били сполучливи, защото Тръмп не се е интересувал изобщо какво те имат да кажат, нито е искал те да заемат постове, които са обект на голямо медийно внимание.   \"Реално никога не можете да го убедите в нищо, и той всъщност не слуша никой освен самия себе си,\" коментира висш служител в Белия дом. \"Нужни са хора наоколо, които да дават алтернативни идеи, но не смятам, че той наистина иска нещо такова.\"   Приятелите и защитниците на Тръмп всъщност не отричат, че президентът навлиза в нова фаза на президентството, в която той ще е по-малко склонен да разчита на мениджъри, които имат експертен опит в дадена насока, като Кон или Тилърсън.     \"Не съм изненадан, че имаше много промени в състава на Белия дом, започнали през първата година и продължаващи и сега\", коментира Кристофър Ръди, изпълнителен директор на Newsmax Media и довереник на Тръмп. \"Разбираемо, президентът преминаваше през период на адаптация, след като напусна света на бизнеса и навлезе в политиката. В политиката той започна с хора, които имаха отличен имидж, но откри, че опитът е по-добър критерий\".   Въпросът сега е как ще изглежда Белият дом, след като всички бизнес-титани си тръгнат.   Най-големите опасения в икономическия свят са, че Тръмп реално няма да има никакви реални ограничения на желанието си да налага болезнени мита на съюзници на САЩ, наравно с периодични съперници като Китай.   Кон успя да извоюва изключения за съюзници като Канада и Мексико в наскоро оповестените митнически тарифи за стомана и алуминий. Но след като него вече го няма, Тръмп може да се почувства свободен да действа по свое усмотрение.   Министърът на финансите Стивън Мнучин, бивш банкер от Goldman и кинопродуцент, произлиза от света на бизнеса и като цяло е в полза на свободната търговия. Той обаче се приема и в Белия дом, и извън него като човек, който не е особено склонен да противоречи на президента - нито на четири очи, нито публично.     \"Мисля, че вече вървим по този път, и не е ясно какво и кой ще го спре\", отбелязва Галстън. \"Тръмп е останал с илюзията, че търговските войни са лесни за печелене, а няма исторически доказателства в подкрепа на това.   Опасявам се, че вместо да отстъпи, той ще е склонен да продължи упорито напред, и дори да действа още по-агресивно, ако нещата не се получат както иска\".   Другият основен риск е, че напускането на видните имена от бизнеса ще обхване и съветниците по въпросите на отбраната и националната сигурност и всички останали в орбитата на президента, които се осмелят да изразят различно мнение от неговото, или да приканват към по-голяма предпазливост лидер, който вярва на собствените си вътрешни инстинкти, превърнали го в един от най-успешните хора в света.   \"Мисля, че всички тези хора скоро ще бъдат изхвърлени, и то по една и съща причина\", казва Пфефър. \"Тръмп е стигнал до там, където е сега, като общо взето е действал по свое усмотрение, и ако тези хора са със силно изразено собствено мнение и характер и вярват, че имат нещо значимо, с което да допринесат, те просто не биха искали да остават още дълго и да бъдат мачкани от шефа си\".", "date": "2018.03.19", "title": "Тръмп и \"убийствата\" на повелителите в собствената му вселена"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379850-%D1%83%D0%BD%D0%B8%D1%89%D0%BE%D0%B6%D0%B8%D1%82%D0%B5%D0%BB%D0%BD%D0%B0-%D0%BA%D1%80%D0%B8%D1%82%D0%B8%D0%BA%D0%B0-%D0%B7%D0%B0-%D0%B1%D0%B3-%D0%B5%D0%B2%D1%80%D0%BE%D0%BA%D0%BE%D0%BC%D0%B8%D1%81%D0%B0%D1%80%D0%BA%D0%B0%D1%82%D0%B0", "text": "    „Когато Мария Габриел стана дигитален цар на ЕС миналия юли, в бранша се надяваха на най-доброто. ”   Младата евродепутатка от не твърде окабелената България изведнъж се озова сложена начело на европейската цифрова стратегия. От мандата й се очаква ни повече, ни по-малко от завърщване на дигиталния единен пазар – план за 415 млрд. евро, който трябва да направи Съюза глобален тех хъб.   Какво се обърка?   Доста. 9 месеца след старта на Габриел браншът и еврочиновниците изразяват разочарованието си от нейното лидерство…     Част от причините е поемането на ресора от Габриел насред мандата от могъщия й предшественик Гюнтер Йотингер. Други обаче са на мнение, че   По всички ключови теми Габриел получава смесени оценки. За телекомите и 5 G например уж отстоява твърда позиция, а н . Шефовете на телекоми споделят, че при нуждата от инвестиции за милиарди евро в тази посока, Габриел показва малък интерес. Сякаш има повече отношение към въпроси като фалшивите новини и дигиталните умения, които имат по-малко влияние върху поверената й индустрия, както пролича на Mobile World Congress в Барселона.   . „Двамата имат една роля, но твърде различни позиции”, коментира Агустин Рейна, старши директор на Европейската организация на потребителите BEUC.   . Единият се бореше за повече права и пари за издателите като немския концерт Шпрингер, съсобственик на евроверсията на Политико и твърд поддръжник на ЕНП, тя действа слабичко.     Габриел отхъврли и молбите за интервю по въпроса…   Нейната естествена среда явно е Европарламентът, където вътрешното списание 2 пъти я нарече депутат на годината и където е по-видима…     Онова, на което Габриел посвещава повече време и внимание е дезинформацията или „фалшивите новини”.    Критиците на Габриел я винят, че от говорене не й остава време за създаване на връзки с националните правителства”.", "date": "2018.03.19", "title": "Унищожителна критика за бг еврокомисарката"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379851-%D0%BA%D0%B8%D1%82%D0%B0%D0%B9-%D0%B2%D0%B7%D0%B5-%D0%BB%D0%B5%D1%82%D0%B8%D1%89%D0%B5-%D0%BF%D0%BB%D0%BE%D0%B2%D0%B4%D0%B8%D0%B2-%D0%B8-%D0%BE%D0%B1%D1%8F%D0%B2%D0%B8-%D0%BE%D0%BA-%D0%B7%D0%B0-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0-%D0%B2%D0%BE%D0%B9%D0%BD%D0%B0-%D1%81%D1%8A%D1%81-%D1%81%D0%B0%D1%89", "text": "  До дни се очаква официалното решение на МС.   Китайците са от остров Хайнан – известен с курортите и опиума си.   Представител на консорциума е Асен Василев, който беше министър на икономиката, енергетиката и туризма в служебното правителство на Марин Райков.     Обещава се инвестиране на 79 млн. лева.   Освен карго терминалите, концесионерите планират да развият и гражданските полети, като най-вероятно ще опитат да осигурят и директни връзки с някои летища в Поднебесната империя, за което и в трите си мандата досега пречеше министър Ивайло Московски.   В същото време Китай, който официално преизбра за втори мандат със 100% гласуване на 2970 депутати в своя парламент Си Дзинпин за президент, обяви готовност за търговска война със САЩ, започнала с вдигане от 2,5 на 25% на митата за неговите метали.  ", "date": "2018.03.19", "title": "Китай взе Летище Пловдив и обяви ОК за търговска война със САЩ"}
{"url": "http://www.classa.bg/%D1%81%D0%B2%D1%8F%D1%82/item/379852-%D0%BF%D0%B5%D0%B4%D0%BE%D1%84%D0%B8%D0%BB%D1%81%D0%BA%D0%B8-%D1%81%D0%BA%D0%B0%D0%BD%D0%B4%D0%B0%D0%BB-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%BF%D1%80%D0%B5%D0%BC%D0%B8%D0%B5%D1%80-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D0%BB-%D0%B4%D0%B5%D1%86%D0%B0-%D0%BD%D0%B0-%D0%BB%D0%B8%D1%87%D0%BD%D0%B0%D1%82%D0%B0-%D1%81%D0%B8-%D1%8F%D1%85%D1%82%D0%B0,-%D1%81%D0%BB%D0%B5%D0%B4-%D1%82%D0%BE%D0%B2%D0%B0-%D0%B3%D0%B8-%D1%83%D0%B4%D0%B0%D0%B2%D1%8F%D0%BB", "text": "Едуард Ричард Джордж Хит е политик консерватор, премиер на Великобритания от 1970 до 1974 г. Той е предшественик на М. Тачър. От 1992 г. е притежател на титлата сър.   Една жена дала показания, че съпровождала 11 сирачета от приюта От де ла Гаран и ги качвала на яхтата на премиера, която ги откарвала до остров Джърси, в столицата му Сен Елиер.     Жертвите били на възраст 6-11 години. Содомията се извършвала в неутрални води, където не действат законите. Сенаторът на острова Ралф Вайбърт заповядал на жената да закара на премиера децата за секс. Върнали се 10 деца…   Сенаторът успокоил жената за изчезналите деца; нямало за какво да се безпокои – предишните не били търсени, а едно нямало да търси никой.   Премиерът желаел момченцата да бъдат облечени в униформа по времето на оргиите.   Жената не се успокоила и отишла при началника на полицията на острова, който я помолил да не се оплаква, защото всичко идвало от „върха“.   Официалната причина за този отказ било НАТО.   Граничният остров се управлявал от министерството на Великобритания, което се готвело да нахлуе в Съветския съюз, затова скандалите били забранени.   Преди да пристигне на острова, премиерът се установявал в разкошен палат, който след това подарил на лице от скандалния педо-приют, а след това лицето станало началник на министерството на отбраната на острова, което забранило на полицията всякакви разследвания с изчезването на момчета от този приют.   От 2008 г. приютът От де ла Гаран взривил Британия с откровенията на оцелелите момчета; цялото правителство се оказало от педофили. Станало ясно, че уликите, открити от полицаите – остатъци от трупове на момчета и инструменти за изтезания над децата, били „изгубени“.   Този премиер осигурил много пари за детски телевизионни предавания на другия британски педофил Джими Севил, който изнасилвал деца направо в студиото на Би Би Си по времето на снимки на детски предавания и цялата снимачна група била свидетел.   Джими Севил разкрил, че остров Джърси бил рай за педофилите, където канел богати приятели от целия свят да се гаврят с момчетата сираци безнаказано, ползвайки лични яхти и бездействието на законите.   Полицията отказала да разследва твърденията на един мъж, който се оплакал, че бил изнасилен от британския премиер на 12 години.   Едуард Хит продължил да насилва и убива сираци на остров Джърси до самата си смърт през 2005 г.   Още са живи 13 знаменитости на Британия, които полицията обвинява в педофилия на остров Джърси.   Още от 30-те години на миналия век британските приюти се превръщали в педофилски бордеи.   Днес се знае за четири сиропиталища, където детската проституция тече като поток.   До разследването доживели 50 сирачета. Полицията доказала, че момчетата били тровени с наркотици, водели ги в мазето, където показвали труповете на предишни жертви, за да сломят волята им и да ги лишат от надежда за спасение.   През август 2015 г. полицията разследвала няколко заявления за сексуално насилие от потърпевши.   Хит бил следствен в Хемпшир, Джърси, графството Кент, графството Уилтшир, Глостършир, полицията на долината на Темза и столичната полиция в Лондон.   Разследването започнало на 3 август 2015 г. с проверка на Independent Police Complaints Commission по заявлението на старши офицер от полицията за това, че разследването по криминалното дело срещу един заподозрян било прекратено от полицията в Уилтшир след заплаха за разобличаване на Хит в сексуално насилие над деца.   Друг пострадал отказал да даде показания.   Адвокатът по обвинението в писмо до „Таймс“ съобщил, че делото било прекратено, след като трима свидетели по обвинението отказали да дават показания срещу Хит.   В статия за „Дейли Мирър“ от 4 август 2015 г. се съобщава, че мъжът твърди, че на възраст 12 години бил изнасилван от Хит на яхтата «Mayfair» през 1961 г., след което избягал от дома.   Разследването против Хит е част от разследването Operation Midland, Службата на столичната полиция на престъпленията против деца, свързани с изнасилвания и убийства.   Сайтът Exaro съобщава, че обвинението срещу Хит е срещу най-високопоставен чиновник, участвал в сексуални оргии с деца, в жилищния комплекс Dolphin Square в Pimlico, Лондон.   Sky News съобщава, че States of Jersey Police разследва обвиненията против Хит в рамките на операцията Operation Whistle.  ", "date": "2018.03.19", "title": "Педофилски скандал във Великобритания: Премиер изнасилвал деца на личната си яхта, след това ги удавял"}
{"url": "http://www.classa.bg/%D1%81%D0%B2%D1%8F%D1%82/item/379845-%D0%B4%D0%B0-%D0%BF%D0%BE%D1%85%D0%B8%D1%82%D0%B8%D1%88-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D1%81%D0%BA%D0%B0%D0%BD%D0%B4%D0%B0%D0%BB%D0%B0-%D1%81-cambridge-analytica", "text": "  The Guardian и New York Times публикуваха разследвания, в които се твърди, че данните на над 50 милиона потребители във Facebook са били използвани без тяхно знание и съгласие от британската компания Cambridge Analytica. Масивът е бил на разположение на аналитичната фирма и по време на предизборната кампания на Доналд Тръмп през 2016 г.     Новината предизвика буря от недоволство, а мениджърите на Facebook се опитаха да потушат напрежението след поредната вълна от критики срещу вредните обществени ефекти от архитектурата на мрежата.     Cambridge Analytica е компания за анализ на политически данни, основана през 2013 г. като подразделение на друга британска компания SCL Group. Фирмата е свързана с бившия главен стратег на Доналд Тръмп - Стив Банън, и с един от най-големите му спонсори милиардерът Робърт Мърсър.   Компанията специализира в услугите на т.нар. \"психографични профили\" - таргетиране на избиратели на базата на несъзнателните им психологически пристрастия.   Най-просто казано: Cambridge Analytica събира данни от голям брой източници (социални мрежи, обществено достъпни регистри, данни за потреблението) и използва информацията, за да предвиди поведението на съответното лице по време на избори.   Фирмата работи с предизборни щабове, партии и други организации, като им помага да таргетират посланията си към ключови демографски групи на базата на данните, с които разполагат.   В САЩ Cambridge Analytica доби популярност заради работата си по предизборната кампания на Доналд Тръмп по време на президентските избори през 2016 г. Компанията е привлечена няколко месеца преди вота по идея на зетя на Тръмп - Джаред Кушнър.     Преди да предостави услугите си на кампанията, Cambridge Analytica е обслужвала кандидатите за номинацията на Републиканската партия Тед Круз (сенатор от Тексас) и Бен Карсън (министър на жилищното настаняване и градското развитие на Тръмп).   Смята се, че един от факторите за победата на Тръмп е помощта на Cambridge Analytica, чиито социологически данни са помогнали на щаба му да се възползва от промените в настроенията на хората.   В петък обаче Facebook обяви, че забранява достъпа до платформата на Cambridge Analytica и на команията-майка SCL Group заради нарушаване на Условията за ползване и нерегламентираното събиране и споделяне на персоналните данни на 50 000 000 потребители.   Двете компании получиха забрана и да купуват реклами или да управляват страници във Facebook.   Две журналистическите разследвания в САЩ и Великобритания разкриха детайлите около кризата. NYT и The Guardian цитират съоснователя на Cambridge Analytica Кристофър Уайли, който признава, че компанията е придобила данните без знанието на потребителите, като е използвала личната им информация за целите на своите психографични профили.     Cambridge Analytica са дали уверения, че изпълняват нареждането, и с това интересът на социалната мрежа към случая е приключил. Facebook не настоява за формални доказателства за изтриването на данните, нито уведомява конкретните засегнати потребители за какво са използвани данните им.   Разследванията на The Guardian и NYT обаче твърдят, че компанията все още разполага с копия на данните и са ги използвали по време на предизборната кампания през 2016 г. в САЩ - твърдение, което Cambridge Analytica отричат.     Cambridge Analytica не работи самостоятелно в тази сфера. Компанията използва услугите на д-р Александър Коган, основател на Global Science Research. Той е преподавател в департамента по психология на Университета в Кеймбридж, специалист по когнитивна и поведенческа неврология.   Под \"шапката\" на фирмата си Коган пуска мобилното приложение \"thisisyourdigitallife\" (\"Това е твоят дигитален живот\") - анкета с въпроси за личния живот на потребителите, които Коган твърди, че ще използва за научно изследване по психология.   Общо 270 000 души свалят приложението, като му разрешават достъп до местоположението им, списъка с приятелите им във Facebook и данни за харесаните от тях страници и публикации.   Коган предоставя тази информация на Cambridge Analytica, които впоследствие я използват за профилирането.   Проблемът е, че този експеримент е в пълно противоречие с правилата за разработчици на Facebook, като при това Коган е подвел потребителите и платформата за целите на приложението си. Под заблуждаващия претекст на лека онлайн-анкета, хората са споделяли безценна лична информация с неясни субекти, които са я употребили за политически цели.   По информация на Observer - по време на експеримента си Коган е работил и като хоноруван преподавател в Държавния университет в Санкт Петербург, като е получил руско бюджетно финансиране за изследване на социалните мрежи на тема \"Стрес, здраве и психологическо благоденствие в социалните мрежи: крос-културно изследване.     Ако дадете разрешение на външно приложение да получи достъп до Facebook-профила ви, то може да достъпи само до ограничен обем от данни, в зависимост от вашия избор.   Разликата е там, че до 2015 г. мобилните приложения можеха да получават достъп не само до вашите данни, а и до тези на приятелите ви. Ако не сте заключили достъпа до личните си данни (което малко хора правят), вашият собствен профил е бил на разположение на app-овете, които приятелите ви ползват. А данните, които потребителите на Facebook споделят публично, са в огромен размер.   Приложението на Коган се възползва от тази слабост на контрола и използва анкетата си, за да събере данни както от 270-те хиляди души, но и от техните мрежи от приятели. Резултат - пробивът е достигнал до над 50 милиона акаунта.   Важно е да се отбележи, че дотук Коган действа според валидните през 2015 г. правила на Facebook. По това време разработчиците имат право да достъпват този вид данни.     Разбира се, отговорност трябва да се търси и на Facebook. Във Великобритания вече тече разследване за намесата на Cambridge Analytica в предизборната кампания за Brexit, а някои политици настояват за изслушване на мениджърите на социалната мрежа, която е допуснала този гаф.   В САЩ главният прокурор на Масачузетс Моура Хийли започна ново разследване срещу Facebook и Cambridge Analytica, а призивите за търсене на отговорност от компанията на Зукърбърг идват както от демократи, така и от републиканци в Конгреса.   Още през декември 2017 г. Wall Street Journal обяви, че специалният прокурор Робърт Мълър е изискал документи от Cambridge Analytica за услугите, предоставени на щаба на Тръмп.   Възможно е и Федералната комисия за защита на потребителите да наложи сериозна глоба срещу Facebook за нарушаването на правата на огромен брой свои клиенти.", "date": "2018.03.19", "title": "Да похитиш изборите: Историята на скандала с Cambridge Analytica"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379843-%D1%80%D0%B0%D0%B4%D0%B5%D0%B2-%D0%B7%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82-%D0%BF%D0%BE%D0%BA%D0%B0%D0%B7%D0%B0-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D1%81%D0%B8-%D1%89%D0%B5%D1%80%D0%BA%D0%B0,-%D0%B5%D1%82%D0%BE-%D0%BA%D1%8A%D0%B4%D0%B5-%D1%81%D0%BD%D0%B8%D0%BC%D0%BA%D0%B8", "text": "Президентът на Република България Румен Радев смени Деси Радева с Дарина Радева за театрална премиера. Държавният глава със своята голяма дъщеря, министърът на културата Боил Банов и заместник-кметът на Столична община доц. д-р Тодор Чобанов, аплодираха на крака артистите от вдъхновяващия спектакъл на младата Анастасия Събева - \"Кралят Елен\", пише Канал 3.    Къдрокосота красавица е запалена по театъра. Тя е част от трупата на 35 СОУ, която изнася представления у нас и в чужбина на френски език. Вероятно и това е причината държавният глава да предпочете нейната компания пред тази на втората си съпруга Десислава Радева.      След бурните овации, президентското семейство не скри вълнението си и приятната изненада от работата на младите театрали, поздрави целия екип за усилията и пожела \"На добър час!\" на Христо Мутафчиев и на екипа на Съюза на артистите в предстоящите събития на Салона.      Представлението се състоя по повод официалното откриване на Софийски театрален салон 2018. Министърът на културата Боил Банов благодари на Христо Мутафчиев, на неговия екип и на ръководството на НДК за решението Софийският театрален салон да бъде открит в Театър \"Азарян\".    „Аз го чета като ясен, дебело подчертан знак, че Националният дворец на културата ще продължи устойчиво да развива политики изцяло в областта на българските изкуства\", отбеляза министърът и допълни, че „Софийски театрален салон се превърна в празник за всички нас, ние го очакваме всяка година, сигурен съм, че ще имаме възможност да видим много интересни спектакли\".", "date": "2018.03.19", "title": "Радев за първи път показа голямата си щерка, ето къде (СНИМКИ)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379844-%D0%B8%D1%81%D0%BA%D0%B0%D1%82%D0%B5-%D0%B4%D0%B0-%D0%B8%D0%B7%D0%B3%D0%BB%D0%B5%D0%B6%D0%B4%D0%B0%D1%82%D0%B5-%D0%B8%D0%BD%D1%82%D0%B5%D0%BB%D0%B8%D0%B3%D0%B5%D0%BD%D1%82%D0%BD%D0%BE-%D0%B5%D1%82%D0%BE-%D0%BA%D0%B0%D0%BA", "text": "Ново изследване установи, кои са водещите прости за постигане начини да изглеждате по-интелигентни в очите на другите, пише Psy Blog, цитиран от obekti.bg.      Носете повече дрехи. Когато носите повече дрехи, това прави така, че да изглеждате по-компетентни. Понякога дори махането на един пуловер прави така, че да изглеждате по-малко компетентни, показват резултатите от изследването. Това правило важи както за мъже, така и за жени. Ефектът се получава основно защото разкриването на повече плът фокусира другите да приемат повече тялото на личността, вместо нейния интелект.  . Ако установите контакт с очи по време на разговор това ще накара другия да ви приеме като по-умен. А което е и по-интересно, тестовете показват, че онези, които поддържат контакт с очи са наистина по–интелигентни от останалите.      . Ежедневната прическа със средна дължина на косата прави така, че жените изглеждат по–интелигентни. При мъжете средната дължина на прическата и особено, когато е сресана на едната страна, придава интелигентност. . Доброто наспиване допринася много за интелигентната визия на хората, защото влияе върху тяхното неутрално изражение на лицето. Когато сте отпочинали очите се отварят повече и няма и най-малката намръщеност по лицето.     Така ще звучите по-интелигентно.", "date": "2018.03.19", "title": "Искате да изглеждате интелигентно? Ето как"}
{"url": "http://www.classa.bg/%D1%81%D0%B2%D1%8F%D1%82/item/379836-%D1%87%D0%B8%D1%87%D0%BE-%D0%B2%D0%BE%D0%B2%D0%B0,-%D0%BA%D0%BE%D0%BB%D0%BA%D0%BE-%D0%BD%D0%B8-%D0%B5-%D0%B3%D0%BE%D1%82%D0%B8%D0%BD%D0%BE-%D1%81-%D0%B2%D0%B0%D1%81-%D0%BF%D0%B5%D1%81%D0%B5%D0%BD-%D0%B7%D0%B0-%D0%BF%D1%83%D1%82%D0%B8%D0%BD-%D0%BD%D0%B0%D0%B1%D0%B8%D1%80%D0%B0-%D0%BF%D0%BE%D0%BF%D1%83%D0%BB%D1%8F%D1%80%D0%BD%D0%BE%D1%81%D1%82-%D0%B2-%D0%BC%D1%80%D0%B5%D0%B6%D0%B0%D1%82%D0%B0-%D0%B2%D0%B8%D0%B4%D0%B5%D0%BE", "text": "Млада певица и водеща на различни мероприятия от Курган Елена Волкова посвети шеговита песен на победителя в президентските избори в Русия Владимир Путин. Младата жена иска клипчето й да събере 3 млн. харесвания, за да може парчето да достигне и до самия „Чичо Вова\". \r\n   „Чичо Вова, колко е ни готино с вас, и никаква криза не е страшна за нашата страна. Докато си имаме чичо Вова, ще си имаме и петрол, и газ, дори и космосът скоро ще стане наш\", пее момичето.  \r\n   \r\n   По данни на URA.RU, идеята за шеговитото парче дошла отдавна и веднага била реализирана. „Много исках да подкрепя нашия президент! Сега не му е лесно, затова исках да чуе подобна шеговита песен, да се усмихне и да разбере, че има такива, които го обичат, вярват в него и го подкрепят\", разказва младата жена. Това не е първата песен в подкрепа на руския президент.  \r\n   През ноември миналата година депутатът от руската Дума Анна Кувичко заедно с група кадети от Волгоградска област записа клип по парчето на Вячеслав Антонов „Чичо Вова\". В парчето децата пеят за готовността си да отидат на последна битка заради „чичо Вова\". \r\n      ", "date": "2018.03.19", "title": "\"Чичо Вова, колко ни е готино с вас\": Песен за Путин набира популярност в мрежата (ВИДЕО)"}
{"url": "http://www.classa.bg/%D1%82%D0%B5%D1%85%D0%BD%D0%BE/item/379837-%D0%B4%D0%B0%D0%BD%D1%8A%D1%86%D0%B8-%D0%B7%D0%B0-%D0%B4%D0%B8%D0%B3%D0%B8%D1%82%D0%B0%D0%BB%D0%BD%D0%B8%D1%8F-%D0%B1%D0%B8%D0%B7%D0%BD%D0%B5%D1%81", "text": "Повече от 100 държави се съгласиха заедно да положат усилия за постигане на международен консенсус до 2020 г. относно начините за данъчно облагане на дигиталните бизнеси, чиято дейност не признава граници, обяви Организацията за икономическо сътрудничество и развитие. Големите дигитални компании от години използват слабости в настоящите данъчни регулации, за да намалят своите данъчни вноски в някои страни. Явлението не без основание гневи правителствата в тези държави. В доклад, изготвен по възложение на Г-20, се казва, че че страните от ОИСР са се споразумели да преразгледат десетилетните основи на международната данъчна система, които дигиталната икономика е направила крайно неактуални. Нужни са промени в глобалната данъчна система. Един от големите застъпници за идеята за промяна в данъчното облагане специално заради дигиталните бизнеси е Великобритания. От години страната критикува интернет гигантите, че плащат твърде малки данъци към бюджета на Великобритания. Тук не става дума за данъчни измами; просто компаниите прекарват приходите си през страни с по-щадящо данъчно законодателство. Например, те се базират в Ирландия или Люксембург, където данъчният режим е значително по-лек. В отговор на критиките някои от големите интернет корпорации поеха известни ангажименти да плащат повече данъци – например чрез споразумения с отделни страни за изплащане на данъци със задна дата или чрез ангажимент да прекарват повече пари през съответната държава. Под натиска на Франция и Германия Европейската комисия наскоро се зае да готви предложение големите компании със значителни приходи от дигитален бизнес в ЕС да се облагат с данък върху оборота. Според някои медии, планът на ЕС е да облага интернет гигантите с налог между 2% и 6%, а според публикации на Ройтерс – с 3%. Регулаторите от ЕС смятат, че с дигитална такса би трябвало да се облагат големите интернет бизнеси с глобални проходи над 750 милиона евро. Има идея данъкът да е съставен от три части: данък върху приходите от реклами – за компании като Facebook; данък върху продажбата на дигитални данни на трети страни; данък върху посреднически услуги като например борси и други системи, където потребители купуват и продават стоки и услуги директно, но плащат такса на съответната дигитална платформа – за такива като Airbnb, Uber, eBay и Amazon. Концепцията за налагане на данък върху интернет гигантите е като игра на ходене по въже, като се има предвид, че политиците искат технологичните гиганти да продължат ръста си в съответните им региони. Те не искат да подплашат уеб бизнесите с големи данъчни сметки. Но от друга страна, правителствата и политиците искат да накарат глобалните корпорации да се конкурират честно с местните бизнеси. Особено внимание се отделя на това да бъдат защитени местните стартъпи. Много правителства смятат, че несъответствието между данъчното облагане за интернет бизнесите и това къде те създават стойност заплашва да подкопае честността, устойчивостта и обществената приемливост на корпоративната данъчна система.", "date": "2018.03.19", "title": "Данъци за дигиталния бизнес"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/379838-%D0%B0%D0%BD%D0%B3%D0%BB%D0%B8%D0%B9%D1%81%D0%BA%D0%B0%D1%82%D0%B0-%D0%B1%D0%B0%D0%BD%D0%BA%D0%B0-%D0%B7%D0%B0-%D0%BA%D1%80%D0%B8%D0%BF%D1%82%D0%BE%D0%B2%D0%B0%D0%BB%D1%83%D1%82%D0%B8%D1%82%D0%B5", "text": "Английската централна банка заяви в петък, че на този етап криптовалутите не представляват риск за стабилността на финансовата система на Обединеното кралство. В изявление на Комисията за финансова политика на АЦБ, цитирано от „Уолстрийт джърнъл\", се посочва, че активите в дигитални валути, притежавани от британски инвеститори, са относително малки по обем в сравнение с общия размер на финансовата система на страната. Големите банки в Обединеното кралство имат пренебрежително малки експозиции в този клас финансови активи. Централната банка обаче заяви, че ще следи прякото и непрякото излагане на банките във Великобритания, както и на по-широката финансова система, на рисковете, произтичащи от криптовалутите. Трябва да се има предвид, че в последно време регулаторните органи в световен мащаб засилиха вниманието си върху дигиталните валути в условията на спекулативен бум и на прекомерна волатилност на техните цени. Комисията за ценни книжа и фондови борси на САЩ също започна през миналия месец проучване на търговията на криптовалути. Английската централна банка допълни, че финансовата стабилност в Обединеното кралство може да бъде засегната от дигиталните валути само ако този тип активи започнат все повече да се възприемат като средство за плащания или спестявания. В представената днес тримесечна оценка на финансовата стабилност, Комисията за финансова политика на АЦБ посочи, че рисковете като цяло остават в общи линии непроменени спрямо умереното им ниво, наблюдавано в края на 2017-а година. Тя обаче подчерта, че ще продължава да наблюдава всички рискове, произтичащи от решението на Обединеното кралство да напусне Европейския съюз. Според нея планираните за по-късно тази година стрес тестове на най-големите банки на Великобритания няма да се различават значително от тези през 2017-а година. Междувременно основната криптовалута – биткойн, се понижава с 1,6% към 8175 щатски долара, опитвайки известна стабилизация след нейната рязка обезценка от нива около 10000 долара в началото на седмицата към вчерашно дъно около 7600 долара. Въпреки това, биткойнът е на път да се раздели с около 10% от стойността си само в рамките на отминаващата седмица, или с цели 39 млрд. долара от пазарната си капитализация. Така от началото на годината водещата криптовалута вече се обезцени с около 43% и с близо 70% от нейният рекорден връх около 19 695 пункта, достигнат за кратко в средата на декември 2017-а година. Основният срив в цената на биткойн беше факт по-рано тази седмица след решението на компанията Alphabet Inc., която е собственик на Google Inc., да последва Facebook и също да наложи забрана на рекламирането на криптовалути и на свързано с тях съдържание в рамките на световната водеща интернет търсачка. Негативно отражение върху търговията с криптовалути продължава да оказват и притесненията, свързани с регулацията на този пазар и по-специално предупреждението на Комисията за ценни книжа и фондови борси на САЩ (SEC) преди седмица, че има потенциално незаконни онлайн платформи за търговия с цифрови активи.", "date": "2018.03.19", "title": "Английската банка за криптовалутите"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/379839-%D1%82%D0%B0%D0%B9%D0%BD%D0%B8%D1%82%D0%B5-%D0%BD%D0%B0-%D0%BC%D0%BE%D0%B7%D1%8A%D0%BA%D0%B0", "text": "Гледката на рафтове с пластмасови чинийки в лабораторен инкубатор с по мъничко петънце човешки мозък във всяка може да ви се струва като взета от научнофантастичен роман. Това обаче не е футуристичен полет на въображението – тези странни творения, известни като мозъчни органоиди, вече се култивират в лаборатории по целия свят, а учените вярват, че те могат да разкрият някои от най-големите загадки – как расте мозъкът и какво се случва, когато нещата се объркат. Въпреки че са наречени минимозъци, тези органоиди са много далеч от човешките органи в реален размер. Диаметърът им е около 0,5 см, горе-долу колкото гумичка на молив и им липсват ключови структури като кръвоносни съдове, а това ограничава максималните им размери. Органоидите са забележително устойчиви, стига да бъдат оставени в безупречно чиста среда, и могат да останат живи повече от години. Те представят типовете клетки и организацията на един нарастващ човешки мозък и отварят прозорец към време от живота, до което доскоро науката нямаше достъп. „Учените са правили ядрено-магнитен резонанс на деца и дори на бебета, за да видят как се променят невронните връзки. Но ние не можем да дадем отговор на въпроса как се формират невроните, колко са и от какъв вид са, без значение колко добър е томографът ни. Но според мен случващото се в тези чинийки отразява развитието на истински ембрион. Знаем го, тъй като крайният продукт прилича много на истински мозък и имаме разбираема система, за да започнем да задаваме някои от фундаменталните въпроси за развитието на мозъка\", казва Мадлин Ланкастър, невробиолог от Лабораторията за молекулярна биология на Съвета за медицински изследвания към Кеймбридж. Ланкастър използва нейните минимозъци, за да навлезе и в още по-дълбоки води: какво прави човешкия мозък човешки? Имаме 95 процента обща ДНК с най-близките ни родственици сред приматите шимпанзета, но нашите мозъци са много по-големи и са без съмнение различни. Чрез сравняване на мозъчни органоиди, създадени от стволови клетки на шимпанзета и на хора, д-р Ланкастър и екипът ѝ наблюдават как разликите се появяват още от най-ранните фази на развитието. Могат да се използват дори нови техники за генно инженерство, за размяна на гени на човек и на шимпанзе в минимозъците (а това е невъзможно при живи животни), за да се определят точните молекулярни пътечки, които правят човешкия мозък толкова специален. Но минимозъците не просто позволяват на изследователите да проучват процесите на нормалното развитие. Сержиу Паска, асистент по Психиатрия и поведенчески науки в Станфордския университет в Калифорния, ги използва да разбере какво се обърква при аутизъм, шизофрения, епилепсия и други невропсихиатрични разстройства. „Повечето от днешните психиатрични лекарства са открити по случайност. Знаем много малко за произхода на тези разстройства, а въпросът е „Защо?\" – пита той. – За разлика от биолозите, работещи с рака, които могат да отстранят тумор, да го сложат в чинийка и да открият начини как да се справят с него, ние не можем да направим нещо подобно с мозъците на нашите пациенти с умствени разстройства!\" Паска и екипът му отглеждат минимозъци от ИПС клетки от образци от кожа от засегнати деца. Следва внимателно сравняване с култури, отгледани от здрави клетки. „Можем да използваме електроди, за да разберем как клетките реагират една с друга, и микроскопия, за да видим как клетките се местят и се свързват една с друга – обяснява той. – Много от гените, свързани с тези разстройства, участват във връзките между нервните клетки и виждаме как промените в гените на тези пациенти вредят на комуникацията в мозъка, но без да прилагаме инвазивни методи.\"", "date": "2018.03.19", "title": "Тайните на мозъка"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/379840-%D0%B4%D0%B0,-%D0%B3-%D0%BD-%D0%BF%D1%80%D0%B5%D0%BC%D0%B8%D0%B5%D1%80-%D0%B2-%D1%81%D0%B0%D1%82%D0%B8%D1%80%D0%B0%D1%82%D0%B0", "text": "Цял салон със зрители, станали на крака? Публиката у нас вече не прави разлика между главозамайващ спектакъл и редово представление, което я е накарало добре да се посмее. Ако е от едното уважение към труда на артистите, не си струва. Те умеят да различават искрените аплодисменти и знаят, че на крака се става само в изключителни случаи. А „Да, г-н премиер\", постановка на Борис Панкин в столичния Сатиричен театър, не е такъв въпреки всеотдайността на Мариан Бачев, Кръстю Лафазанов, Светослав Пеев, Рада Кайрякова, Тони Минасян и Константин Икономов. Вярно, текстът на британските автори сър Антъни Джей и Джонатан Лин е брилянтна политическа сатира от 80-те години на ХХ век, пълна с препратки към нашенските управници: период на европредседателство и повсеместна корупция; съмнителна сделка за прокарване на газопровод от бивша съветска република към цяла Европа и брутален чуждестранен партньор от най-висш ранг, който си пада по ученички; хитреци около премиера, които само дебнат удобен момент, за да извлекат лична облага... Сякаш не е писано за държавата на Острова, а за тази на полуострова! Само че тази постановка, залагаща най-вече на текст, а не на режисьорски хрумки, е като претоплен обяд – Панкин вече я направи с почти същия актьорски състав и сценография в Бургас преди две години и сега ловко я преселва в София с благословията на новия стар директор Калин Сърменов. И пред станалите на крака зрители на премиерата без свян изрече лакейски: „Аплодисменти за седмия актьор в спектакъла, г-н Калин Сърменов. Всички знаем, че държавата започва да мирише от главата, а театърът започва да ухае също от главата. Така че благодарим за този чаромат!\".", "date": "2018.03.19", "title": "\"Да, г-н премиер\" в Сатирата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379841-%D0%BA%D0%B0%D0%B4%D1%80%D0%B8-%D0%BD%D0%B0-%D1%85%D1%80%D0%B8%D1%81%D1%82%D0%BE-%D0%B8%D0%B2%D0%B0%D0%BD%D0%BE%D0%B2-%D0%BF%D1%8A%D0%BB%D0%B7%D1%8F%D1%82-%D0%BA%D1%8A%D0%BC-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%86%D0%B5%D1%86%D0%BA%D0%B0-%D1%86%D0%B0%D1%87%D0%B5%D0%B2%D0%B0", "text": "Скандални кадрови назначения са на път да превземат правосъдното министерство, научи БЛИЦ. Водевилът се случва в момент, в който протестите на надзирателите ескалират насред домакинството на Европейското председателство. Медията ни научи, че в петък правосъдният министър Цецка Цачева без много шум е удължила с една година договора на временно изпълняващия длъжността началник на Главна дирекция \"Изпълнение на наказанията\" Свилен Цветанов. Кадровото назначение не бе официално оповестено, което е изключително странно, като се има предвид, че сайтът на ведомството е толкова подробен, че на него не са публикувани единствено лицата, на които са били издадени свидетелства за съдимост. Още по-скандалното е, че Цветанов, който е определян в медиите като сив кардинал в затворите се е ползвал с личната протекция на проваления правосъден министър Христо Иванов.      Твърди се, че Свилен Цветанов е бил човекът зад странно назначената за директор на ГДИН Гергана Георгиева, която бе изхвърлена по време на служебния кабинет \"Герджиков\". В момента обаче Георгиева напъва да се върне на старата си длъжност чрез дело за възстановяване, което води във Върховния административен съд.       Според наши източници ръководството на правосъдното ведомство пази топло място на Георгиева и по тази причина е бил удължен договорът на Свилен Цветанов, който лесно може да бъде прекратен, а той да бъде компенсиран с друга сладка позиция в правораздавателната система. Ако задкулисният сценарий успее, то Гергана Георгиева ще се върне на бял кон в Главна дирекция \"Изпълнение на наказанията\". В този случай Цецка Цачева едва ли подозира каква \"бомба\" залага не само пред правосъдното министерство, но и пред правителството. Маневрите в ГДИН не само няма да тушират зреещото недоволство сред надзирателите, но ще доведат и до нови улични протести, а тогава вече ще е късно.", "date": "2018.03.19", "title": "Кадри на Христо Иванов пълзят към министерството на Цецка Цачева!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379842-%D1%81%D0%BE%D1%84%D0%BA%D0%B0-%D1%81-%D0%BF%D1%8A%D0%BA%D0%BB%D0%B5%D0%BD-%D0%BF%D0%BB%D0%B0%D0%BD-%D0%B2%D1%80%D1%8A%D1%89%D0%B0-%D0%B4%D1%8A%D0%BB%D0%B3%D0%BE%D0%B2%D0%B5-%D1%81-%D0%BF%D0%B0%D1%80%D0%B8-%D0%BE%D1%82", "text": "Софи Маринова е измислила хитър ромски план да попълни сериозно изтънелия си в последно време бюджет. Звездата от „Капките\" има намерение да вдигне огромна циганска сватба със стотици гости тази пролет, веднага щом любимият й Гринго излезе от пандиза. Софка вече пише покани на най-изявените ромски босове в страната - от Киро Японеца, презИцо Папата, та до Цветелин Кънчев, с надеждата не само да си избие масрафа, но и да тури дебела пачка кеш в джоба, пише \"Таблоид\". Злите езици шушукат, че Тодор Давидов – Гринго, е попаднал зад решетките в отчаян опит да погаси борчовете на любимата си. Младият ром и неговият приятел Стефан Сливков бяха изловени миналоо лято в опит да изнудват айтоския бизнесмен Асен Атанасов. Според прокуратурата, Гринго е рекетирал бизнесмена за 50 000 лева, иначе щял да гръмне него и семейството му.      Преди броени дни Давидов тихомълком се призна за виновен и се споразумя с прокуратурата, което означава, че в най-скоро време, до края на април, ще вдъхне мириса на свободата. Идеята на певицата е да го направи свой съпруг още през лятото. Освен заради големите разходи около окошарването на половинката й, Софи от край време едва свързвала двата края въпреки многобройните си, скъпоплатени участия. Неуката ромка хабер си нямала как да си прави сметката и затънала в огромни дългове. Маринова дължи на една от крупните родни банки 302 907 лева по кредит. Сумата е натрупана от главница, лихви и глоби за забавяне.      Освен това срещу Софка има изпълнителен лист за допълнителни 46 бона такси по дело и разноски към съдия-изпълнител. Отделно от това Софи не е върнала навреме и други 30 бона на фирма за бързи кредити. Заедно с адвокатските хонорари, съдебни такси и наказателни лихви към сумата се натрупват още толкова. В резултат две от фирмите на певицата в момента са запорирани, показва справка в Търговския регистър.      Софи се стреснала, че скоро може да опишат апартамента й в София и къщата в Етрополе. Именно по тази причина Гринго направил отчаян опит да измъкне някой лев с изнудване, завършил трагично. Дори хонорарът от „Като две капки вода\", където напоследък блести симпатичната ромка, няма как да я измъкне от дупката, одумват я колеги.      Според тях закъсалата Маринова се съгласила да участва за едва 35 000 лева, което е съвсем малко повече от Златка Райкова, например. На Софка обаче й хрумнал гениален план да се спаси от финансовите затруднения. Вдъхновена от колегата си Тони Стораро, който й се похвалил, че е близо 500 000 лева „напред\" от сватбата на сина си Фики, тя решила също да мине под венчило с Гринго.      Циганските сватби са известни със своята разточителност, а гостите се надпреварват да дават крупни суми пари на младоженците, като по този начин засвидетелстват мястото си в социалната йерархия. Софка имала намерение да покани всички известни ромски бизнесмени, глави на кланове и патриарси на основните фамилии.", "date": "2018.03.19", "title": "Софка с пъклен план! Връща дългове с пари от..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379835-%D0%BE%D1%82%D0%B5%D1%86-%D0%B3%D0%B5%D0%BE%D1%80%D0%B3%D0%B8-%D0%B3%D0%B5%D0%BB%D0%B5%D0%BC%D0%B5%D0%BD%D0%BE%D0%B2-%D1%82%D1%80%D0%B5%D1%82%D0%B0%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B2%D0%BE%D0%B9%D0%BD%D0%B0-%D0%B2%D0%B5%D1%87%D0%B5-%D0%B5-%D0%B7%D0%B0%D0%BF%D0%BE%D1%87%D0%BD%D0%B0%D0%BB%D0%B0", "text": "Отец Георги Гелеменов беше една от най-ярките фигури в първите преломни за България години. В началото на кариерата си той малко „преигра\" всеотдайността си, като започна да се прави на фюрер и да се появява в пространството, облечен в нацистка униформа. После се позагуби. Днес си изкарва хляба като служител в Централния софийски гробищен парк.      И е все така интересен събеседник, с когото бихме могли да разговаряме по теми най-различни, включително и за прословутата Истанбулска конвенция, която противопостави политиците.      - Българинът ще го бъде, но България няма да я има, ако всички продължават в същия дух, защото горе във висините на държавата тече национално предателство. Ердоган се заканва да възстановява Османската империя. Ние няма да можем да се противопоставим, защото България няма армия. Г-н Каракачанов, който предлага да се възстанови армията и задължителната военна служба и да се напълнят поделенията, след като вече ги няма, как да стане? Цялата материална част на старите казарми вече е разбита. И така ще караме, докато България се съсипе съвсем. Този път нещата са трагични. Не можем да се надяваме на НАТО, НАТО е враждебна. Можем да се опираме само на Русия, България и Русия рамо до рамо...     - Невъзможно е! Когато се роди дете, лекарите веднага го включват в неговия първи акт за раждане. Има пишка – е момче, има вагина, значи е момиче. Останалото нататък са аномалии, които не могат да се вместват и тези лица, които се раждат с повредени полови органи, страдат цял живот. Те не могат да представляват обществото, те са малцинство и трябва да си налягат парцалите.      – Адриана Миронова от гр. Рудозем, мъж, който смени пола си пред близо 5-6 млн. телевизионни зрители. Той, тя, то – към кой пол се числи? Веднъж мъж, втори път жена? - Виж какво, това е евнух, много добре го познавам този Адриан, той идваше в с. Баня, Панагюрско, където аз съм израснал. Лятно време пееше неграмотно на плажа песни на Лили Иванова, нещо с главата не беше добре. Предполагам, че с времето състоянието му се е влошило още повече, той не бива да твърди, че си е сменил пола. Това, че си е резнал размножителния пакет, не означа, че е станал жена. Няма вагина, няма матка, не може да се размножава, не може да ражда деца. Така че, както ти казах, това е евнух. Така са постъпвали някога в Турция, в харемите, и именно такива хора са ставали слуга и подчинени на султана.           - Нека да се върнем към Стария завет. Когато Бог създава човека, той създава двуполово същество – мъж и жена, така пише в библията, така се размножава. Даже не е имало предпоставки, необходимост от размножаване, „Да дам на човека другар\", в този смисъл. Така че жената, която произтича от мъжа, тя е част от него. Затова се казва пол, значи половинка, така е и на латински - сексус. Няма трети пол. Хората, които искат да имат трети пол, са подвластни на външни сили, искат да разбият България. Има така наречени неправителствени организации, поддържани от Джордж Сорос, който плаща на определени структури в България да разбиват нашата ценностна система. Няма трети пол, няма и да има трети пол и аз апелирам към моя настойник патриарх Неофит, който ме е ръкоположил, да анатемоса всеки един, който гласува за третия пол в България.     - Падението идва от такива лакеи, които се промъкват, просмукват се във всяко общество, които го разбиват. Какво значи мъж да стане съпруга на мъж, и жена да стане съпруг на жена. Това е противоестествено и противозаконно. Тук няма никакъв нравствен закон. Така че нарушили се естественият нравствен закон на природата, загиват и държавите. Хомосексуализмът се опитва да се натрапи в целия свят, в цяла Европа, за да може обществата да се разбият и да се върви напред. Така че зад всичко това стоят много пари и много неправителствени организации.     - Наистина светът е пред апокалипсис. Това е точно така. Макар че аз имам резерви към изказването на свети Йоан Богослов. Там има много змейове, лами, някои чудовища, които той е видял благодарение на това, че му е паднала захарта в кръвта. Но апокалипсисът наближава и той ще бъде в самите държави с подбиване устоите на обществото. Третата световна война вече е започнала в арабския свят и тя ще се прехвърли и в Европа. Аз ги наблюдавах арабите на Лъвов мост в София, когато бяха тук. Между тях няма жени, няма деца и старци, млади, здрави, боеспособни, жизнени хора. Те не са тръгнали към Европа толкова за пари, колкото да убиват местните хора и да разрушават държавите. Антикръстоносен поход на Запад, за да могат да отмъстят на времената, когато кръстоносните походи са отстранили за 200 години арабското владичество, което сега се завръща. Отмъщението ще бъде жестоко... Не можеш да хванеш арабин, тръгнал да убива с автомобил, защото не знаеш намеренията му.   - Първо, трябва да се забрани всякаква дейност на магове, магьосници, ясновидци и всякаква друга сган, която ограбва хората. Магията е това, което произтича от дявола, и може да бъде развалена единствено от свещеник. Така трябва да стане и при нас, така, както стана и в Русия. Там магьосничеството се наказва с много строг тъмничен затвор. Нека да си помислят върху това и Бойко Борисов, и Румен Радев. Защо тези хора са допуснати в България и защо безчинстват, лъжат и мамят хората.       - Това е точно така, хипитата и другите организации ратуваха за свободен секс и създадоха подобен хаос в обществото и ето докъде се стигна – мъже да се женят за мъже, жени за жени. Те не мислят какво ще стане с осиновеното дете, защото то ще има двама бащи или две майки. Този акт трябва абсолютно да бъде забранен в България и в другите държави, защото те осиновяват дете от егоистична гледна точка. Когато тези деца тръгнат на детска градина, на училище, учителката ще пита кой е майката и кой е бащата от тези двамата брадати. Или двете майки – коя е майката и коя е бащата. Това е неестествено, това са закони против природата. Това не трябва да се случва в България в никакъв случай!      - Имам средно по 20 посещения на седмица. Едно момиче циганче от варненските села беше обладано от демони. Изпитваше неистов ужас, като види котка, започваше да буйства, да рипа и да скача и да хапе. При мен дойде и едно момче от Благоевград, което се опитваше да докопа кръста, който държах, и да го захапе. Това са хищници, внедрени в тях животински същества, които ги карат да вършат несвойствени за човешката природа дела. Екзорсизмът е явление, което засега православната църква отрича, държи се като ощипана мома, но слава на дядо Дионисий, който в новия требник, който издаде, е внедрил и молитвите на свети Киприан, християнски служител, радетел, който някога е бил магьосник. Така че екзорсизмът в България има бъдеще. В требника има екзорсистки молитви и аз в момента обучавам едно младо момче, което много добре се справя и което ще стане добър служител на Българската православна църква и на българския християнски дух.         „София е облечена с дрехи втора употреба. Всеки, който си купи дрехи втора употреба, когато ги пере в пералнята, трябва да сипе една чаша светена вода, за да се нормализират нещата и да се уравновесят. Не трябва да се използват и мебели втора употреба, без да се направи водосвет и най-вече (много е важно!) на всяка закупена кола втора употреба, да се направи водосвет, защото не се знае кой се е возил в тази кола и дали не е станала катастрофа и някой не е убит с нея. Ако е станала катастрофа с тази кола, тя носи отрицателната енергия от катастрофата. Ако не се направи водосвет, тази енергия прониква в новия собственик на колата.\" Е-вестник    * * *    Срещу Ванга не бива да се скача! И аз преди съм скачал срещу нея, но в последно време започнаха да ме посещават много хора, сред които има много доволни от баба Ванга. Така че нека да не пипат костите на старата жена. Измамничка беше Вера Кочовска, Бог да я прости. Тя се представяше за такава, каквато не е. А в последно време и някаква Селена твърди, че била третата след Ванга и Вера Кочовска. Това не отговаря на истината. Тя заедно със съпруга й се правят на екстрасенси и само заблуждават хората...    * * *    Кои хора могат да бъдат обсебени? - Хората със слаби ангели, които са със слаба психика, и тези, които се доверяват на врачки. Ходенето при врачка, маг, магьосник означава директно омагьосване. Дори и да нямат направена магия, те ще им я внедрят, за да могат после да ги манипулират и да им вземат парите. Там се касае за огромни суми. Ако при мен са 40 лева, там достигат сумите до 15 000 лева. Ето сега пък имало някаква врачка, която била голям данъкоплатец – от порядъка на 20 милиона лева!!! * * * Никога не съм смятал, че гробищата са най-святото място, където трябва да става изчистването. Навсякъде тотално умират хора. Човек трябва да изчиства мъката си, когато се чувства много зле, и по-рядко да ходи на гробищата. Защото духът на починалия не е на гробището. Всеки може да си направи различни ритуали вкъщи и всичко това да бъде много по-ефектно, отколкото да се сдобиеш с една камара болести от страданието.    * * *      От Индия не е пристигнало нищо добро по нашите географски ширини. Това са други народи, с друг метаболизъм, с друга структура на тялото... Като пример мога да дам Людмила Живкова. Тя умря, за да се прероди. Задълбочи много в окултизма, в индийските обичаи, в демоничните действия на техния шаман Сай баба, който някои наричат космическия Христос, а той е обикновен шарлатанин. Казват: „От Изтока идва светлината\". Но тук не става въпрос за Индия, а за Близкия изток, където е роден Исус Христос и откъдето тръгва неговото учение. Така че от Индия не идва нищо добро. Идват зловредни действия, каквато е и практиката йога. При дишането, което те препоръчват - дълбоко вдишване, дълбоко издишване - организмът се насища с кислород, получава се хипервентилация и се стига до нежелани действия. Винаги препоръчвам на моите, наричам ги и клиенти, и пациенти - яжте, каквото ви се яде, пийте, каквото ви се пие, и дишайте нормално, но не се поддавайте на йогитски внушения! Най-тежко е майчиното проклятие!    * * *    Най-тежките магии се правят от близки хора и най-хващат. Особено от майката. Бях доста млад свещеник в храма „Св. Димитър\" в кв. „Хаджи Димитър\", когато една майка влезе и буташе в инвалидна количка сина си. Тя се обърна към мен: „Отче, имам тежък грях към моя син, проклех го! Когато беше малък много лудееше и тичаше и един ден в яда си му казах: „Да ти изсъхнат краката дано!\". Когато пораства с лекия си автомобил кара зад един камион, който вози ламарини. Товарът се развързва, пада върху колата, разсича я и една от ламарините му отрязва краката! Попитах я: „Какво да направя за твоя син, ти си го осакатила, майко?!\" Тя се разплака. А синът се обърна към нея: „Сега доволна ли си, вече не мога да тичам!\".", "date": "2018.03.19", "title": "Отец Георги Гелеменов : Третата световна война вече е започнала!"}
{"url": "http://www.classa.bg/%D1%81%D0%B2%D1%8F%D1%82/item/379833-%D1%83%D0%BA%D1%80%D0%B0%D0%B9%D0%BD%D0%B0-%D0%B2%D1%8A%D0%B7%D0%BF%D1%80%D0%B5%D0%BF%D1%8F%D1%82%D1%81%D1%82%D0%B2%D0%B0-%D1%80%D1%83%D1%81%D0%BA%D0%B8%D1%82%D0%B5-%D0%B3%D1%80%D0%B0%D0%B6%D0%B4%D0%B0%D0%BD%D0%B8-%D0%B4%D0%B0-%D0%B3%D0%BB%D0%B0%D1%81%D1%83%D0%B2%D0%B0%D1%82-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8", "text": "Украйна наложи забрана за достъп до дипломатическото посолство на Русия на нейната територия по време на президентските избори. Решението бе взето в отговор на обединението на Крим през 2014 г. според украинския вътрешен министър Арсен Аваков.   Както стана ясно, урните остават отворени в столицата на страната, но само дипломати са имали възможност да гласуват. \"В околните квартали има силно полицейско разгръщане, руските граждани не могат да влязат в посолството\", каза руският дипломатически щаб в Киев.   \"Метални огради са инсталирани, входовете са блокирани от автобуси и камиони\", добави посолството. РИА Новости съобщава за същите блокади в град Лвов, в западната част на страната, където се помещава една от четирите руски избирателни секции в Украйна заедно с Киев, Харков и Одеса. В тази връзка, говорителят на руското министерство на външните работи Мария Захарова заяви, че това решение е \"напълно безсрамно и незаконно\", а ръководителят на руския президентски съвет за развитие на гражданското общество и правата на човека, Михаил Федотов го нарече \"неприемливо\".   \"Ние сме възмутени от тази позиция, която крещящо и очевидно противоречи на нормите на международното право\", каза Федотов, добавяйки, че позицията на Киев представлява \"много сериозно нарушение\" на тези закони.   Москва отхвърли като \"пряка намеса\" в делата си това решение, което противоречи както на Виенската конвенция и Европейската конвенция за правата на човека (ЕСПЧ) през 1950 г. В тази връзка, Организацията за сигурност и сътрудничество в Европа (ОССЕ) призова украинските власти да зачитат избирателните права на 72 000 руски граждани, пребиваващи в тази страна.   От своя страна, руското външно министерство припомни, че \"дори и в най-трудните моменти\", Москва не си е позволявала такова отношение към правата на украинските граждани, и не ги е спряла да гласуват на украинските избори, както за президент, така и за Върховната Рада.", "date": "2018.03.19", "title": "Украйна възпрепятства руските граждани да гласуват на президентските избори"}
{"url": "http://www.classa.bg/%D1%81%D0%B2%D1%8F%D1%82/item/379834-%D0%BA%D0%B8%D1%82%D0%B0%D0%B9-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D1%81%D0%B5-%D0%BC%D0%B5%D1%81%D0%B8-%D0%B2-%D0%BD%D0%B0%D1%88%D0%B8%D1%82%D0%B5-%D0%B2%D1%8A%D1%82%D1%80%D0%B5%D1%88%D0%BD%D0%B8-%D1%80%D0%B0%D0%B1%D0%BE%D1%82%D0%B8-%D1%81%D1%8A%D1%81-%D0%B7%D0%B0%D0%BA%D0%BE%D0%BD%D0%B0-%D0%B7%D0%B0-%D0%BA%D0%BE%D0%BD%D1%82%D0%B0%D0%BA%D1%82%D0%B8%D1%82%D0%B5-%D1%81-%D1%82%D0%B0%D0%B9%D0%B2%D0%B0%D0%BD", "text": "Новият закон на САЩ за официалните контакти между Вашингтон и администрацията на Тайван, е намеса във вътрешните работи на Китай, заяви официалният говорител на китайското министерство на отбраната Ву Чиан.   \"Тайван е част от Китай и Тайван е чисто вътрешен въпрос на Китай. Въпреки, че съответните разпоредби на закона не са правно обвързващи, това е сериозно нарушение на принципа „единен Китай \"и разпоредбите на трите китайско-американските съвместни комюникета. Тази намеса във вътрешните работи на Китай вреди на атмосферата на развитие на отношенията между двете страни и двете въоръжени сили \", каза той в изявление.   В тази връзка Китай поиска американското министерство на отбраната да се откаже да приложи приетия закон, \"да спре официалните контакти между САЩ и Тайван, да спре военните връзки между САЩ и Тайван и да спре продажбата на оръжие на Тайван, за да предотврати сериозни щети на Китайско-американските военни отношения, на мира и стабилността в Тайванския проток\", продължава изявлението.   Посолството на Китай в САЩ също така изрази протеста си и \"дълбокото недоволство\" от новия закон на САЩ. Дипломатическата мисия призова американските власти да \"прекратят официалните си връзки с Тайван, както и да откажат да подобряват отношенията си с Тайпе по съществен начин\".   Президентът на САЩ, Доналд Тръмп подписа закон, който позволява на американските представители на \"всички нива\" да пътуват до Тайпе, за да се срещнат със своите колеги, които, от своя страна, също ще бъдат готови да посетят Вашингтон \"при реципрочни условия.\" От 1979 г. насам контактите между Вашингтон и Тайпе се провеждат само неофициално.   Принципът на единния Китай е крайъгълният камък на политиката на китайското правителство по отношение на проблема с Тайван. Повечето страни по света, включително Русия, признават, че островът е неразделна част от Китайската народна република", "date": "2018.03.19", "title": "Китай: Вашингтон \"се меси в нашите вътрешни работи\" със закона за контактите с Тайван"}
{"url": "http://www.classa.bg/%D1%81%D0%B2%D1%8F%D1%82/item/379828-%D0%B8%D0%B2%D0%B0%D0%BD%D1%83%D1%88%D0%BA%D0%B0-%D0%B4%D1%83%D1%80%D0%B0%D0%BA%D0%B0,-%D1%87%D0%B5%D1%80%D0%BD%D0%BE%D1%82%D0%BE-%D0%B2%D0%BB%D0%B5%D1%87%D1%83%D0%B3%D0%BE-%D0%B8-%D1%87%D1%8A%D0%BA-%D0%BD%D0%BE%D1%80%D0%B8%D1%81-%D0%B2-%D1%81%D0%BF%D0%BE%D1%80-%D0%B7%D0%B0-%D0%BE%D1%82%D1%80%D0%BE%D0%B2%D0%BD%D0%B8%D1%82%D0%B5-%D0%B3%D1%8A%D0%B1%D0%B8", "text": "    Владимир Владимирович – 99,9 на сто победа! Единствената опасност е да не се повиши неочаквано избирателната активност и да стигне до 110-115% любов. Малко ще е прекалено. Всъщност може наистина руснаците да обичат от цялото си сърце своя Бащица. Те така са обичали царя като крепостни, после Ленин и Сталин като пролетарии, Хрущов и Брежнев като съветски граждани… Обичаха и Горбачов като перестройчици, докато имаше СССР. Като почна да се разпада  … любовта се вкисна. Обичат да обичат. Обичат и да мразят.   Така че да е честита всенародната любов и историческата победа на Владимир Путин! Ама Русия не била демократична, – рони сълзи Западът. Може, но си е такава, каквато иска да бъде. И трябва да бъде приета такава. В щрихите от портрета на Русия влизат и  , както и убийствата по  . Вървят ръка за ръка,  .   Лондон сега ли научи за тази традиция? Но се газира. Е, имаме си световен скандал, семки за медиите, дъвка за политиците, учебен тест за дипломати, шпиони и военни. Нещо като спор между Иванушка Дурака, Злостър Черното Влечуго и Чък Норис. В смисъл, че Злостър и Чък обясняват как предателите трябва да бъдат съдени, а Иванушка вече е изпълнил присъдата…   . Това гласи един от законите на руската мафия. Тя копира почти всичко от философията и действията на руските и съветските тайни служби. Девизът: „ “, е актуален и до днес. Единствено колумбийските мафиоти могат да се мерят с руските, смята изследователят Джеймс Портни. Но и двете мафии са като малки деца в сравнение с тайните служби на Москва, допълва той.   Руският историк Юрий Фелштински е категоричен, че тайните служби на СССР и Русия в наши дни изпълняват смъртни присъди демонстративно в определени случаи. Христоматиен е примерът с Лев Троцки, ликвидиран 17 години след Октомврийската революция при това чак в Мексико. Да се знае, че предателят – Сталин го е етикирал като такъв – няма шанс.   След него списъкът се допълва методично. Обикновено наказанието настига такива, които критикуват властта в Кремъл, били са „едни от Кремъл“ или са бивши служители на тайните служби. Демонстирра се сила и мощ, за да се даде урок и на останалите. Това е визитна картичка. Този почерк не е нов. Западът знае, но все още не приема тази   на руската система.   Отравянето на бившия служител на руското разузнаване Сергей Скрипал и дъщеря му Юлия с нервнопаралитичен газ в Сълзборъ, Великобритания, предизвика шумен международен скандал. Британският премиер Тереза Мей предприе драстични мерки спрямо Русия като изгони от Лондон 23 руски дипломати-шпиони. Подкрепиха я САЩ, Франция и Германия. Предстои ЕС да вземе решение по този повод. ООН също изрази позиция на подкрепа към действията на Великобритания.   Русия обаче отрича категорично, да е замесена в опита за убийство. Което е разбираемо и логично. Няма държава в света, която би признала участие в подобен акт. Затова са и тайните служби, които никой не нарича явни…   Играе се стара игра с познати участници. Шумът е голям, но и това влиза в сценария. Русия периодично стига до патологична истерия за географските си граници – да не би някой да ги заплашва – и за предателството. И двете са нейна слабост, но и етикет.   Подобно убийство като това на Скрипал се подгатвя дълго време и от професионалисти. Предвиждат се всички възможни варианти за разкриване и все взимат предпазни мерки. Много често самото изпълнение може да насочи при анализ към други служби, като с това се постига двоен ефект. Хем сме наказали предателя, хем сме прехвърлили съмненията върху нашите опоненти. Всички знаят, че сме ние, но следите водят другаде, а доказателства няма.   Анализаторите обаче са на друго мнение. Те знаят, че медийният шум може да бъде манипулиран, пренасочван, а дежурни коментатори ще обслужват този, който им плати.  В България такива колкото искате. Например запасният генерал от разузнаването Тодор Бояджиев по една телевизия се изяви като истински адвокат на руския президент Владимир Путин. Такава защита му дръпна и за такъв демократ го обяви, че сигурно са се изчервили дори в Кремъл.    Радиоводещият Волгин направи същото по друга телевизия. Той дори се изрепчи, че Западът не можел да преглътне възхода на Русия през последните 15 години и затова търсел начини да обвинява Москва за всякакви неща. Волгин. Волгин, няма как да не знаеш, че БВП на Русия е 1,6 трильона долара, а на  САЩ - 19,8 трильона. Почти 18 пъти по-голям. На глава от населението руският БВП е 8700 долара, а на САЩ – 49 000 долара. На Великобритания е 35,4 хил. долара. На Казахстан е 13,4 хил. долара. Полша се нанася на картата на Русия над 50 пъти, няма залежи от нефт, газ, злато, диаманти, но БВП е достигнал  1/3 от този на цялата Руска федерация. Германия генерира два пъти по-голям БВП от Русия, а Япония – три пъти. Ако на това съветофилите казват „възход“, трябва да потърсят медицинска помощ…   Русия може да си позволи перчене единствено във военната област. А когато това е единственият ти аргумент, той няма как да не бъде съчетан с агресивност, популизъм, шпионски игри, интриги и скандали. Просто такава е диалектиката на „студената война“, макар да не става дума за такава в случая. Противопоставяне е по-точно. Лондон обаче е много силен в дипломацията и шпионските трилъри. Съотношението е като Джон льо Каре към Щирлиц…   Ще припомним убийството на бившия сътрудник на ФСБ Литвиненко в Лондон през 2006 г. Тогава дори юристи нарекоха деянието „идеалното убийство“. Литвиненко бе убит с радиоактивно вещество. Но и това не е нещо ново. Такива са използвани още през 1957 г, когато е направен опит за отравяне на капитана от КГБ Николай Хохлов. Това става на 15 септември във Франкфурт на Майн. В кафето на капитана бил сипан талий, но той отпил само една глътка и това го спасило, макар да лежал в болница дълго време.   Полоний е използван и при убийствата на Юрий Щекочихин в рязан през 2003 г. и Роман Цепов през 2004 г. в Санкт Петербург. Аутопсиите и на двамата ясно посочиха причината.   След тях бе Литвиненко, а след него и Березовски в Лондон.   Българи също са падали жертва на руските тайни служби.   Още през втората половина на 30-те години на м.в. в НКВД е била създадена специална лаборатория по токсикология. Тя била ръководена от военния лекар, проф. Григорий Майрановски. Същият този човек до 1937 година е ръководил специална група по отровите в Института по биохимия към Академията на науките на СССР. По същото време службата за държавна безопасност създала и Институт по биохимия, начело на който застанал полк. Сергей Муромцев.   През 1951 г. Самият Майрановски е арестуван и осъден на 10 години затвор за \"научната си дейност\". През 1960 г. той е освободен, но умира \"при съмнителни обстоятелства\". Предполага се, че е бил премахнат чрез една от отровите, които сам бил създал. От затвора Майрановски писал писма на Берия, в които молел да бъде освободен. Той изтъквал и заслугите си към Отечеството. В едно от прошенията си той пише буквално: \" \".   Междувпрочем, по време на процеса срещу самия Лаврентий Берия, срещу него е било повдигнато обвинение за отравянето на четирима души.   В архивите на КГБ има сведения, че различни отрови са използвани за отстраняване на дейци на Коминтерна, които по онова време живеели в Москва. Сред тях са били Георги Димитров, Васил Коларов и други българи. Част от тях били изпратени в лагери, като Кръстьо Раковски, а други изчезнали безследно. Самият Георги Димитров, който в края на 40-те години бил докаран със специален самолет от София на лечение в Москва, умира при доста съмнителни обстоятелства.   През 1946 г. чрез отрова е бил ликвидиран лидерът на украинските националисти Шумский, който бил изселен в Саратов. През 1947 г. бил отровен и католическият архиепископ на Закарпатието Ромжа. И двамата починали от остра сърдечна недостатъчност, констатирали лекарите. Следствието обаче открило в организма и на двамата една и съща отрова, произведена от кураре. Нещо повече - има сведения, че смъртоносната инжекция на Шувский направил самият Майрановски в присъствието на ген. Судоплатов.   Общо около десетина българи, дейци на Коминтерна и руските служби, стават жертва на „лабораториите на смъртта“ на НКВД, КГБ и ГРУ. Така стигаме и до убийството на Георги Марков в Лондон. За него са изписани хиляди страници. Разследването на британските власти обаче така и не дава конкретен отговор за поръчителите. Извършителят – агент Пикадили – обаче е установен.   Опит за убийство е извършен и срещу дисидента, бивш служител на българските служби, Владимир Костов. Това става в парижкото метро. Използвана е капсула с рицинова отрова. Костов оцелява.   Скандалът покрай покушението срещу Скрипал и дъщеря му няма да стихне скоро. Лондон и големите западни демокрации ще настояват за разкриване на поръчителите, но това няма да стане. Поне не скоро. Цивилизационната рамка, в която живеят и се развиват тези демокрации им диктува такова поведение. Те така разбират нещата.   В Русия обаче е друго. Там живее „заплахата“ на нашите граници – от НАТО, САЩ и пр. Затова Русия е толкова ревнива към Украйна, Грузия, Армения, Молдова, Беларус. Те са нейният буфер към „ “. Вместо да организира икономиката си, която заслужава да е в Топ 5, тя търси и „намира“ предатели и врагове, на които да си го изкара. Точно заради тази параноя „пострадахме“ от безмислените атаки на руския патриарх Кирил. При него особеното е, че се държи като агент на службите, станал по назначение патриарх, а не като патриарх, който има нещо общо и с тайните служби. Малка, но много неприятна особеност… Кремъл привижда  България откъснта от неговата орбита страна, която иска да си върне ако не като 16-та република, поне като подвластна и благодарна територия.   САЩ и Европа също трябва да погледнат на Русия с друго око. Да гъделичкаш имперското самочувствие на обитателите на Кремъл не е признак на страх, а по-скоро на дипломация. Тогава ще бъде възможно да се прилагат и западните стандарти против екзекуциите „по заповед на Щуката“. Подход от типа   би свършил добра работа. Самите руснаци определят приказния герой като: въплащава в себе си нестандартна стратегия, практичен ум, търсене на собствени решения за проблемите, свързан с традициите и в крайна сметка постигащ успех.   Да не забравяме също Достоевски, който е казал:  .   Особеностите на руската дипломация и политика често съвпадат с особеностите на руския риболов и лов, ако сте наясно с материала. Кажи им, че са победители и ще те дарят с любов… Стана досадно напоследък да се цитира Чърчил, но специално за руснаците той е казал запомнящи се неща. Ето две от тях  ", "date": "2018.03.19", "title": "Иванушка Дурака, Черното влечуго и Чък Норис в спор за отровните гъби"}
{"url": "http://www.classa.bg/%D1%81%D0%B2%D1%8F%D1%82/item/379829-%D0%BF%D0%BE%D1%87%D0%B8%D0%BD%D0%B0-%D1%85%D0%B0%D0%BA%D0%B5%D1%80%D1%8A%D1%82-,-%D0%BF%D1%80%D0%B5%D0%B4%D0%B0%D0%BB-%D0%B1%D0%B8%D0%B2%D1%88%D0%B0%D1%82%D0%B0-%D0%B2%D0%BE%D0%B5%D0%BD%D0%BD%D0%B0-%D0%B0%D0%BD%D0%B0%D0%BB%D0%B8%D0%B7%D0%B0%D1%82%D0%BE%D1%80%D0%BA%D0%B0-%D0%BC%D0%B0%D0%BD%D0%B8%D0%BD%D0%B3-%D0%B7%D0%B0-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B5%D1%81%D1%82%D0%B2%D0%BE-%D1%81-%D1%83%D0%B8%D0%BA%D0%B8%D0%BB%D0%B8%D0%B9%D0%BA%D1%81", "text": "Известният американски хакер Ейдриан Ламо почина в петък на 37 години, съобщи баща му на Facebook.   \"С голяма тъга и мъка, аз трябва да съобщя на всички негови приятели, че почина Ейдриън - един блестящ ум и състрадателен човек. Това беше моят син\", пише изданието.   Причините за смъртта му все още не са ясни. Новината бе потвърдена от съдебната медицина на Седжуик Каунти (Канзас, САЩ), където живее момчето, но не бяха предоставени допълнителни подробности.   През 2000-те години Ламо нанесе сериозни щети на няколко големи компании като \"Майкрософт\" и \"New York Times\". Списъкът на целите му включва и Yahoo, Citigroup, Bank of America и Cingular. Компютърният специалист често открива недостатъци в сигурността, които е използвал, за да влезе в системите, но често ги денонсира на самите компании.   По-късно е бил широко известен с издаването на Челси Елизабет Манинг (родена Брадли Едуард Манинг), военен и разузнавателен анализатор за американската армия, която издала на портала Уикилийкс хиляди класифицирани данни за войните в Афганистан и Ирак.", "date": "2018.03.19", "title": "Почина \"хакерът\", предал бившата военна анализаторка Манинг за сътрудничество с Уикилийкс"}
{"url": "http://www.classa.bg/%D1%81%D0%B2%D1%8F%D1%82/item/379830-%D0%B5%D1%80%D0%B4%D0%BE%D0%B3%D0%B0%D0%BD-%D1%82%D1%83%D1%80%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D0%B8-%D1%81%D0%B8%D1%80%D0%B8%D0%B9%D1%81%D0%BA%D0%B0%D1%82%D0%B0-%D0%BE%D0%BF%D0%BE%D0%B7%D0%B8%D1%86%D0%B8%D1%8F,-%D0%BF%D0%BE%D0%B5%D1%85%D0%B0-%D0%BF%D1%8A%D0%BB%D0%B5%D0%BD-%D0%BA%D0%BE%D0%BD%D1%82%D1%80%D0%BE%D0%BB-%D0%BD%D0%B0%D0%B4-%D0%B0%D1%84%D1%80%D0%B8%D0%BD", "text": "Турската армия, подкрепена от сирийската опозиция, взе \"пълен контрол\" върху град Африн, разположен в северната част на Сирия, съобщи турският президент Реджеп Тайип Ердоган. \"Ще предприемем всички необходими стъпки, така че жителите на региона да могат да се върнат в домовете си възможно най-скоро\", заяви президентът, според Хабертюрк.   Според кореспондентите на агенцията Anadolu в областта, войските са стигнали до центъра на града около 3 сутринта UTC. Войските пристигнаха в центъра на града от изток, запад и север. Войските взеха пълен контрол над Африн, без да срещнат съпротива.   Турските военни съобщиха във вторник, че Африн - град, разположен в северната част на Сирия, на около 20 километра от границата с Турция - е бил напълно заобиколен с помощта на сирийски съюзнически бунтовници. Тази област беше контролирана от кюрдската милиция и беше основната цел на операцията \"Трансгранична Маослинова клонка\", осъществена от Анкара.   Въпреки неотдавнашната резолюция на Съвета за сигурност на ООН, която установи 30 дни прекратяване на военните действия в цяла Сирия, Анкара не спря военните си действия в Африн. Според турската страна в документа не се споменава специално Африн, докато операцията на Турция е \"борба против терористичните организации, които атакуват националната сигурност на страната и единството на Сирия\".", "date": "2018.03.19", "title": "Ердоган: Турската армия и сирийската опозиция, поеха \"пълен контрол\" над Африн"}
{"url": "http://www.classa.bg/%D1%81%D0%B2%D1%8F%D1%82/item/379831-%D1%87%D0%BB%D0%B5%D0%BD-%D0%BD%D0%B0-%D0%B1%D0%B5%D0%BB%D0%B8%D1%8F-%D0%B4%D0%BE%D0%BC-%D0%B7%D0%B0%D0%B1%D1%80%D0%B0%D0%B2%D0%B8-%D0%BD%D0%B0-%D0%B0%D0%B2%D1%82%D0%BE%D0%B1%D1%83%D1%81%D0%BD%D0%B0-%D1%81%D0%BF%D0%B8%D1%80%D0%BA%D0%B0-%D0%BA%D0%BB%D1%8E%D1%87%D0%B0-%D0%B7%D0%B0-%D0%BA%D1%80%D0%B8%D0%BF%D1%82%D0%B8%D1%80%D0%B0%D0%BD%D0%B0%D1%82%D0%B0-%D1%81%D0%B8-%D0%BF%D0%BE%D1%89%D0%B0", "text": "Служител от Белия дом написал адреса и паролата на криптираната си пощенска услуга на лист хартия и го оставил по невнимание на автобусна спирка, близо до президентската резиденция във Вашингтон.   Както беше съобщено от онлайн списанието The Intercept, Райън Макавой оставил детайлите на профила си в protonmail - криптирана от край до край пощенска услуга, написани на хартия с бланката на Белия дом. Друго лице го намерило и предало на публикацията.   Intercept твърди, че потвърждава автентичността на данните и поиска декларация от Макавой. Той обаче все още не е дал отговор и не е ясно дали грешката му компрометира чувствителна информация.   ProtonMail е разработен от учени от Европейската организация за ядрени изследвания (CERN). Тази система не съхранява лична информация от потребителите, и предлага криптиране от точка до точка, така че никой не може да види какво е било изпратено, дори ако пощата е била прихваната. Тя често се използва от журналисти, политици и други, които редовно обработват поверителни данни.   Оповестяването идва в резултат на масовото преструктуриране на персонала в Белия дом и дни след разузнавателния комитет на Камарата на представителите в САЩ. приключи спорното разследване на предполагаемата намеса на Русия в изборите през 2016 г., след като не намери доказателства.", "date": "2018.03.19", "title": "Член на Белия дом забрави на автобусна спирка ключа за криптираната си поща"}
{"url": "http://www.classa.bg/%D1%81%D0%B2%D1%8F%D1%82/item/379832-%D0%BA%D1%80%D0%B8%D1%82%D0%B8%D0%BA%D1%83%D0%B2%D0%B0%D1%82-%D0%B2%D0%B0%D1%82%D0%B8%D0%BA%D0%B0%D0%BD%D0%B0-%D0%B7%D0%B0-%D1%86%D0%B5%D0%BD%D0%B7%D1%83%D1%80%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D0%B8%D1%81%D0%BC%D0%BE%D1%82%D0%BE-%D0%BD%D0%B0-%D0%B1%D0%B5%D0%BD%D0%B5%D0%B4%D0%B8%D0%BA%D1%82-xvi-%D0%B4%D0%BE-%D1%84%D1%80%D0%B0%D0%BD%D1%81%D0%B8%D1%81%D0%BA", "text": "На12 март в рамките на представянето на колекцията \"Теологията на Франциск\", което се проведе на петата годишнина от избирането за папа на монсеньор Дарио Вигано от Аржентина, ръководителят на комуникациите на Ватикана, цитира някои части на писмо от папа Бенедикт XVI, който хвали солидното богословско и философско образование на сегашния папа и неговата инициатива за доказване на \"вътрешната приемственост\" между двамата прелати. В снимката на писмото, изпратено до медиите, последните два реда на първата страница не могат да бъдат прочетени. Освен това, втора страница е покрита с томовете \"Теология на Папа Франциск\", така че се вижда само подписът.   Два дни по-късно, изправени пред вълна от критики във връзка с предполагаема цензура на писмото, Ватикана призна, че е променил снимката. В допълнение, АП чрез източник на Ватикана, разпространи информация, че \"липсващото съдържание на писмото значително променя смисъла на цитатите, които Ватиканът реши да подчертае\".   Положението е довело до вълна от обвинения в социалните мрежи към Светия престол, за невярно представяне и разпространяване на фалшиви новини. Етикетът \"releasetheletter\" стана вирусен, с който възмутените вярващи поискаха да разкрият цялото съдържание на писмото.   \"Как е възможно Ватиканът да публикува писмо, което е трябвало да бъде частно, а след това се разпространява частично, като се опитват да ни заблудят? Как се чувства Папа Бенедикт XVI пред собствения си народ когато Ватиканът е предал неговото доверие отново и отново? \"- попита един интернавт.   \"Нуждаем се от прозрачност, какво крие Ватикана?\" Ако нищо, публикувайте цялото писмо на папа Бенедикт \", предложи друг потребител.   След много противоречия, Ватиканът реши на 17 март, да публикува пълния текст на писмото, в което Бенедикт XVI дава висока оценка на папа Франциск обаче отказва да коментира 11-те тома на \"Теологията на папа Франциск\", твърдейки, че той не може да ги прочете поради физическото му състояние.", "date": "2018.03.19", "title": "Критикуват Ватикана за цензурирането на писмото на Бенедикт XVI до Франсиск"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/379825-%D1%89%D0%BE-%D0%B7%D0%BD%D0%B0%D1%87%D0%B8-%D0%BD%D0%B0%D1%80%D0%BE%D0%B4%D1%8A%D1%82-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0", "text": "Понякога изпитвам носталгия по наивните трикчета на вестниците от 90-те години да привличат читатели с тайните на фотошопа – със снимки на двуглава майка с двуглаво бебе, на четирикрака скиорка или на тайнствено племе с динозавърски израстъци по гърба.   Днес любопитните новини са по-интелигентно направени, без никакъв фотошоп, само с истината и нищо друго освен истината.   Скандалът с продажбата на ЧЕЗ отеква в „СТАНДАРТ” по любопитен начин – тъй като всички се съмняват в платежоспособността на дамата, която тупна половин милиард на масата (или поне обеща да го тупне), всекидневникът е потърсил факти, с които да ни избоде очите – „Гинка с хитова чанта на „Ермес”! Въпросната чанта, с която въпросната Гинка е благоволила да посети българския парламент, била „черна чанта от Ермес, според познавачи на модните марки. Справка с цените на бранда показва, че моделите варират между 8 и 30 хил. долара”.   Да си я носи със здраве! С ЧЕЗ барабар!   „МОНИТОР” опитва да ни весели с криминална хроника и смъртоносни злополуки – „25 токсикомани опечени в Баку” – гласи заглавието на пълната със съчувствие към жестоката смърт на завързаните за болничните легла и изгорели живи някъде там далеч. Още по-забавно е репортажчето „Млада жена пробва два пъти да сложи край на живота си”.   Жената скочила от апартамента си, но не загинала и близките я закарали в болницата. Оттам скочила втори път – „За нейно съжаление обаче паднала на тераса на етаж по-долу и оцеляла. Това не є харесало и решила да потрети…” Е, потретила – за разлика от двата пъти в заглавието, и сега докторите се борят за живота є, а на мониторния репортер дано най-накрая да му е харесало…   Поелият междувременно от „МОНИТОР” щафетата на винаги-верен-на-партията (или поне на управляващата) „СТАНДАРТ” рови в гръцката митология, за да прослави любимия премиер – „Борисов открива форум на пъпа на света”. Естествено – където е Той, там е и Пъпът! И, тъй като по съвпадение въпросният пъп се оказал в Делфи, естествено е на другия ден речта на премиера да бъде възвеличена като „Борисов като оракул за Балканите в Делфи”!   Докато премиерът оракулства, опозицията поведе народа на барикадите – „Корнелия Нинова оглави протеста” – прославя водачката „24 ЧАСА”. „Господин Борисов, народът излезе по улицата и всеки ден си казва думата, а тя е оставка” – с тия нейни думи започва репортажът. Улицата е в единствено число – може би е коректорска грешка, а може би и не - във всеки случай улицата с излезлият народ беше само една.   В предшестващия протеста брой на часовия вестник можем да открием и малки пикантни организационни тайни на народното недоволство: „Три автобуса със 150 членове на БСП тръгват в сряда от Пловдив за София”… „Автобуси към София ще тръгнат и от Дупница…   „Време е вместо да се възмущаваме от всичко, да излезем на улицата и ясно да заявим, че тази държава е и наша…” – се казва в призива на дупнишкото ръководство на партията. Симпатично е намигането към другаря Живков и неговото „Този свят е и мой” – дано да е неволно. Във всеки случай финалът на обръщението към „цялото будно българско общество” е, че „Автобусите тръгват в 9 ч. от Спортната зала в Дупница”.   Бургас е далеч за автобусен превоз на възмутените – затова „Никой не се е обаждал да ни иска хора”, казва обидено областният партиен шеф.   Какви времена – като няма автобуси – няма и недоволни, така ли вече ще дойде работата?", "date": "2018.03.19", "title": "Що значи \"Народът протестира\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379826-%D0%B1%D0%BE%D0%B9%D0%BA%D0%BE-%D1%80%D0%B0%D1%88%D0%BA%D0%BE%D0%B2-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B4%D0%B0-%D1%81%D0%BF%D0%B0%D0%B7%D0%B2%D0%B0%D1%88-%D0%B7%D0%B0%D0%BA%D0%BE%D0%BD%D0%B0-%D0%B5-%D0%BF%D1%80%D0%B8%D0%B7%D0%BD%D0%B0%D0%BA-%D0%BD%D0%B0-%D0%BD%D0%B5%D0%BF%D0%BE%D1%81%D0%BB%D1%83%D1%88%D0%B0%D0%BD%D0%B8%D0%B5", "text": "    Да спазваш закона в настоящия период на нашето държавно развитие е признак на непослушание – по този начин колеги на председателя на Бюрото за контрол на СРС Бойко Рашков обсъждали с него ситуацията около структурата, която трябва да контролира действията на МВР, ДАНС и прокуратурата, но в последно време се оказа „на мушката” на последните две.   Пред БТВ Рашков коментира отстраняването на заместника си Георги Гатев, който остана без допуск за класифицирана информация след обвинение, че е помагал на подслушвани лица да пишат молби, с които официално бюрото да изисква от спецслужбите информация дали са били обект на СРС.   „Оперативен интерес представлявате ли за службите докато общувате с мен? Не знаете и аз не знам”, подчерта Рашков, като допълни, че по тази линия всеки може да бъде атакуван за нерегламентирани контакти. По думите му сред цитираните от прокуратурата случаи има фрапиращи – магистрати с повдигнати обвинения (т.е. по закон запознати с всички материали по досъдебното производство в т.ч. и СРС) влезли в контакт с Гатев за проверка на правомерността на следенето, но след това ПРБ твърдяла, че той им е предоставял класифицирана информация – същата, която те така или иначе те вече са имали.   Началникът на бюрото отговори положително на въпроса дали СРС се използват за изнудване. В тази връзка имало и сериозна проверка, която довела и до среща с ръководството на ДАНС: „Платихме за тази внимателност на проверката с допуска на колегата Гатев”.   Рашков подчерта, че решението на Върховния административен съд за съдбата на Георги Гатев може само да бъде изпълнено, но е нормално преди това ръководството на бюрото да запознае депутатите с подробности по случая – нещо, което в крайна сметка не се е случило въпреки първоначалната публичност около прокурорската атака срещу бюрото.   „Демокрацията бива мълчалива и говореща. Истинската е говореща”, цитира той пасаж от книгата на Гиньо Ганев „Парламентарен говор и безмълвие”.   Рашков е от квотата на БСП, а Гатев – от ДПС. Има ли политически натиск върху членовете на Бюрото за контрол на СРС? „Телефонното право е доста развито в нашата страна станаха при невнимателната му употреба когато някои успяват да се доберат до подобни разговори. Аз не мога да кажа за моите колеги, но забелязвам промяна в тяхната работа след отстраняването на колегата Гатев”.  ", "date": "2018.03.19", "title": "Бойко Рашков: В България да спазваш закона е признак на непослушание"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/379827-%D0%BE%D0%B3%D0%BD%D1%8F%D0%BD-%D0%B3%D0%B5%D1%80%D0%B4%D0%B6%D0%B8%D0%BA%D0%BE%D0%B2-%D1%87%D1%83%D0%B4%D1%8F-%D1%81%D0%B5-%D0%BA%D0%B0%D0%BA-%D0%BD%D0%B8-%D1%82%D1%8A%D1%80%D0%BF%D1%8F%D1%82-%D0%B2-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D1%81%D1%8A%D1%8E%D0%B7", "text": "      Бившият служебен премиер Огнян Герджиков смаза законодателната власт у нас, като я обвини в липса на професионализъм.  Приетите през последните 3-4 години закони  погазват основни правни  принципи. Популизмът смачка професионализма, заяви председателят на Консултативния съвет по законодателство в студиото на Бтв. Като пример той даде закона за КТБ.     Според конституцията,  училището е задължително за всички до 16 г. Ходят ли всички, не? Законите са само на хартия, заяви видният юрист. Чудя се как ЕС ни търпи, възмути се искрено той.   Имаме изключително лош Наказателен кодекс, който е закърпен като дреха, заяви още Герджиков. Той сподели още, че депутатите не го търсят за съвети от Нова година насам. Ние в комисията, по-скоро им пречим,  каза още той.   „Събрал съм юристи – капацитети в своята област, но никой не се интересува от тяхното професионално мнение“, каза професорът, специалист по търговско и гражданско право. Той даде за пример как съветът по законодателство е дал становище от 20 страници за противоречия в определен закон, но очевидно никой не се е поинтересувал от мнението на юристите.   „От Нова година никой не ни е търсел. Още преди Нова година съм поискал среща с председателя на НС Цвета Караянчева, но до момента нямам реакция от нейна страна“, заяви проф. Герджиков. Той има съмнения дали има смисъл да продължи да председателства съвета по законодателство към НС. „Това е – професионализмът е натикан в ъгъла“, подчерта той.   В коментар на сделката за ЧЕЗ юристът заяви, че това е сделка между частни субекти и само ако те решат, могат да допуснат държавата в нея.    ", "date": "2018.03.19", "title": "Огнян Герджиков: Чудя се как ни търпят в Европейския съюз"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/379824-%D0%B1%D0%BE%D1%80%D0%B8%D1%81%D0%BE%D0%B2-%D1%81%D1%8A%D1%87%D0%B5%D1%82%D0%B0%D0%B2%D0%B0-%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B7%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%B1%D0%B0%D0%BB%D0%BA%D0%B0%D0%BD%D0%B8-%D1%81-%D1%80%D0%B0%D0%B7%D0%B5%D0%B4%D0%B8%D0%BD%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B7%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D1%81%D1%8A%D1%8E%D0%B7%D0%B8", "text": "Премиерът Бойко Борисов е толкова зает да обединява западните Балкани, че източната му политика на солидарност със западните партньори изцяло премина на лично разпореждане на подчинените му. Цели сектори от управлението са дадени под аренда на министри, чийто действия Борисов коментира само ако гръмне някой скандал. Иначе си царува на западнобалканския с връх, приемайки благосклонно аплодисментите на придворните ласкатели за новата си роля на “геополитик”.   На външния министър Екатерина Захариева Борисов е възложил неблагодарната самотна роля да успокоява съюзниците, че (все още) сме с тях в отбраната срещу руските провокации, като отровителството във Великобритания. Останалите велможи от кабинета на Борисов се държат като спахии, на които султанът е оставил да водят своя външна политика на заиграване с официалния противник на държавата, какъвто е Русия е за НАТО и натовска България.   Докато Захариева е натоварена да посреща като гръмоотвод гнева на петата колона на Москва заради изразената от нея съпричастност към проблема на Великобритания по въпроса за отровените й отношения с Русия, други министри правят точно обратното.   В разгара на скандала между Лондон и Москва (заради който дори атакистът Илиан Тодоров, управител на София- област, обяви на всеослушание, че отказва уговорена по-рано среща на руска територия с московски губернатор поради “усложнената геополитическа обстановка”!), министър Ангелкова за пореден път обра овациите на руските чиновници, които надзирават туристическия сектор, употребяван от Кремъл като политическо оръжие за натиск ту върху Турция в период на влошени отношения, ту върху България като недостатъчно благодарна държава.   Както южен, северен, син, турски и прочее руски потоци, руският туристически поток не е като потокът се командва от централната власт. На руските туристи им казват от Кремъл коя страна заслужава руснаците да си харчат парите в нея и коя – не. Ангелкова, съответно, се е превърнала в част от този сценарий и е “пристанала” на тази московска политика сякаш от Русия, която е едва пета в класацията по отделни държави сред донорите за българския туризъм, зависи съдбата на българската икономика.   За “оправдание” на Ангелкова трябва да се признае все пак, че тон за тази песен дава лично премиерът Борисов, който при всеки повод, независимо на какво ниво контактува с представители на Русия, не пропуска да се произнесе за отличното развитие на двустранните ни отношения по линия на туризма. Но той толкова си може – и за дружбата с арабите се беше изказал, че процъфтява, което било видно от факта, че на всеки ъгъл у нас има дюнерджийници, т.е. дали сме доказателства, че обичаме арабите (със стомаха си в случая, а не със сърцата ни, пълни с благодарност към Путин още от 19 век) и това би трябвало да умилостиви евентуалните терористи.   На трета госпожа от екипа на Борисов пък е поверено руското умилостивяване по въпроса за замразения руския ядрен обект АЕЦ “Белене”. Министър Теменужка Петкова, която преживя прераждането си на този пост след скандала с продажбата на ЧЕЗ на нейна позната бизнесдама от Пазарджик, е упълномощена от Борисов да уверява Кремъл и неговите корумпирани клиенти в България, че прераждането на “гьола” в Белене (както го нарече самият Борисов) е мисия възможна- този път с пари от китайската социалистическа държава, която тази седмица се сдоби с пожизнен президент в лицето на действащия на този пост Си Цзи Пин.   Но истинският скандал в шизофреничната ситуация, при която Борисов се хвали като острие на западната политика на Западните Балкани, но оставя своите спахии да дърпат държавата назад към руската евразийска орбита, се разгоря във военното министерство. То е дадено под аренда на откровения проводник на руското влияние Красимир Каракачанов, за когото патриотизмът означава обвързване с Русия с нов договор за поддръжка на старите съветски самолети на въоръжение в уж натовската ни армия.   Най-скандалното в решението за сключения от Каракачанов договор за повече от 80 милиона евро за модернизация по руски стандарти на българските Миг – 29 през следващите 4 години (поредната българска субсидия за руската икономика, която изсмуква от българската милиарди под формата на монополна и безалтернативна търговия с енергийни източници и чрез други наказания с взимания за стотици милиони по съдебен ред) е фактът, че няма опозиция, която да е скандализирана. За БСП и компания ревът на руските изтребители, форсирани с гориво от българския бюджет, е като музика за путинофилската й 120-годишна душа.   Каракачанов беше оставен да си разиграва троянски кон защото в тази държава няма парламент и премиер, които да имат критично отношение към подобен символичен акт на противопоставяне срещу евроатлантическата ориентация на страна. “Натовският” президент Радев мълчи възторжено, а Гражданинът за европейски развитие Борисов си трае гузно. Разликата в нюансите е само във факта, че единият не крие проруските си симпатии, а другият се опитва да ги представя като форма на “балансиране” между Изтока и Запада. И така ги балансира чрез своите подчинени, че в Москва го ухажват като свое тайно оръжие, с което България се превъоръжи още с неговото изстрелвана на политическата орбита в София.   Видя се и от факта, че руският патриарх Кирил му пази реномето в София, като се накара на 5 март в София на прононсирания русофил Радев на принципа “думам ти Румене, сещай се Бойко”, знаейки, че Румен и да иска, не може да напусне маршировката строя на петата колона, която му уредиха Решетников и онези зад него у нас (които би трябвало да са “зад решетките”, но вместо с това не излизат от телевизионните студиа).   Ако Радев изтъква все пак някакъв аргумент в своя защита, обяснявайки, че е благодарен на промосковската БСП за повишението си от командир на ВВС в Главнокомандващ, то Борисов е в деликатното положение на руски мамут в евроатлантическия стъкларски магазин, който се прави, че не вижда как протежетата му вилнеят с чуковете, докато той невинно наблюдава със слонско дебелокожие това безобразие.   Тази тенденция на свличане изглежда парадоксална в момент, когато България изживява звездния си миг на разпоредител в европейското кино и от нея трябваше да се очаква точно обратното: че ще използва ситуацията да разсее подозренията за себе си, че е агент на руското влияние в ЕС. Вместо това се случва същото, както със свлачището в областта на медийната свобода и словото, които катастрофираха тук спрямо предишните си нива именно след присъединяването на страната към ЕС.   Едно е да членуваш, друго е да възприемаш искрено и без задни мисли членството си като задължение към поетия явен ангажимент. Защото е очевидно, че София има и таен ангажимент да бъде превърната в инструмент на руското влияние - хем да се възползва от кохезионните фондове (нали трябва да имаме икономика, която да понесе плащанията за руския монополен внос, да налива пари в руския военнопромишлен комплекс, както и да може да плаща руските глоби за своите провинения по линия на АЕЦ “Белене”!), хем на тази кохезия да противопостави корозията чрез корупцията по руски образ и подобие в България като носител на вируса на евразийството в западните съюзи.", "date": "2018.03.19", "title": "Борисов съчетава обединението на западните Балкани с разединението на западните съюзи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379820-19-%D0%BC%D0%B0%D1%80%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "238 г. - Гордиан I e провъзгласен от сената за антиимператор на Максимин Трак. Неговият син Гордиан II e сърегент. Двамата управляват само до 9 април. 238 г. е годината на Шестте императори.   1227 г. - избиране на папа Григорий IX.   1366 г. - Състои се сватбата на Ото V и Катарина Люксембургска.   1452 г. - Фридрих III e коронясан в Рим от папа Николай V за император на Свещената Римска империя. Това е последната коронация на император в Рим.   1474 г. - Във Венеция е приет закон за защита на изобретенията - първият в света закон за защита на авторското право.   1563 г. - „Едикт от Амбоаз\", край на първата Хугенотска война   1895 г. - В София започва конгрес на македонските емигрантски дружества и братства в Княжество България и извън него.   1911 г. - По инициативата на Клара Цеткин за пръв път се празнува Международен ден на жената в Германия, Дания, Австро-Унгария и Швейцария.   1915 г. - Направени са първите снимки на Плутон, който (правилно) не е определен като планета.   1920 г. - Сенатът на САЩ отхвърля Версайския договор за втори път (първия е на 19 ноември 1919).   1943 г. - Италианският диктатор Бенито Мусолини официално отказва да предаде на немците италианските евреи.   1945 г. - България във Втората световна война: Завършва Дравската операция на Първа българска армия.   1953 г. - Церемонията по връчване на американските филмови награди „Оскар\" за първи път се излъчва по телевизията.   1958 г. - В Страсбург се открива първото заседание на Европейския парламент.   1962 г. - Приключва Алжирската война за независимост.   1978 г. - В отговор на израелската операция Литани в Ливан, Организацията на обединените нации призовава Израел да изтегли войските си от страната и създава Временни сили на ООН в Ливан.   1981 г. - Извършва се неуспешен изпитателен опит на американската космическа совалка Колумбия, вследствие на което загиват трима души и петима са ранени.   1982 г. - Фолклендска война: Аржентински войници слизат на остров Южна Джорджия, предизвиквайки войната.   1984 г. - Открит е големият електрифициран жп пръстен София-Горна Оряховица-Русе-Варна-Бургас-Пловдив-София.   1990 г. - В Отава, Канада, започва първият световен шампионат по хокей за жени.   2003 г. - Война в Ирак (2003): Малко след 22:00 EST Джордж У. Буш се обръща към американската нация и обявява започването на въздушни удари срещу цели в Ирак.  ", "date": "2018.03.19", "title": "19 март, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/379821-%D0%BD%D0%B0-%D0%BB%D0%BE%D1%81%D1%82%D0%B0", "text": "  Колко е лесно. Превърташ се на лост и моментално предизвикваш хорското внимание. Превъртането на Румен Радев в началото на седмицата предизвика стотици словесни упражнения - обсъждат се килограми и физическа подготовка, говори се за имидж.       Всеки може да моделира собствения си образ по такъв начин, че да показва това, което другите искат да видят. Това са фасади, витрини, зад които гледаме все по-рядко.   На лост се превърта президент. Политици се предизвикват пред лост за тупане на килими. На кол се набиват хора с различно мнение от тренда на фасадата. Някои падат за десет, пред чужди държави. Други директно лягат на лежанката, без да вдигат тежести.   Политическият фитнес, който наблюдаваме в последните години не води до по-здравословна публична среда. Напротив, уж вдигат за здраве, а се хранят с фаст фууд. Хапнеш сандвич, а в устата ти найлон. Закърняват и тела и мозък.  А какво стана с ЧЕЗ? Защото покрай мускулните вълнения, предизвикани от президента не разбрахме да има нещо ново.     Всяко чудо е за три дни. И няма скандал, който да се е развил докрай и да е довел до нещо градивно за обществото, въпреки, че тук лепим дори и на суджука емблемата \"гейт\". Това е наистина жалко. Защото така и не можем да стигнем до български \"Уотъргейт\", а само до суджуците. А не може хем суджук,  хем фитнес.   Българската публична среда става все по-странна. Но не само тя. В Словакия беше убит журналиста Ян Куцяк и неговата годеница. Убийството предизвика политическо земетресение и най-големите обществени протести в последните три десетилетия, а премиерът в оставка Фицо обвини директно Джордж Сорос за общественото недоволство. Върховна наглост, която обаче е модерна, това е удобната витрина и фасада, независимо, че двама души загубиха живота си.     А пък Горан Благоев е един от малкото, който гледа критично към отношенията между църквата и държавата. Един от малкото, които все още знае какво прави в нашата професия. Да мълчи ли? Защото на някого не му изнася?   Политическата наглост е повсеместна и общоевропейска. А Европейската комисия е безсилна. Защото и тя се оглежда в същите витрини и фасади. Тя самата е фасада, зад която не се задълбочават особено.   Например Брюксел обсъжда черен и сив списък за офшорни зони. Опитва се да ги натисне да започнат да разкриват реалните собственици на компаниите. Междувременно статистически погледнато компании от тези зони са сред най-големите инвеститори в множество държави членки. Ще има ли конкретни мерки? Или това са само думи?   Фасада. Упражнения. Превъртания. До следващата тренировка.", "date": "2018.03.19", "title": "На лоста"}
{"url": "http://www.classa.bg/%D1%81%D0%B2%D1%8F%D1%82/item/379822-%D0%BA%D1%80%D0%B0%D1%8F%D1%82-%D0%BD%D0%B0-%D1%81%D1%85%D0%B5%D0%BC%D0%B0%D1%82%D0%B0-theranos-%D0%BE%D1%82-700-%D0%BC%D0%BB%D0%BD-%D0%B4%D0%BE%D0%BB%D0%B0%D1%80%D0%B0-%D0%B4%D0%BE-%D1%80%D1%8A%D0%B1%D0%B0-%D0%BD%D0%B0-%D1%84%D0%B0%D0%BB%D0%B8%D1%82%D0%B0", "text": "Елизабет Холмс успя да привлече стотици милиони долари от инвеститорите само с обещанието, че стартъп компанията й за медицински тестове Theranos ще промени медицината с една единствена капка кръв.   Тази седмица американските регулатори разобличиха измамата и я принудиха да се откаже от компанията, която самата тя създаде.     Като част от задълженията по делото Холмс ще трябва да плати глоба от 500 000 долара и да предаде 19 милиона акции от Theranos.   Забранено й е да заема пост във висшия мениджмънт или съвета на директорите на друга публична компания в срок от 10 години.   Засега остава под въпрос дали ще бъдат повдигнати обвинения за углавни престъпления. Theranos е разследвана от прокуратурата в Сан Франциско, но все още няма яснота за напредъка на проверката.   Oт Theranos публикуваха съобщение, в което заявяват, че са доволни от прекратяването на проблема и са посветени на разработването на технологичните си продукти.     Иноваторите, които се опитват да предизвикат революция и радикална промяна в дадена индустрия, ще трябва да бъдат много по-откровени пред потенциалните си инвеститори. Не е достатъчно да им описват мечтите си за бъдещите постижения на технологичното си изобретение - трябва да докажат, че тази технология изпълнява функциите си днес.   Холмс започва да привлича вниманието на публиката през 2013 г. Обявява, че Theranos е разработил невероятна медицинска технология: набор от машини, които могат да правят хиляди медицински тестове, използвайки само една кръвна проба от пръст. При това, изследваният стават бързо и евтино.   Към борда на Theranos се присъединяват внимателно подбрани популярни имена: включително бившият държавен секретар Хенри Кисинджър и бъдещият министър на отбраната на Тръмп Джеймс Матис.     Холмс твърди, че машините й могат да извършват 90% от изследванията, правени от стандартното лабораторно оборудване. Компанията сключва търговско споразумение с една от националните аптечни вериги през 2010 г., още преди технологията й да бъде готова за масово потребление.   Когато крайният срок за пускането й на пазара наближава, Холмс нарежда на инженерите на Theranos да модифицират стандартно медицинско оборудване и да пуснат тестовете през него.   Тази критична информация не е разкрита пред директорите на фармацевтичната верига. Пред тях Холмс прави демонстрациите на машини на Theranos, развежда ги из лабораториите на компанията, но не споделя, че използва технологиите на трети страни.     В същото време Холмс започва да използва все по-големия медиен интерес към Theranos, за да привлича повече пари. Според иска на Комисията за ценните книжа и борсите, Холмс и бившият президент на фирмата Рамеш Балвани умишлено са давали неверни или подвеждащи уверения пред инвеститорите за продуктите си, бизнес отношенията си и прогнозите за дългосрочен растеж.   Комисията твърди, че инвеститорите са получавали папки с материали за историята на компанията, презентации, финансови прогнози и извадки от хвалебствени медийни публикации от издания като Wall Street Journal, Wired, Fortune и др.   Впоследствие Wall Street Journal публикуваха разследване, което поставяше сериозни съмнения върху достоверността на рекламираните продукти на Theranos.   В статиите от 2014 г. се описва как Theranos очаква да генерира приходи в размер на 100 милиона долара за една година. Окончателният обем на продажбите за тази година е едва 100 000 долара. Това не пречи на ръководството на компанията да излъже инвеститорите си, че към края на 2015 г. ще събере приходи от 1 милиард долара.   Theranos заблуждава инвеститорите и относно отношенията си с Пентагона, като лъже, че фирмените технологии са използвани от американската армия на бойното поле в Афганистан и в хеликоптери на военномедицински спасителни екипи.   Най-накрая компанията е принудена да коригира или отмени резултатите на десетки хиляди медицински изследвания заради санкция от регулаторите. Центърът за здравна помощ и медицински услуги забранява на Холмс да управлява лаборатория за срок от 2 години. Фирмата й уволнява голяма част от служителите си и закрива звеното си за потребителски тестове, под предлог, че ще се концентрира върху развитието на технологията.   В края на 2017 г. компанията се намира на ръба на фалита, твърди Комисията за ценните книжа и борсите. През последните месеци успява да се сдобие със заем, който ще й помогне да продължи да съществува за около година.     Културата на стартъпите стимулира точно този тип спекулативни начинания, базирани на принципа \"Лъжи, докато не те хванат\". Отначало тази култура не представляваше толкова голям проблем. Инвестиционните фондове поощряваха основателите на стартъп-компании да действат с размах, въпреки че голяма част от тях се провалиха безславно. Дори най-добронамерените предприемачи се принуждават да убеждават инвеститорите и потребителите, че напълно фантастичните им идеи имат реалистично бъдеще.   В епохата на компаниите с 1-милиардна пазарна капитализация, стартъпите лесно могат да привлекат солидно финансиране от частни инвеститори и да създадат мащабен бизнес, без да подлежат на изискванията за прозрачност и регулаторни задължения, каквито имат публичните компании.   Когато подобна фирма достигне размерите на Uber, например, всички неетични бизнес практики и леко преувеличени данни за развитието им оказват влияние върху много повече инвеститори, служители и потребители.   Разследването срещу Theranos показва, че вниманието на регулаторите не би трябвало да се концентрира само върху публично търгуваните компании от Силициевата долина.", "date": "2018.03.19", "title": "Краят на схемата Theranos: От 700 млн. долара до ръба на фалита"}
{"url": "http://www.classa.bg/%D1%81%D0%B2%D1%8F%D1%82/item/379823-%E2%80%9E%D1%89%D0%B5-%D1%81%D0%B5-%D0%BF%D1%80%D0%B5%D0%B2%D1%8A%D1%80%D0%BD%D0%B5%D0%BC-%D0%B2-%D1%81%D1%82%D1%80%D0%B0%D0%BD%D0%B0-%D0%BE%D1%82-%D1%82%D1%80%D0%B5%D1%82%D0%B8%D1%8F-%D1%81%D0%B2%D1%8F%D1%82%E2%80%9C-%D0%B2-%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%BE%D1%81%D1%8A%D0%B7%D0%BD%D0%B0%D1%85%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D0%BB%D0%BD%D0%B8%D1%82%D0%B5-%D0%BF%D0%BE%D1%81%D0%BB%D0%B5%D0%B4%D0%B8%D1%86%D0%B8-%D0%BE%D1%82-%D0%BF%D0%BE%D0%BB%D0%B8%D1%82%D0%B8%D0%BA%D0%B0%D1%82%D0%B0-%D0%BD%D0%B0-%D0%BC%D0%B5%D0%B9-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F", "text": "Русия е нужна на Британия, защото жителите на Обединеното кралство използват руски газ за сгряване на своите домове, а цялата ситуация с т.нар. дело Скрипал за пореден път подчертава безсилието на правителството на Мей.   Политологът А. Некрасов разказа, че във Великобритания били немалко учудени, когато след гръмките заявления за санкциите Лондон обяви изгонването на 23-ма руски дипломати.     „Аз не искам да кажа, че това е дреболия, но като цяло тази програма на „санкциите“… показва безсилието на правителството на Тереза Мей. Защото е едно, когато мухата ругае слона, съвсем друго – когато го ухапе, защото веднага започват проблемите…“   Политологът отбеляза, че в Русия ще преживеят световното първенство по футбол без принц Уилям и Борис Джонсън.   Некрасов се съмнява, че Лондон ще се заеме да проучва сметките на руснаци и контрол на финансовите потоци във Великобритания.   „Великобритания е столицата на „черните пари“ и те едва ли ще търсят кой какви пари има. Ще им се наложи да изгонят оттам всички и от други страни…“ – обясни политологът.   По думите му подобна мярка е по-скоро по инициатива на САЩ, който се опитва да прилапа офшорките отвъд океана.   Некрасов отбеляза, че Обединеното кралство не се радва на такава перспектива, защото „Великобритания вече 200 години съществува с чужди пари“.   „Ако тези пари напуснат Британия, там няма да остане нищо… Ще има една страна от третия свят…“ – нарисува неутешителната картина на бъдещето на Обединеното кралство Некрасов.   Лондон трябва да дружи с Москва, тъй като Русия е естествен съюзник на Британия. Политологът напомни за руския газ, който отоплява домовете на британците и предупреди за катастрофалните последици от политиката на Тереза Мей срещу Русия.   Новата вълна антируска истерия, която обхвана Британия, е свързана с инцидента с агента на Ми6 Сергей Скрипал. Незабавно Лондон обвини Русия в участие в покушението срещу него, без да представи доказателства за това.    ", "date": "2018.03.19", "title": "„Ще се превърнем в страна от третия свят“: В Британия осъзнаха катастрофалните последици от политиката на Мей срещу Русия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379816-%D0%BA%D1%8A%D0%B4%D0%B5-%D0%BC%D0%BE%D0%B6%D0%B5%D1%82%D0%B5-%D0%B4%D0%B0-%D0%B2%D0%B5%D1%87%D0%B5%D1%80%D1%8F%D1%82%D0%B5-%D1%81-%D0%BC%D0%BE%D0%B4%D0%B5%D0%BB%D0%B8%D1%82%D0%B5-%D0%BD%D0%B0-victoria%60s-secret", "text": "Най-красивите европейски градове вече са на един-два клика разстояние и въпрос на малко добра организация.   \"Ходих в Париж\" отдавна не е нечувано събитие, а със затоплянето на времето всеки ще започне да обмисля дали да не се разходи из някой град на запад.   Само че само с гледане на забележителности не се живее, а от много ходене се огладнява доста. Разбира се, винаги го има вариантът да се отбиете в най-близката верига за бързо хранене, само че в това няма никакъв чар.     За да е хубав един ресторант обаче, далеч не е достатъчно да има три звезди Michelin, колосани покривки и фин кристал. Трябва атмосфера, добра кухня, отношение и щипка изобретателност, за да получите истински приятно изживяване, дори и да ви сервират бургери и скара.                            ", "date": "2018.03.19", "title": "Къде можете да вечеряте с моделите на Victoria`s Secret"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379817-%D0%BF%D0%BE%D0%BA%D1%8A%D1%80%D1%82%D0%B8%D1%82%D0%B5%D0%BB%D0%BD%D0%B0-%D0%B8%D1%81%D1%82%D0%BE%D1%80%D0%B8%D1%8F-%D0%B7%D0%B0-%D0%B1%D1%80%D1%83%D1%82%D0%B0%D0%BB%D0%BD%D0%BE-%D0%BE%D0%B1%D1%80%D1%8F%D0%B7%D0%B2%D0%B0%D0%BD%D0%B5", "text": "„Почувствах бръснача и като видях кръвта по ръцете на акушерката, щях да умра. Около месец не можех да влизам в банята, защото раната при допир с вода бе ужасно болезнена.\" Това е част от разказа на 16-годишната Амани Шамех, която с ужас си спомня деня, в който е подложена на т.нар. женско обрязване (традиционна практика по частично или пълно отстраняване на външните полови органи на жените). При Амани процедурата е извършена по особено жесток начин – органът за наслада е срязан с бръснач, пише woman.bg. Но нейната история не е изолиран случай, а практика, ритуал, дори традиция, оказва се, на наистина много места по света. Случаят на Амани е от малкото село Ауад Сараж в Египет – страна, която забранява гениталното обрязване при жените през 2008 г. и го криминализира през 2016 г.      Практиката обаче до ден днешен си остава широко разпространен ритуал, който служи и за доказателство за целомъдрието на момичето. И не е свързан само с религия, прилагат я както мюсюлмани, така и християни, така и евреи, също и представители на различни африкански вярвания. Местните твърдят, че мъжете предпочитат жените им да са обрязани и често изискват младите булки да преминат през операцията.      По-лошото обаче е, че ужасяващата процедура все още намира привърженици сред възрастни жени, които при това са изпитали жестокостта й върху самите себе си. „Всяко момиче трябва да бъде обрязано. Това са традициите ни\", твърди Зейнеб, майката на Амани. В съседно село тези традиции също се спазват. Там местните помнят случай, при който младо момиче е получило възпаление, вследствие на което не е можело да има деца.    А на въпрос защо позволява това да се случва на нейните деца и внуци възрастна жена, привърженичка на ритуала, заявява „Това е съдба!\". Практиката, само при мисълта за която на момичетата в Западния свят им се изправя косата, за съжаление, е разпространена в целия свят. Според доклада на УНИЦЕФ от 2016 г. над 200 млн. момичета сa станали невинни жертви на зловещия ритуал. Женското обрязване е разпространено в 30 страни, като половината от тези 200 млн. случая са регистрирани в три държави – Индонезия, Египет и Етиопия.    Изследването вади много грозни факти на бял свят - около 44 млн. от претърпелите болезнената процедура са на възраст под 15 години. В Йемен 85 % от представителките на нежния пол минават под ножа в първата седмица от живота си. \"Безполезно е момичето да протестира и да отказва да легне под ножа, защото решението е взето още при раждането. Единственото, което то може да направи, е да се моли да я боли по-малко\", разказват млади момичета. „В страни като Сомалия, Джибути и Гвинея тази практика е универсална.    Ако сте родена момиче в една от тези държави, има 90 % вероятност да бъдете подложена на процедурата\", посочва Клаудия Каппа, която е участвала в разработването на доклада. А за съжаление, до ден днешен не може да бъде установен точният брой на жените, които преминават през процедурата. Смята се, че случаите на обрязани жени са много повече, тъй като от много страни липсват надеждни данни.", "date": "2018.03.19", "title": "Покъртителна история за брутално  обрязване!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379818-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-19-%D0%BC%D0%B0%D1%80%D1%82", "text": "Може смело да си поставите цели, които преди това са ви плашили. Сега е дошло времето и то ще \"работи\" за вас. Не крийте чувствата си от човек, който е готов за вас на всичко. Във финансовата сфера, няма нищо недостижимо, но ще е необходимо да работите много. Ако във всичко сте последователни и упорити, тогава препятствията ще изчезнат. Очаква ви труден ден, когато може да станете жертва на измама и да попаднете в кризисна ситуация. Може да бъдете манипулирани от всеки. Между другото, въпреки вашата гордост и властолюбие. В работата, ще трябва да усвоявате нови неща, но лесно ще се справите с информацията. Вечерта, чакайте новини от колега. Ще се наложи да използвате чуждия опит, за да се докажете в професията. Възможна е голяма премия и бизнес пътуване. В личния живот, няма да е лесно да се справите в вашите амбиции, но е необходимо да го направите. Особено, ако сте настроени за сериозна връзка и създаване на семейство. Не си губете времето напразно. Очаква ви ползотворно сътрудничество с хора, които сте намерили в интернет. Отново ще се уверите, че под лежащ камък, вода не тече. Инициатива и решителност, ще ви трябват в любовта, за да не изпуснете човека, в когото сте влюбени. Трябва да доказвате чувствата си чрез действия, а не с красиви думи. Не трябва да изпадате в депресия, дори ако финансовата ситуация се влоши рязко. Всичко може да решите, ако използвате ума си и не се втурвате към крайности. Трябва да пестите пари, но не и чувства. Така че, е време да направите предложение на любимия човек и да сложите всичко на място. Вечерта е благоприятна за пазаруване. Трябва да бъдете по-сговорчиви и лоялни, ако въпросът засяга предложение за работа. Не е нужно да държите на независимостта и да доказвате себе си, ако шефовете ви, въпреки всичко, решат да правят промени. В любовта, ще бъдете толкова упорити, че избраникът ви няма да има избор. Добра вечер за йога, спорт или гости. Определено може да изпаднете в депресия, ако започнете да се оплаквате още от ранните часове. Имайте предвид, че всичко е във ваши ръце. Може леко да промените стила си на поведение, да си купите модни дрехи или да си направите модна прическа. В семейството е по-добре да не командвате, а да обмислите спокойно ситуацията, която е възникнала. Опитайте се, да отделите време и внимание на децата.   Препоръчва се, да бъдете честни и искрени, за да не подложите на риск репутацията си. Енергиен спад е възможен, но само за онези, които си позволят да изразходват енергията си за глупости. Заемете се с малките ремонти, купуване на вещи за дома, мебели и пренареждане. В работата, няма да имате достатъчно ентусиазъм за творчески победи. Но и това е поправимо.   Трябва да обедините усилията си с колегите, за да изпълните важните задачи, възложени ви от шефовете. Ако витаете в облаците, премията ще отиде в по-трудолюбивите служители. Следобед е възможна решаваща среща, след която вече няма да се чувствате самотни. Не преяждайте вечерта, а пазете диета. Един благоприятен ден, когато може да правите, всичко каквото желае. Но ако изберете, да мързелувате цял ден, резултати не чакайте. Препоръчително е, да се заемете с предотвратяването на хронични заболявания, така че да не ви изкарат от строя. Прекомерната суета и гордост в любовта, могат да доведат до раздяла. Ще си позволите толкова много, че до края на деня, няма да се държите на краката си. Но с парите такива \"екстри\" не се очакват, ще трябва да пестите всеки лев. Стабилността в отношенията с любимия, ще ви радва, но за това трябва да правите компромиси. Вечерта, си позволете да се отпуснете и забавлявате в кръга на старите приятели. Не се препоръчва, да се захващате с всичко наведнъж, в противен случай нищо няма да успеете да свършите. Бъдете горди от себе си, работете и не изпускайте обещаващите оферти. Добър ден за тези, който са решили да сключат брак. Личният ви живот, ще е с приоритет, така че може да се заемете с жилищните и битови въпроси.", "date": "2018.03.19", "title": "Дневен хороскоп 19 март"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379819-%D1%81%D0%B2%D0%B5%D1%82%D0%B8-%D0%BC%D1%8A%D1%87%D0%B5%D0%BD%D0%B8%D1%86%D0%B8-%D1%85%D1%80%D0%B8%D1%81%D0%B0%D0%BD%D1%82-%D0%B8-%D0%B4%D0%B0%D1%80%D0%B8%D1%8F-%D1%80%D0%B8%D0%BC%D1%81%D0%BA%D0%B8", "text": "    В ІІІ век, когато жестоко били преследвани християните, един знатен човек на име Полемий пристигнал от Александрия в Рим, за да остави тук сина си Хрисант за възпитание и образование. В Рим Полемий бил приет с почести и императорът му дал званието сенатор, което значи член на държавен съвет. Младият Хрисант се учил и възпитавал при най-знаменитите философи и бидейки надарен с големи способности, той бързо преуспявал във всички науки с голямо прилежание.     Между другите книги Хрисант попаднал и на светото Евангелие, което той прочел с внимание. Това четене силно подействало върху душата на момъка. Той познал, че в тая книга има истина, светлина и истинска премъдрост, защото в нея се съдържали \"думите за вечен живот\". Хрисант започнал усърдно да изучава светото Евангелие и писанията на светите апостоли. Доверието му към светските езически учители се поколебало. Той разбрал, че людете, които не са познали Христа, още блуждаят в мрак, макар и основно да са изучили цялата човешка мъдрост. Затова той започнал да си търси учител, който да може да просвети душата му чрез познаването на закона Христов. Сближил се с християни и те му посочили един благочестив отшелник, който се бил посветил Богу. Старецът приел Хрисант с любов, обяснил му истините на християнската вяра и като се убедил, че момъкът искрено е повяарвал в Христа, извършил над него свето Кръщение.   Обновен от нова духовна сила и изпълнен с пламенна любов към Бога, Хрисант не искал да скрива вярата си, гласно изповядал Христа и отричал езическите богове. Това стигнало до неговите роднини и те много се разтревожили.   - Гледай що прави синът ти – казали те на Полемий. – Да не би тебе да държат отговорен за неговата вина? Той хулил боговете и говорил, че някой си Иисус Христос е истински Бог. Ако царят узнае за това,ти неще можеш да се спасиш от гнева му, защото хулещият боговете престъпва закона.   Полемий се разтревожил. Той повикал сина си и започнал да го убеждава да се отрече от Христа. Катов видял, че думите му са безсилни, той решил да прибегне до строги мерки: затворил сина си и го подложил на лишения, като се нядавял така да го отклони от светата вяра. Но тая мярка никак не е имала желаното въздействие; напротив, в усамотението Хрисант още по-усърдно се предал на молитва и размисъл върху дълбоките истини на християнското учение. Роднините разбрали, че такова наказание до нищо няма да доведе и казали на Полемия:   - Какво правиш? Ти по тоя начин няма да отървеш сина си от християнската вяра. Християните не се боят от мъчения и затвор. Те охотно понасят страдания за своя Бог и гоненията още повече възпламеняват усърдието им. Ти по-добре обкръжи Хрисанта с богатство, разкош и удоволствие – сред радостите на света той по-скоро ще забрави своя Бог.   Полемий послушал съвета. Богато украсил своя дом, освободил Хрисант от затвора и го обкръжил с всякакви удоволствия, каквито могъл да измисли. Цял ден музика и пение не млъквали в неговия дом, препълнен с млади девойки. На трапезата били сложени разкошни ястия и скъпи вина. Били взети всички мерки, за да бъде развлечен юношата и да му се внуши любов към светските наслади. Но младият Хрисант не се поддавал на изкушения; молел Бога да му даде помощ и сила, непрестанно се издигал към Него с мисъл и Бог му помогнал да устои против съблазънта и да запази чистотата на душата и мъдростта на вярата.   Баща му отчаяние вече не знаел какво да прави. Роднините му казали:   - Има в храма на богиня Атина една млада девойка на име Дария, която е необикновено хубава и умна. Сгоди сина си за нея и тя ще го обърне към боговете!   Полемий помолил роднините си да отидат при девойката и да я уговорят да се омъжи за Хрисант. Дария се съгласила и се преместила в дома на Полемия, който със сълзи я молил да спаси сина му.   На Дария се понравил младият Хрисант. Тя била необикновено добра и направила всичко, за да се понрави на юношата. Тя се обличала разкошно и се стараела да очарова Хрисант с блясъка на ума си и да го привлече към себе си чрез ласкави думи. Но Хрисант, който със цялото си сърце се стремял към Бога, оставал равнодушен към изкушенията.   - Девойко! – казал й той веднъж, - колко грижливо ти украсяваш себе си, какво усърдие употребяваш, за да отвърнеш душата ми от благото начинание и да привлечеш към себе си сърцето, което е пълно с друга любов! По-добре щеше да бъде за тебе да се постараеш да придобиеш благоволението на вечния Бог, на Господа Иисуса. Както сега украсяваш тялото си със скъпоценни дрехи, така украси душата си със чистота и вяра и тогава ще намериш Самия Христос, Който ще ти приготви вечно жилище, ще впише името ти в книгата на живота и ще ти даде радост безкрайна.   С изумление слушала девойката тия думи. На всички нейни увещания Хрисант отговарял с думите на християнската мъдрост и най-после светлината на истината озарила душата на младата езичница – тя повярвала и пожелала да бъде християнка. Тогава Хрисант обявил на баща си, че е съгласен да се ожени за Дария. Между другото той уговорил с нея да водят свят живот, напълно предан Богу.   Скоро след това Полемий умрял. Тогава Дария, научена от Хрисант на християнския закон, приела св. Кръщение и двамата започнали да живеят само за служение Бог, и полза на ближните, усърдно проповядвайки Евангелието и обръщайки езичниците. Те се поселили в два отделни дома, устроени по подобие на манастирите. В единия дом Дария приемала повярвалите девойки, молила се с тях и изучавала Божия закон. В другия дом се поселил Хрисант с новообърнатите християни, които подобно на него се били отрекли от суетните светски удоволствия, за да се посветят напълно на Господа.   Тъй минали няколко години. Най-после на римският управител донесли, че Хрисант и Дария обръщат езичници в християнската вяра. Той заповядал да уловят Хрисант и Дария и да ги предадат на мъчения, ако не се поклонят на идолите. Повелята му била изпълнена. Но Бог чудесно пазел служителите си: яките въжета, с които ги свързвали, сами се разкъсвали и железните окови се разпадали. Хрисант бил затворен в мрачна тъмница и тя изведнъж се озарила с небесна светлина. Изплашените стражари донесли за това на съдията Клавдий и той сам дошъл да провери истинността на техните думи. Приписвайки чудесата на вълшебната сила, той казал на Хрисант:   - Остави твоето магесничество и лъжливата вяра и се поклони на боговете, както е прилично на твоя знаменит род!   - Нима не разбираш – отговорил му Хрисант, - че на мене помага не някакво магесничество, а сила Божия? Ти щеше да разбереш това, ако учът ти и сърцето ти не бяха помрачени от мрака на езичеството.   Клавдий заповядал на войниците да привържат Хрисант към един стълб и жестоко да го бият с чепати пръти. Но ударите дори следи не оставяли върху тялото на християнина. Яките пръти ставали като трева, когато се опирали до тялото на св. Хрисант. Всички били изумени. Клавдий накрай узнал, че сила отгоре пазела Хрисанта и казал на войниците си:   - Престанете да го мъчите! Аз сега разбирам, че неговият Бог е велик и силен. Ние няма какво повече да правим, освен да поискаме от него прошка за нанесените му оскърбления.   И Клавдий, като паднал с войниците пред нозете на светия мъченик, казал:   - Ние сега разбираме, че твоят Бог е Бог истински. Заведи и нас при Него и направи ни Негови раби!\"   Хрисант им обяснил, че Бог е близък до всеки човек, който със сърце Го търси. Той им говорил за Неговото могъщество, милосърдие и благост. Те всички го слушали с дълбоко внимание. След няколко дни много езичници повярвали в Бога. Клавдий, жена му Илария, синовете му Иасон и Мавър и много войници приели св. Кръщение. Това станало известно на императора, който заповядал да удавят Клавдия в морето, а синовете му и повярвалите войници да накажат смъртно. Всички те отишли радостно на смърт и били посечени с меч. Християните погребали телата им в една стара каменна гробница близо до самото място, където били посечени. Тук често идвала Илария да се моли и да плаче над гробницата на своите синове. Войниците на императора веднъж я сварили да се моли и искали да я отведат в съдилището. Тя измолила от тях кратко време за последна молитва, застанала на колене и молитвено извикала:   - Владико Господи Иисусе Христе, моля Те от все сърце, присъедини ме към синовете ми, умрели за Твоето име!   Едва тя завършила молитвата си, и предала Богу душата си. Християните я погребали близо до синовете й.   В туй време Хрисант и Дария били предадени на нови мъчения, но както и преди сила Божия чудесно ги пазела и личбите, които Господ явявал заради тях, довели мнозина езичници към познание на истинния Бог. Тогава императорът ги осъдил на мъчителна смърт: заповядал да ги изведат вън от града при известния римски път Салария и живи да ги закопаят в земята, което било изпълнено в 284 година.   Често след това християните се събирали за молитва на онова място, гдето светите мъченици Хрисант и Дария били живи погребани. Тук се извършвали чудесни изцерявания. Веднъж в деня на светите мъченици много християни се събирали на молитва в намиращата се близо пещера. Императорът узнал за това и заповядал да засипят входа на пещерата и всички християни, между които се споменават презвитер Диодор и дякон Мариан, умрели мъченически. Тяхната памет, както и паметта на Клавдий, Илария и синовете им се чества в деня на св. мъченици Хрисант и Дария – на 19 март.", "date": "2018.03.19", "title": "Свети мъченици Хрисант и Дария Римски"}
{"url": "http://www.classa.bg/%D1%81%D0%B2%D1%8F%D1%82/item/379815-%D0%B7%D0%B0%D1%89%D0%BE-%D0%B8%D1%82%D0%B0%D0%BB%D0%B8%D0%B0%D0%BD%D1%86%D0%B8%D1%82%D0%B5-%D0%BD%D0%B5-%D1%8F%D0%B4%D0%B0%D1%82-%D0%BA%D0%B0%D1%82%D0%BE-%D0%B8%D1%82%D0%B0%D0%BB%D0%B8%D0%B0%D0%BD%D1%86%D0%B8", "text": "Мразя туристите. Особено американските. И особено в Европа. Може да ги разпознаете от 20 метра, понеже задължително държат паспорта си, пари в кеш и спрей за самоотбрана в шушлякови чантички на кръста (при особено дебелите американки дължината на каишката, опасваща месата им, може да достигне дължина от 140 сантиметра!), говорят високо на провинциалния си южняшки диалект и изпадат в паника всеки път, когато огладнеят, а наблизо не се намира McDonald's.     И за да не заклеймявам единствено американците като най-лошите, трябва да кажа, че по принцип се потрисам от всички онези туристи, без значение на националността, които спадат към биологичния клас на \"Хомо туристикус стандартикус\". И тях можете да ги разпознаете отдалече.     Оправданието им винаги е едно и също: удобни били за изморителното тричасово висене на опашката пред Petit Palais, a и \"ние така си ходим по принцип\".   Но не точно видът на туристите е това, което ме възмущава, а по-скоро арогантността, с която претендират, че когато са в Рим, са повече римляни и от самите римляни*. Този израз е мeтафора и важи за всеки един град, в който стъпва обутият им в туристическа обувка или кожен сандал тип \"Германска прелест\" крак, но изглежда е особено верен, когато пътуват из Италия.     Едва ли не всеки чужденец, който я посещава, си мечтае да бъде Анита Екберг или Марчело Мастрояни (в зависимост от пола) и да потопи потното си и изпохапано от комари изнурено тяло във фонтана Ди Треви, също като в легендарната сцена от филма на Фелини \"Сладък живот\" (La dolce vita, 1960).   Или да изсипе цяла касичка-прасе в някой друг прочут фонтан в центъра на Рим. Или да си купи чанта Fendi, ако не от Via Monte Napoleone в Милано, то поне от судански емигрант, разположил \"дизайнерската\" си стока на хавлиена кърпа в някой от подлезите на миланския метрополитен.     И тук вече идва жестокият сблъсък с реалността. Това, което виждат на място, от малките семейни ресторантчета в провинция Тоскана до супер луксозните ресторанти с по една-две звезди Michelin в Торино и Рим, тотално разбива представите им за италианския кулинарен стереотип, наложен им от филмите, премрежения поглед на младия Ерос Рамацоти, TripAdvisor, и \"приятелите на сестра ми, които бяха в Чинкуе Терре миналото лято\".   Най-малкото защото очакваното се разминава с действителността.     Защото според италианските изисквания тя е „ал денте\" - тоест трябва да е леко твърда, но не разварена. Тя си остава вкусна, но е доста различна от международните представи извън наистина автентичните италиански ресторанти.   Кафето е дълго буквално два пръста - а ако си поръчате капучино след 10 часа, със сигурност ще ви помислят за луд или просто за чужденец. Капучиното е само за закуска.   Средностатистическият, средно заможен турист е свикнал животът му да бъде максимално улеснен и обезопасен. Затова той чете внимателно дори указанията за експлоатация на сешоара за ръце в обществените тоалетни, а да си отвори бутилка вино без тирбушон (което българинът научава как се прави още в четвърти клас) му се струва невъзможна мисия.   Ето защо е логично същият този турист да изпадне в нервна криза, когато му сервират ненарязана пица в ресторанта. Ама може ли такова нещо?!     Факт е, че италианците рядко нарязват пицата на триъгълни парчета, преди да я поднесат. В зависимост от сиренето, което съдържат, някои пици се консумират най-лесно, нарязани на малки парченца. Или най-добре да се хапва с ръце!   Начините за ядене на пица са толкова, колкото са и видовете пица. Римската пица, например, е много тънка и хрупкава, неаполитанската е по-пухкава и мека.   Моцарелата, която е основна съставка на някои пици, е по-тежка от другите сирена и затова тези пици не става да се ядат с ръце. Трябва си нож и вилица. Маринарата обаче е \"лека\" пица и няма да видите жив италианец, който да я кълца с прибори. По принцип италианците са народ, който никога не си е падал по стандартизацията. Особено по отношение на храната и нейната консумация.     За много други западни общества, където стандартът в стоките, услугите, както и начинът на потребление на тези стоки и услуги е издигнат в култ, едно такова \"фриволно\" поведение на масата е по-скоро немислимо. Всъщност въпросът \"Защо италианците не разрязват предварително пицата?\" върви ръка за ръка с друг един въпрос, върху който чужденците от близки и далечни краища на света си блъскат главата от години:     Човек тъкмо се е възгордял, че се е научил умело да омотава около вилицата си снопче спагети с помощта на лъжица (също като италианците!) и изведнъж го ошамарва новината, че италианците не правят така. И никога не са го правили. Някой просто е решил да им припише тази манипулация, уж опростяваща консумацията на традиционната им храна. Истината е, че италианците тайно се присмиват на чужденците, наблюдавайки ги как старателно усукват в лъжиците си грамадански хапки от талятели и спагети.   А те ни се присмиват и за много други неща, които си мислим, че са запазена марка само на големите гурмани. Например, на италианците буквално им призлява, когато видят, че някой щедро разлива кетчуп върху пицата си. Но благородно са склонни да прощават, понеже: \"Те са чужденци и не знаят, че така само развалят храната ни.\"   Дори аз, която съм седнала тук да се подигравам на невежите в кулинарията туристи, съм имала своя момент на унижение в Италия. Едно лято със сестра ми пътувахме из североизточна Италия и отскочихме един ден до Равена. Беше неделя, по обяд и ужасно горещо. Седнахме в едно ресторантче в центъра, което ни се стори като оазис в пустиня.   Дойде да ни обслужи самият съдържател (каквато е широко разпространената практика в повечето семейни заведения на Ботуша).     Човекът се опули насреща ми, сгъна се в кръста на две и когато лицето му се изравни на заплашително малко разстояние с моето, се развика, без да пести слюнка и децибели.   Как съм могла да искам лед! Само съм щяла да разваля вкуса на домашното му вино, което, разбираш ли, в семейството им правят още от хиляда седемстотин и не знам си коя година. Това било непростима обида! Стреснах се и отказах леда (но не и виното). Не влязох в тона на разгневения собственик, както обикновено правя, тъй като и аз самата съм прочута скандалджийка, понеже честно казано, се почувствах поласкана от забелжката му. Защото заради произношението ми ме беше помислил за италианка!   В Италия някои докачливи на тема национална кулинария собственици отказват да сервират кетчуп към пицата и лед към виното на свои сънародници, понеже се предполага, че поне те трябва да са наясно как е правилно да се консумират хубавата храна и хубавите напитки. А чуждестранните туристи... Е, за тях или добро или нищо, биха казали италианците.  ", "date": "2018.03.19", "title": "Защо италианците не ядат като италианци?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379810-%D0%BA%D0%BE%D0%B9-%D0%B8-%D0%B7%D0%B0%D1%89%D0%BE-%D1%83%D0%B1%D0%B8-%D0%B8%D0%BB%D0%B8%D1%8F-%D0%BF%D0%B0%D0%B2%D0%BB%D0%BE%D0%B2", "text": "      Разгръщаме страниците на студеното досие и припомня какво се случи. 7 март 2003 година, петък, обичаен ден за собственика на компанията, която по онова време вече е преименувана на MG-корпорация, а според класацията на полското списание „Впрост\" той притежава близо 1,5 млрд. долара. Малко преди 20 часа часа 42-годишният Павлов си тръгва от централния офис на бул. \"Г.М. Димитров\" в София. Секретарката му предупреждава охраната, която се състои от два екипа по 4-има бодигарда.      Те го чакат отпред с БМВ и джип \"Мерцедес\". Не успяват обаче да го спасят. В момента, в който излиза от стъклената врата, застанал на най-горното от трите стъпала, той вади мобилния си телефон и набира номера на съпругата си Дарина, която по това време е в жилището им в САЩ. Внезапно обаче е покосен от куршум. Само един, но право в сърцето. \"Чух как изпусна дълбоко въздух, олюля се и се свлече на стълбите\", разказва по-късно по време на разследването един от охранителите.      Гардовете качват в БМВ-то шефа си, от чието гърло излизат хрипове. По-късно се оказва, че той е успял да набере жена си, която обаче така и не чува гласа му, а само странни шумове и говор. Когато гардовете пристигат в \"Пирогов\", Павлов е потънал в кръв. И мъртъв. Лекарите установяват, че е издъхнал около 20,05 часа, минути след като е прострелян. При аутопсията от тялото му е изваден куршум 7,62 мм. Експерти обаче установяват, че е полуоблачен, тип Soft Point. Такива боеприпаси се използват при лов, но не могат да се определят марката и моделът на оръжието.      Все пак основното подозрение е, че най-вероятно става дума да австрийска карабина \"Щаер\". По-късно се разбира, че килърът е улучил Павлов смъртоносно от близо 60 метра разстояние. На единственото дърво на поляната край сградата е открита метална скоба, която вероятно е служела като стойка за стрелеца. Част от клоните пък са изрязани, за да може да има достатъчно пространство. Свидетел, който работи в печатна база наблизо, пък разказва, че 15-на минути преди разстрела е видял съмнителен човек, който стоял до дървото и очевидно чакал нещо.      Описва непознатия като млад, около 30-годишен мъж, с тъмна коса, облечен в черно яке и тъмни панталони. На мястото обаче не са открити никакви стъпки, косми, влакна или угарки, което показва, че извършителят е професионалист. Само 5 минути след убийството пред централата на MG спешно е изпратен полицейски патрул. Скоро там е пълно с униформени и цивилни служители на МВР. В същото време - 20 минути след убийството и само на около километър от местопрестъплението - край бл. 42 в кв. \"Дианабад\", изгаря краден \"Опел Астра\" с фалшиви номера. Смята се, че това е колата, с която се е движел убиецът.    Делото за разстрела на Павлов е спряно още в края на 2007 година, защото въпреки 4 тома с показания на около 50 свидетели и десетки експертизи разследващите така и не стигат дори до извършителя, още по-малко до поръчителя. Тогава криминалисти коментират, че Павлов има големи интереси в различни сфери на бизнеса и враговете му може да са различни.    В същото време в онзи момент няма сигнали, че той е застрашен по някакъв начин, защото скоро не е участвал в конфликтни сделки и по нищо не личи да се е чувствал застрашен. По ирония на съдбата последната публична поява на Павлов преди смъртта му е само ден по-рано, когато е разпитан като свидетел по делото за друго знаково убийство - на бившия премиер Андрей Луканов. Разследвани са множество версии за убийството на Илия Павлов. Основните са засегнати бизнес интереси на конкуренти и с конфликти около предстоящото изграждане на \"Бургас-Александруполис\", с дистрибуцията и вноса на руски природен газ и пропан-бутан, вътрешни противоречия в корпорацията, както и конфликти при разпределение на сферите на влияние в туристическия бизнес у нас и в чужбина.    Проверяват се и подозрения, че поръчители са конкуренти на Дарина Павлова, която по онова време навлиза в модния бизнес. Разследва се дори връзка с двете казина на бизнесмена в Парагвай. Разследва се и връзка с още една показна екзекуция, извършена по-малко от 24 часа след убийството на Павлов - на молдовеца Степан Рибаков. За нито една от тези версии обаче не са открити доказателства. Според приближени на Илия Павлов мократа поръчка със сигурност идва от България. Баща му Павел Найденов няколко пъти през годините казваше, че знае кой е поръчал сина му, но така и не назова име. Каза само, че подозира бандата Килърите, но призна, че няма никакво потвърждение. Полицията също не откри такова.      Само няколко години по-късно Павел Найденов, преживя нова трагедия. През февруари 2010 година дъщеря му и сестра на Павлов беше убита в САЩ. Славка Найденова и 8-годишният й син Пол бяха намерени застреляни в дома си в Дейл сити. Оказа се, че са били убити от рускинята Наталия Уилсън - жена на първия съпруг на Славка и баща на момчето - етиопеца Лестър Уилсън. Мотивът е ревност. През 2014 година Върховният съд на САЩ издаде за убийцата две доживотни присъди.", "date": "2018.03.19", "title": "Кой и защо уби Илия Павлов"}
{"url": "http://www.classa.bg/%D1%81%D0%B2%D1%8F%D1%82/item/379811-%D0%BF%D1%83%D1%82%D0%B8%D0%BD-%D0%B7%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82-%D0%BA%D0%BE%D0%BC%D0%B5%D0%BD%D1%82%D0%B8%D1%80%D0%B0-%D1%81%D0%BB%D1%83%D1%87%D0%B0%D1%8F-%D1%81%D0%BA%D1%80%D0%B8%D0%BF%D0%B0%D0%BB", "text": "Руският лидер Владимир Путин заяви по време на пресконференция, че Русия е готова да участва в разследването на отравянето на бившия офицер от ГРУ и шпионин Сергей Скрипал в Солсбъри. \"По отношение на трагедията, аз научих за нея от медиите. И първото нещо, което ми идва на ум е, че ако това е било бойно химическо вещество, то хората, със сигурност, щяха да са загинали на място, това е очевиден факт, който е необходимо да бъде разбран \", каза той.      Президентът също така отбеляза, че Русия не притежава подобни средства. \"Ние унищожихме всички наши химически оръжия под наблюдението на международните наблюдатели. И го направихме първи, за разлика от тези, които обещаха да го направят, но не удържаха на своите обещания\", добави Путин.    Путин също така подчерта, че Русия е готова да сътрудничи при разследването на случая Скрипал. По-рано от руското външно министерство заявиха, че Русия призовава Великобритания да спре да се занимава с политически театър и да пристъпи към взаимодействие при разследването на случая на отравянето на Скрипал.", "date": "2018.03.19", "title": "Путин за първи път коментира \"случая Скрипал\""}
{"url": "http://www.classa.bg/%D1%81%D0%B2%D1%8F%D1%82/item/379812-%D0%B8%D0%B7%D0%BC%D0%B0%D0%BC%D0%B0%D1%82%D0%B0,-%D0%BD%D0%B0%D1%80%D0%B5%D1%87%D0%B5%D0%BD%D0%B0-%D1%81%D0%B4%D0%B5%D0%BB%D0%BA%D0%B0-%D1%81-%D1%82%D1%83%D1%80%D1%86%D0%B8%D1%8F", "text": "            Споразумението между ЕС и Турция разкрива цялата лъжовност на европейската политика относно бежанската криза. Официално сделката бива представяна за успех, но реалността изглежда другояче. Съгласно споразумението, за всеки сириец, който може легално да продължи пътя си през Турция към Европа, ЕС може да връща по един нелегално пристигнал в Европа бежанец. Дотук добре. Само че в действителност споразумението изобщо не функционира. И то става ясно с един бегъл поглед върху официалните цифри на ЕК.   От влизането в сила на споразумението в ЕС са приети почти 12 500 мигранти от Турция. В замяна на това обаче в Турция са върнати само 2100 нелегално пристигнали в Европа бежанци. Или по точно казано: вместо правилото 1:1, ЕС е приел шест пъти повече хора, отколкото е върнал обратно в Турция. И вината за това не е на Турция, а на Брюксел. ЕС просто не може да се справи с обработването на случаите на гръцките острови в Егейско море.   Турция също не изпълнява изцяло задълженията си по споразумението. До началото на 2018 година ЕС е превел на Турция три милиарда евро. В замяна на това Турция трябваше да затвори плътно границите и да предотвратява неконтролираното придвижване на бежанци към Европа. Колкото и грубо да звучи, това означава: пари срещу спокойствие и без повече въпроси. Така функционира реалната политика.   Проблемът е в това, че и по тази точка споразумението не функционира. Турция предприе известни мерки по границата със Сирия и издигна телени заграждения, за да не пристигат толкова много бежанци на турска земя. Въпреки това границите си остават пропускливи и броят на нелегалните мигранти в ЕС отново се увеличи. Дори политическият консултант Гералд Кнаус, който минава за \"баща\" на споразумението между ЕС и Турция, признава, че само през втората половина на 2017 година в Гърция са пристигнали почти 20 000 мигранти през Егейско море. Или два пъти повече в сравнение с първите шест месеца на годината.   През 2015 година Агела Меркел обеща да не допусне \"хуманитарна катастрофа\" и затова реши да не затваря германските граници. Днес обаче това изявление звучи цинично - от гледна точка на човешките мъки в резултат на споразумението с Турция. Хуманитарната организация \"Каритас\" съобщава, че на гръцките острови в момента са заклещени 13 000 деца, жени и мъже. Положението на хората в препълнените бежански лагери е отчайващо. Тази седмици отново се стигна до сблъсъци между полицията и бежанците в лагера Мория на остров Лесбос.     Положението в Турция не е по-различно. Хуманитарните организации постоянно публикуват информации, според които турските войници по границата дори стрелят по бежанците.   Вместо да подобрят хуманитарната ситуация на бежанците, Ангела Меркел и европейските ѝ колеги в действителност сториха всичко, за да прехвърлят човешките страдания пред портите на Европа, далеч от обективите на телевизионните камери. И въпреки очевидните недостатъци на тази сделка, нито Берлин, нито Брюксел, нито Атина търсят други сериозни алтернативи. Тъкмо напротив. Тази седмица ЕК взе решение да изплати на Турция нови три милиарда евро: т.е. до края на годината ЕС си гарантира капсулирането чрез Турция с общо шест милиарда евро.   Споразумението между ЕС и Турция не решава нито един от важните проблеми. То само разкрива лицемерието на европейската политика спрямо бежанската криза.", "date": "2018.03.19", "title": "Измамата, наречена \"сделка с Турция\""}
{"url": "http://www.classa.bg/%D1%81%D0%B2%D1%8F%D1%82/item/379813-%D0%B4%D1%80%D0%B0%D0%BC%D0%B0%D1%82%D0%B8%D1%87%D0%BD%D0%B0%D1%82%D0%B0-%D0%B8%D1%81%D1%82%D0%BE%D1%80%D0%B8%D1%8F-%D0%BD%D0%B0-%D0%B5%D0%B4%D0%BD%D0%B0-%D1%81%D0%B5%D0%BA%D1%81-%D1%80%D0%BE%D0%B1%D0%B8%D0%BD%D1%8F", "text": "              На пръв поглед Радия Мамбо изглежда като всички млади жени, които се разхождат по пристанището на Момбаса. 27-годишната Радия е облечена в черно и крие лицето си зад хиджаб. Тя крие и историята си от другите хора, а и истинскито си име.     Радия се е завърнала тайно в Кения, въпреки че е родена и израснала тук. Само допреди два месеца е била в Сомалия, където е била секс робиня на ислямистките милиции Ал Шабаб. През 2013 година неин роднина я вербувал. Преди това тя дълго време търсела работа в Момбаса - без успех.   \"Познати на баща ми ме взеха със себе си. Казаха ми, че мога да ги придружа до Сомалия. Обещаха ми да работя като готвачка. И аз се съгласих. Когато пристигнах, видях много мъже с дълги бради. Приличаха на араби. Като влязох вътре, те веднага залостиха вратата, за да не избягам\", спомня си младата жена.   Радия сваля черната роба и показва белезите по тялото си. Разказва също, че лекарите в Момбаса установили, че е заразена с вируса на СПИН. \"Хората, при които бях в Сомалия, ми обещаваха да ми плащат месечно 60 000 кенийски шилинга (около 480 евро). Но истината е, че не ми даваха нито стотинка. Те ме направиха секс робиня. Всеки можеше да спи с мен. Никой не ползваше презервативи. Те ме биеха и изтезаваха. Цялата бях в рани\", разказва тя през сълзи.   Радия е една от малкото кенийски жени, успели да избягат. И то по една случайност. Един ден трябвало да отвори вратата за посетители. Сторила го и побягнала. Успяла да стигне до една гора, където се крила цял месец. После срещнала един човек, който ѝ обяснил как да стигне до Кения.   Радия не е единичен случай. Кенийските сили за сигурност информират, че все повече млади момичета и жени се присъединяват към терористичните милиции Ал Шабаб. Много често ислямистите ги примамват с обещания за пари, работа или дори женитба. Много малко от тези жени успяват да избягат. По кенийското крайбрежие говорят, че ислямистките милиции използват все повече жени като шпиони, тъй като силите за сигурност не им обръщат голямо внимание.   \"Това е нова тактика на ислямистите, след като в миналото властите успяха да предотвратят много атентати\", казва Мартин Кимани. Той ръководи кенийския антитерористичен център. След като обаче станаха известни много подобни случаи, кенийското правителство започна да обръща по-голямо внимание на темата. \"Ние установяваме, че жените които се присъединяват към ислямистите в Сомалия биват изтезавани, изнасилвани, есплоатирани. Те страдат много повече от мъжете. Ние искаме жените да разберат, че рискуват живота си, когато се присъединяват към бунтовниците\", казва Кимани. \"Има обаче и момичета, които са се завърнали в Кения и искат да извършват атентати\", добавя той.   Не е ясно колко млади жени са били вербувани от ислямистките милиции Ал Шабаб. \"Ние предполагаме, че техният брой надвишава 10 000\", споделя Филис Муема, директорка на Центъра за защита на обществото в Кения. Тази неправителствена организация помага на избягалите от милициите Ал Шабаб по кенийското крайбрежие. \"Някои от вербуваните млади хора са загинали. Други са имали щастието да се завърнат в Кения\", казва Муема.   Жени в Момбаса     През 2015 година кенийското правителство обяви амнистия за всички млади кенийци, присъединили се към милициите Ал Шабаб, които са се завърнали в Кения. Целта беше те да бъдат реинтегрирани в кенийското общество. Много от завърналите се млади хора обаче не се възползват от амнистията. Те се страхуват от широката мрежа на Ал Шабаб в Кения. За ислямистите те минават за предатели.   След завръщането си в Кения Радия предпазливо подновява контактите си със съседите. Съпругът ѝ също се присъединил към Ал Шабаб - преди две години. Оттогава насам тя не е чувала нищо за него. Сега Радия продава зеленчуци на пазара, за да изхранва петте си деца. \"Мъжът ми просто изчезна. Затова трябваше да си намеря някаква работа\", казва тя.   \"В Сомалия беше ужасно. Надявах се, че един ден ще успея да избягам. През седмиците, прекарани в гората, нямах нормална храна. Живеех само от плодове. Но това беше рай в сравнение с ужасите, които преживях в Сомалия. Никога вече няма да се върна там\", казва Радия.", "date": "2018.03.19", "title": "Драматичната история на една секс робиня"}
{"url": "http://www.classa.bg/%D1%81%D0%B2%D1%8F%D1%82/item/379814-%D0%B7%D0%B0-%D0%BC%D0%B5%D1%80%D0%BA%D0%B5%D0%BB,-%D0%BF%D0%BE%D0%BF%D1%83%D0%BB%D0%B8%D0%B7%D0%BC%D0%B0-%D0%B8-%D1%80%D0%BE%D0%B4%D0%B8%D0%BD%D0%B0%D1%82%D0%B0", "text": "                  Близо половин година след изборите Германия вече има ново правителство. И Меркел отново е в центъра на вниманието. Защото 63-годишната канцлерка започна своя четвърти мандат. Досега тя е била 12 години на власт и със сигурност ще изпревари Конрад Аденауер, а може би ще се изравни и със своя политически ментор Хелмут Кол, който изкара 16 години като канцлер.     Съвършено закономерни са репликите, че демократично мислещи политици много рядко оцеляват толкова дълго на власт. След като критикуваме Путин, Си Цзинпин или Ердоган заради машинациите, с които удължават мандата си, защо не критикуваме Меркел? Мнозина задават този въпрос. Отговорът гласи: онези пазят властта си силово и с машинации, докато Меркел оцелява поради умението си да балансира, да се придържа към златната среда, да се вслушва и почти никога да не взима крайни решения.    Впрочем, тъкмо едно крайно решение сериозно увреди рейтинга ѝ както в страната, така и по света: либералната ѝ политика към бежанците. А това ѝ попречи да спечели изборите с по-голямо мнозинство и да скрои коалиция по свой вкус. Тук наблюдателите масово припомнят, че в Бундестага новият ѝ кабинет получи само 9 гласа повече от необходимото, което според някои опозиционери е равнозначно на политически шамар. И неслучайно се обсъждат хипотезите, че Меркел ще си тръгне още в средата на мандата или пък че социалдемократите ще напуснат преждевременно коалицията.     Зад това развитие се крие един друг важен политически въпрос, който отчетливо кънти и след избора на новото правителство: стигна ли се и във Федералната република, подобно на други западни страни, до възход на т.нар. популисти които изместват традиционните партии? Неслучайно едно от първите неща, които каза Меркел, беше, че християндемократите ще се опитат да си върнат избирателите, насочили се към крайнодясната \"Алтернатива за Германия\". \"Тази партия трябва да се смали и по възможност да излезе от Бундестага\" - едно рядко твърдо и напористо изказване за иначе много балансираната Меркел.   Политиците-центристи като Меркел в цяла Европа говорят на избирателите, че Европейският съюз е равнозначен на мир и нарастващо благоденствие за всички, на правов ред и справедливост, на толерантност и цивилизованост. Защо обаче много хора не приемат тези очевидно много добри предложения, а вместо това избират агресията, крясъка, изолацията, глухия национализъм? Защото вече не вярват на традиционните политически елити. А защо не вярват? Защото тези елити още не умеят да говорят на опростения и агресивен език, който се наложи от социалните мрежи. Тоест, проблемът е комуникационен. Между другото, в програмата на новото германско правителство най-голямо място е отделено именно на дигиталното общество.     В правителството обаче има и други новости: например Министерството на родината. То беше скроено по вкуса на лидера на ХСС Хорст Зеехофер. В Германия като цяло - заради ужасния исторически опит - са доста предпазливи с емоционално натоварени понятия като \"родина\", но в родината на Зеехофер Бавария това не е точно така. Философията на новото министерство е, че то не само ще се грижи за сигурността на гражданите и за реда в страната, но и ще строи социални жилища, ще затяга правилата за миграция и явно всячески ще се опитва да отнеме несигурността и страховете на хората в новия, широк и отворен глобален свят, да им създаде усещане за родина, уют. Един политик от Зелените нарече това \"политически кич\" и в известен смисъл е прав, от друга страна обаче тъкмо с такива конкретни мерки може да се подкопаят безпочвените обещания на популистите.   Към края ето и още два любопитни факта: най-младият министър в кабинета на Меркел, 37-годишният Йенс Шпан, е консервативен католик, който има официален брак със своя партньор и се смята за един от най-сериозните вътрешнопартийни конкуренти на Меркел. 39-годишната министърка по въпросите на семейството и жените Франциска Гифай пък е без религиозна принадлежност. Тя беше кметица на проблемния берлински квартал Нойкьолн, където живеят много български граждани, и години наред се занимаваше с проблемите на мигрантите.   ***   Външно министерство: Хайко Маас   Министерство на семейството: Франциска Гифай   Министерство на финансите: Олаф Шолц   Министерство на правосъдието: Катарина Барли   Министерство на икономиката: Петер Алтмайер   Канцлерската служба: Хелге Браун   Министерство на отбраната: Урсула фон дер Лайен   Министерство на селското стопанство: Юлия Кльокнер   Министерство на здравеопазването: Йенс Шпан   Министерство на образованието: Аня Карличек   Вътрешно министерство: Хорст Зеехофер   Ангела Меркел за четвърти път", "date": "2018.03.19", "title": "За Меркел, популизма и родината"}
