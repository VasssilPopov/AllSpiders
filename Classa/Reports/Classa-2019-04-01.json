{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/394147-%D1%80%D0%B5%D0%BF%D1%83%D1%82%D0%B0%D1%86%D0%B8%D0%BE%D0%BD%D0%BD%D0%B8-%D1%89%D0%B5%D1%82%D0%B8-%D0%B7%D0%B0-%D0%B3%D0%B5%D1%80%D0%B1-%D0%BE%D1%82-%D0%B0%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82%D0%B3%D0%B5%D0%B9%D1%82-%D0%BF%D1%8A%D0%BB%D0%B5%D0%BD-%D0%BF%D0%B0%D1%80%D0%B8%D1%82%D0%B5%D1%82-%D0%B3%D0%B5%D1%80%D0%B1-33,9-,-%D0%B1%D1%81%D0%BF-33,4", "text": "Rегулярното национално представително проучване на обществените нагласи (22-26 март 2019г.) на агенция Алфа Рисърч, което съвпадна по време с разкритията за придобити от властимащи на различни позиции евтини апартаменти и подадените в тази връзка оставки, регистрира съществени щети върху образа и доверието към ГЕРБ във важен политически момент – два месеца преди изборите за Европейски парламент, съобщава \"Епицентър\".         По отношение на конкретния казус: На първо място, началните реакции на гражданите, измерени в хода на развитието на скандала, са твърде остри – 10.3% са на мнение, че няма проблем в придобиването на апартаментите, това е предизборна атака от страна на опозицията. Според 66.6 на сто обаче това е злоупотреба с влияние на хора във властта. Почти всеки втори от симпатизантите на ГЕРБ (47.3%) също споделя това мнение. На второ място, извън конкретната ситуация, в по-общ политически план чувствително ерозира образът на ГЕРБ по отношение на заявката за решителна борба срещу корупцията, с която дойде на власт през 2009г. Към момента едва 12.8% от българите са убедени, че ГЕРБ е партията, която води по-принципна битка в тази посока. За БСП така мислят 11.3% от анкетираните. 7.4 на сто са на мнение, че истинската битка се води от „други политически сили“. Според преобладаващото мнозинство обаче ( 57.3%) никой не води решителна борба с корупцията в България. Доколко силна като интензитет и виталност е тази нагласа и дали тя ще окаже съществено влияние върху евровота, ще покаже хода на кампанията за предстоящите европейски избори.     По отношение на индикаторите за доверие в институции, политици, партии: Изследването не може да установи какъв е „приносът“ на последния скандал за отношението на гражданите към управлението (на фона на вече съществуващи проблеми като пререканията между партиите в малкия коалиционен партньор, опрощаването на дълговете на Главното Мюфтийство, промените в Изборния кодекс, протестите на различни професионални групи и пр.), но съдейки по динамиката на обществените нагласи, той вероятно е усилил вече съществуващи съмнения и като резултат – тегли надолу партия, правителство, премиер. - Позитивното отношение към правителството спада с 4 пункта – от 17% на 13%, отрицателното нараства до 52%, като отлив на доверие е налице дори сред вътрешния кръг симпатизанти на управляващите партии. - Негативен е ефектът и върху персоналния рейтинг на премиера Б.Борисов (28% доверие срещу 43% недоверие). - Сред министрите, с най-високо доверие продължава да се ползва Т.Дончев, следван от Е.Захариева и К.Кралев. Позитивен индекс (превес на положителните над негативните мнения) имат също образователния министър Кр.Вълчев, на туризма Н.Ангелкова и на транспорта Р.Желязков. - Народното събрание е „застинало“ на 8% одобрение, но неодобрението, резултат от проблемите с кворума и гласуваните спорни законови текстове, продължава да расте, достигайки 59%. Единствено председателят на парламента Цв. Караянчева успява да запази личен рейтинг. Тя се ползва с два и половина пъти по-високо одобрение спрямо Народното събрание (20% одобрение) и двойно по-ниско неодобрение (30%). - Президентът Р.Радев възстановява част от загубеното през декември доверие и към края на месец март получава положителни оценки от 51% от българските граждани, срещу 15% отрицателни. - След арестите на знакови фигури на икономическия „преход“ в България, за първи път от пет години е налице, макар и слаб ръст в доверието към прокуратурата и съда.     По отношение на доверието в партии и лидери и на електоралните нагласи за европейските избори: На фона на щетите, които понася ГЕРБ, преминаването на останалите партии към мобилизационна изборна вълна и туширането до известна степен на острите им публични пререкания, води до стабилизиране на техните позиции, макар и на по-ниски равнища, в сравнение с управляващите. - Сред лидерите К. Нинова бележи ръст от 4 на сто, стигайки до 23%. С 3% увеличава рейтинга си Кр.Каракачанов, а В.Симеонов и В.Сидеров – с по 2%. - Липсата на реални дебати по европейските теми и по позицията на България в тях, както и текущите скандали, имат за ефект силно ограничаване на желанието за участие в предстоящите избори. Към края на март, 35% от имащите право на глас българи твърдят, че със сигурност ще участват в изборите за Европейски парламент. Почти две трети се колебаят, или са твърдо убедени, че няма да гласуват. - В резултат, след известно „откъсване“ на ГЕРБ пред БСП през февруари, към момента ножицата между двете политически сили плътно се затваря, като дистанцията между тях е в рамките на статистическата грешка. Ако евроизборите бяха днес, 33.9% от гласуващите биха пуснали бюлетина за ГЕРБ-СДС срещу 33.4% за БСП. ДПС събира 10.6% от потенциалния вот и е третата политическа сила, сигурен участник в Европейския парламент. Предвид твърдостта на ДПС избирателите, спад в активността ще увеличи тежестта на Движението и подобно на евровота от 2007г. би могло да ги постави в по-голяма близост до водещите ГЕРБ и БСП.     - Анализът сочи, че сближаването на позициите между ГЕРБ и БСП е резултат от три фактора: лек спад от около 1.5% на електоралната подкрепа за ГЕРБ спрямо февруари, отлив на желаещи да гласуват сред по-широката му електорална периферия (последната спада до 14% при средно 20-25 на сто на предишни избори), мобилизация на БСП и относително увеличаване на електоралната й тежест при по-ниска избирателна активност. Формулата ГЕРБ-СДС привлича подкрепата на две трети от бившите избиратели на ГЕРБ и една четвърт от тези на Реформаторския блок. БСП успява да задържи над 80 на сто от гласувалите за нея преди две години. - „Демократична България“ с вот от 5.1% е все още малко под бариерата от 5.88%, необходима за спечелването на мандат. Партиите от коалицията Обединени Патриоти, които в рамките на настоящото проучване са измервани поотделно, постигат следните резултати: ВМРО- 4.1%, НФСБ - 2.2%, Атака - 2.1% от решилите да гласуват. Така, като партия с най-голям шанс за излъчване на евродепутат се очертава ВМРО, но това ще зависи до голяма степен от способността й да привлече част от вота на останалите националистически формации. Другите политически сили събират под два процента от действителните гласове. - Ако тенденциите за паритет между водещите партии продължат, а други политически сили се окажат близки до прага за излъчване на евродепутати, изходът от предизборната надпревара може да се окаже силно повлиян от водачите на листи и способността им да добавят гласове към партийния вот. - Въпреки че към момента кампанията за европейските избори изглежда като че ли изцяло изместена от междупартийното противопоставяне, пътят, който Европа ще поеме през следващите пет години не е безразличен за българските граждани. През последната седмица на март Брекзит не просто прикова общественото внимание на цяла Европа, но даде нов тласък на дебата за бъдещото развитие на ЕС. Макар много хора да смятат, че България не е пряко въвлечена в процеса, той оказва влияние и у нас. Сред българското общество доминира очакването за негативно влияние на Брекзит – върху самата Великобритания, върху ЕС като цяло и върху България, в частност. Тази обща оценка, заедно с факта, че всяко пето домакинство вижда пряк риск за себе си, защото има близки в Обединеното кралство, карат 54% от българите да се обявят категорично против напускането на Великобритания. Мнението, че тя трябва да напусне ЕС споделят 15%. - Същевременно, несъстоялият се на 29-ти март развод между ЕС и Великобритания, консолидира проевропейската ориентация на българина. За 63% членството ни в ЕС е без алтернатива. На обратната позиция са едва 8%. Проблемите около Брекзит са пример за ползите от членството и мнозинството от 61% подкрепят позицията за повече взаимни остъпки между държавите в името на по-силен ЕС, срещу 39%, според които националните интереси трябва да бъдат твърдо отстоявани, дори с риск за отслабване на ЕС. Умерените, системни партии пък се припознават като способни да постигнат по-сплотен Европейски съюз и в съотношение 2:1 са предпочитани от българските избиратели пред популистките и противопоставящите се на политическия елит формации. Така, въпреки някои негативни настроения срещу конкретни решения на ЕС, като така нар. пакет „Мобилност”, например, потенциалният евроскептичен вот остава ограничен и без консолидираща го политическа сила в сравнение с други страни-членки.     Алфа Рисърч продължава да проследява общественото мнение по актуални теми и предложения за нови политически решения. През последния месец образованието отново влезе във фокуса на вниманието с предложенията за спиране помощите на родители, чиито деца не ходят на училище и въвеждане на задължителност на основното образование. - Огромното мнозинство от 84% от пълнолетните жители на страната одобряват идеята за законово регламентиране на задължително основно образование вместо заложеното към момента в Конституцията училищно обучение до 16-годишна възраст. Зад предложението застават представители на всички социално-демографски слоеве. - Подкрепено от мнозинството българи е и предложението за спиране на всички видове помощи на родители, чиито деца не посещават училище (65.8%). Въвеждането на санкция обаче среща и значим дял противници: 29% смятат, че отнемането на всички помощи би било в ущърб на детето, 5% - че помощите въобще не трябва да се обвързват с посещаването на училище. Притеснения, че подобна мярка би ощетила децата споделят хора в по-добро социално и материално положение от големите градски центрове. Категорични противници на мярката пък са представители на уязвимите социални групи. - Подкрепата за подобни мерки е съпроводена с висока обществената чувствителност по тези въпроси. В случая, одобрението и за двете предложения поражда очаквания за прилагането на работещи норми, които не просто формално ще държат децата в училище, а ще им дадат качествено образование.    ", "date": "2019.04.01", "title": "Репутационни щети за ГЕРБ от апартаментгейт! Пълен паритет: ГЕРБ - 33,9%, БСП - 33,4%"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/394143-%D0%B0%D0%BD%D0%B3%D0%B5%D0%BB-%D0%B4%D0%B6%D0%B0%D0%BC%D0%B1%D0%B0%D0%B7%D0%BA%D0%B8-%D1%82%D1%83%D1%80%D1%86%D0%B8%D1%8F-%D1%81%D1%82%D0%B0%D0%B2%D0%B0-%D0%B2%D1%81%D0%B5-%D0%BF%D0%BE-%D0%B2%D1%80%D0%B0%D0%B6%D0%B4%D0%B5%D0%B1%D0%BD%D0%B0-%D0%B8-%D0%B0%D0%B3%D1%80%D0%B5%D1%81%D0%B8%D0%B2%D0%BD%D0%B0-%D0%BA%D1%8A%D0%BC-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Ние ще търсим извинение докато не го получим, заяви евродепутатът и зам.-председател на партията ВМРО организира протест пред турското посолство в столицата. Настояваме турската държава да се извини за изключително наглото и нахално изказване на външния министър, който на всичкото отгоре се похвали, че се меси във вътрешните работи на България. Това заяви в предаването „Здравей, България” по Нова телевизия заместник-председателят на ВМРО и евродепутат Ангел Джамбазки.  „Турция става все по-враждебна и агресивна към България и води враждебна и агресивна политика. Това е недопустимо и неприемливо и ние настояваме първо за извинение и второ – за прекратяване на тези действия. Ние ще търсим това извинение докато не го получим”, каза той.  Според Джамбазки с протеста не се усилва допълнително напрежението. „Другото би било да се подадем на турския натиск и рекет”, каза той.  Заместник-председателят на ВМРО изрази мнение, че изказването е провокация. „Целта е нагнетяване на напрежение, дестабилизиране на България, заемане на позиции на предстоящите избори, има турски автобус с агитатори, който е тръгнал и ще спира в България”, каза Джамбазки.  Юлиан Ангелов беше категоричен, че изказването на турския външен министър е ясна провокация с цел да се заздравят позициите на Ердоган и да се покаже, че Турция продължава с агресивната си политика на териториите на Османската империя. „Това не е за първи път. Настояваме България да има твърда позиция срещу всички тези провокации на Турция и да отстояваме нашите национални интереси”, каза той.   \r\n  ", "date": "2019.04.01", "title": "Ангел Джамбазки: Турция става все по-враждебна и агресивна към България!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D1%82%D0%B5%D0%BC%D0%B8%D0%B4%D0%B0/item/394144-%D0%B3%D0%BB%D0%B0%D0%B2%D0%BD%D0%B8%D1%8F%D1%82-%D0%BF%D1%80%D0%BE%D0%BA%D1%83%D1%80%D0%BE%D1%80-%D1%81%D0%BE%D1%82%D0%B8%D1%80-%D1%86%D0%B0%D1%86%D0%B0%D1%80%D0%BE%D0%B2-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0", "text": "  Това съобщи за Фрог нюз говорителят на Главна прокуратура Румяна Арнаудова. Сотир Цацаров ще изпрати и отворено писмо до медиите, в което ще опише мотивите си за това решение. Успяхме да се доберем до текста, от който ви предлагаме откъси. Не подавам оставка по „лични причини“ или заради „здравословно състояние“, както сме свикнали да чуваме. Проблемът е морален. Повече от шест години изпълнявам прищевките на Пеевски и компания. Не мога повече. Издължих се на Доган за подкрепата му при назначаването ми на поста – нито един милионер от ДПС не е проверяван за каквото й да било. Всички лица, които са поискали, са назначени на съответните постове в магистратурата, службите и в различни ведомства. Прикрих и контрабандата на цигари от „Булгартабак“. Прикривах истинските собственици на „Булгартабак“ и дадох възможност тютюнопроизводството да бъде ликвидирано, заради бизнеса на двама-трима босове от ДПС, които изкупуват продукцията и я препродават в чужбина. Трудно взех решението, пише още в писмото. Знам, че прокуратурата е с най-ниско доверие от институциите. Знам че заслугата е главно моя. Нали аз назначих Иван Гешев първо за шеф на Специализираната прокуратура, а след това и за мой заместник. Давах си сметка до какво ще доведе това, но бях длъжен да го направя, защото никой друг не искаше да се захване с делото „КТБ“. Гешев не само се съгласи, но заяви, че може да вкара в ареста половин България, но ще се справи с поставената задача. А тя, както всички вече са наясно, е от най-високите етажи на политиката. Сега се вижда, че главният ни свидетел Бисер Лазов се проваля, но не разполагаме с друг. Целта е да се отрича колкото може по-дълго главната роля на Пеевски и кръгът зад него във фалита на банката. Съжалявам и за натиска, който упражних върху бизнесмена Сашо Дончев на срещата в ЦУМ. Беше глупаво, но такава бе повелята… Давам си сметка и за срива на свободата на медиите. Намесвал съм се, за да бъдат отстранени журналисти като Сашо Диков, Люба Кулезич, Ана Цолова и др., както и да бъдат проверявани постоянно най-критичните медии към мен, политиците и властта. На най-гласовитите сме повдигнали обвинения. Наша е властта – правим го. Всеки на мое място би го направил, защото такъв е моделът. Не съм нито Васил Левски нито Христо Ботев – обикновен български магистрат съм. Издигнах се до този пост благодарение на моята упоритост и познаване на изискванията на българската политика. Левски и Ботев са едни наивници, които в днешните условия щяха да гният в ареста докато им се случи някоя злополука… Откритото писмо на Цацаров описва и други случаи, за които той съжалява. Като договорката с руския му колега Юрий Чайка, например, да се прикрие случаят с отравянето на бизнесмена Емелян Гебрев, сина му и негов колега от руски агенти. За първи път разкрива и защо е привикван от турския президент Ердоган, за какво са го разпитвали американски спецове в Дубай и пр. Откровен е за ареста на кметицата на „Младост“ Десислава Иванчева и нейната заместничка Биляна Петрова. Знаех, че случаят е много мръсен и съшит с бели конци, затова възложих задачата на Гешев. Може да бъдат оправдани, защото няма доказателства, но те трябваше да бъдат отстранени. Да, трябваше в онзи момент. Превземането на либийския танкер „Бадр“ също бе разпоредено. Не мога да кажа в момента от къде и кого. Някой ден… Нахлуването в адвокатски кантори и жилища бе незаконно, но и това бе част от плана. Не можех да се възпротивя. Чашата преля, когато избухна скандалът с апартаментите на Цветанов, Цачева и другите. Знаех, че ще трябва да ги вадим от калта и да ги изкарваме по-чисти от изворна вода. Цветанов ми звъни през пет минути. Все повтаря, че има голяма заслуга за назначаването ми и трябва да му се реванширам. Звъни ми – шефът на КПКОНПИ Пламен Георгиев. Никога не съм го харесвал, защото за да седне в стола ми е готов да свърши неща, за които дори Гешев би се замислил. Има моменти в живота на човек, в които той си дава сметка, че освен пари и кариера, има и други ценности. С оттеглянето си от поста Главен прокурор, искам да потърся именно тези ценности. Знам, че тези признания, ще бъдат възприети като първоаприлска шега, но не мога да чакам повече. Корупцията наистина погубва тази страна. Затова реших, че поне веднъж в живота си човек трябва да постъпи почтено. Поне веднъж… Така завършва изложението на Сотир Цацаров. Очаква се изявление на представляващия ВСС Боян Магдалинчев, считан за един от най-доверените хора на Цацаров и Пеевски. Главният прокурор Сотир Цацаров е подал оставка. Тя е депозирана във Висшия съдебен съвет, където ще бъде гласувана в сряда. Със сигурност тя ще бъде подкрепена, тъй като Цацаров е провел предварителни разговори с колегите си от прокурорската квота и тези от квотата на Пеевски.", "date": "2019.04.01", "title": "Главният прокурор Сотир Цацаров подаде оставка!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D1%82%D0%B5%D0%BC%D0%B8%D0%B4%D0%B0/item/394145-%D0%B3%D0%BB%D0%B0%D0%B2%D0%BD%D0%B8%D1%8F%D1%82-%D0%BF%D1%80%D0%BE%D0%BA%D1%83%D1%80%D0%BE%D1%80-%D1%81%D0%BE%D1%82%D0%B8%D1%80-%D1%86%D0%B0%D1%86%D0%B0%D1%80%D0%BE%D0%B2-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0", "text": "  Това съобщи за Фрог нюз говорителят на Главна прокуратура Румяна Арнаудова. Сотир Цацаров ще изпрати и отворено писмо до медиите, в което ще опише мотивите си за това решение. Успяхме да се доберем до текста, от който ви предлагаме откъси. Не подавам оставка по „лични причини“ или заради „здравословно състояние“, както сме свикнали да чуваме. Проблемът е морален. Повече от шест години изпълнявам прищевките на Пеевски и компания. Не мога повече. Издължих се на Доган за подкрепата му при назначаването ми на поста – нито един милионер от ДПС не е проверяван за каквото й да било. Всички лица, които са поискали, са назначени на съответните постове в магистратурата, службите и в различни ведомства. Прикрих и контрабандата на цигари от „Булгартабак“. Прикривах истинските собственици на „Булгартабак“ и дадох възможност тютюнопроизводството да бъде ликвидирано, заради бизнеса на двама-трима босове от ДПС, които изкупуват продукцията и я препродават в чужбина. Трудно взех решението, пише още в писмото. Знам, че прокуратурата е с най-ниско доверие от институциите. Знам че заслугата е главно моя. Нали аз назначих Иван Гешев първо за шеф на Специализираната прокуратура, а след това и за мой заместник. Давах си сметка до какво ще доведе това, но бях длъжен да го направя, защото никой друг не искаше да се захване с делото „КТБ“. Гешев не само се съгласи, но заяви, че може да вкара в ареста половин България, но ще се справи с поставената задача. А тя, както всички вече са наясно, е от най-високите етажи на политиката. Сега се вижда, че главният ни свидетел Бисер Лазов се проваля, но не разполагаме с друг. Целта е да се отрича колкото може по-дълго главната роля на Пеевски и кръгът зад него във фалита на банката. Съжалявам и за натиска, който упражних върху бизнесмена Сашо Дончев на срещата в ЦУМ. Беше глупаво, но такава бе повелята… Давам си сметка и за срива на свободата на медиите. Намесвал съм се, за да бъдат отстранени журналисти като Сашо Диков, Люба Кулезич, Ана Цолова и др., както и да бъдат проверявани постоянно най-критичните медии към мен, политиците и властта. На най-гласовитите сме повдигнали обвинения. Наша е властта – правим го. Всеки на мое място би го направил, защото такъв е моделът. Не съм нито Васил Левски нито Христо Ботев – обикновен български магистрат съм. Издигнах се до този пост благодарение на моята упоритост и познаване на изискванията на българската политика. Левски и Ботев са едни наивници, които в днешните условия щяха да гният в ареста докато им се случи някоя злополука… Откритото писмо на Цацаров описва и други случаи, за които той съжалява. Като договорката с руския му колега Юрий Чайка, например, да се прикрие случаят с отравянето на бизнесмена Емелян Гебрев, сина му и негов колега от руски агенти. За първи път разкрива и защо е привикван от турския президент Ердоган, за какво са го разпитвали американски спецове в Дубай и пр. Откровен е за ареста на кметицата на „Младост“ Десислава Иванчева и нейната заместничка Биляна Петрова. Знаех, че случаят е много мръсен и съшит с бели конци, затова възложих задачата на Гешев. Може да бъдат оправдани, защото няма доказателства, но те трябваше да бъдат отстранени. Да, трябваше в онзи момент. Превземането на либийския танкер „Бадр“ също бе разпоредено. Не мога да кажа в момента от къде и кого. Някой ден… Нахлуването в адвокатски кантори и жилища бе незаконно, но и това бе част от плана. Не можех да се възпротивя. Чашата преля, когато избухна скандалът с апартаментите на Цветанов, Цачева и другите. Знаех, че ще трябва да ги вадим от калта и да ги изкарваме по-чисти от изворна вода. Цветанов ми звъни през пет минути. Все повтаря, че има голяма заслуга за назначаването ми и трябва да му се реванширам. Звъни ми – шефът на КПКОНПИ Пламен Георгиев. Никога не съм го харесвал, защото за да седне в стола ми е готов да свърши неща, за които дори Гешев би се замислил. Има моменти в живота на човек, в които той си дава сметка, че освен пари и кариера, има и други ценности. С оттеглянето си от поста Главен прокурор, искам да потърся именно тези ценности. Знам, че тези признания, ще бъдат възприети като първоаприлска шега, но не мога да чакам повече. Корупцията наистина погубва тази страна. Затова реших, че поне веднъж в живота си човек трябва да постъпи почтено. Поне веднъж… Така завършва изложението на Сотир Цацаров. Очаква се изявление на представляващия ВСС Боян Магдалинчев, считан за един от най-доверените хора на Цацаров и Пеевски. Главният прокурор Сотир Цацаров е подал оставка. Тя е депозирана във Висшия съдебен съвет, където ще бъде гласувана в сряда. Със сигурност тя ще бъде подкрепена, тъй като Цацаров е провел предварителни разговори с колегите си от прокурорската квота и тези от квотата на Пеевски.", "date": "2019.04.01", "title": "Главният прокурор Сотир Цацаров подаде оставка!"}
{"url": "http://www.classa.bg/%D1%81%D0%B2%D1%8F%D1%82/item/394146-%D0%B5%D1%80%D0%B4%D0%BE%D0%B3%D0%B0%D0%BD-%D0%B8%D0%B7%D0%B3%D1%83%D0%B1%D0%B8-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D1%81%D0%B8-%D0%BB%D1%8E%D0%B1%D0%BE%D0%B2", "text": "„Истанбул е най-голямата ми любов, изгубим ли го, значи ще изгубим Турция“, тези думи на президента Реджеп Ердоган от предизборните митинги припомня днес опозиционният всекидневник „Джумхуриет“. Републиканската народна партия печели кметските постове в столицата Анкара и в мегаполиса Истанбул, което властта ще атакува с жалби. Има опасения, че Ердоган ще отмени с указ резултатите за двата най-важни града и ще назначи свои хора. Преброени са 99,8% от бюлетините в 194 678 урни в страната. Вотът премина при изключително висока избирателна активност – право на глас имат 57 093 410 души, до урните отидоха 48 284 958 души. Невалидните бюлетини са 1 096 540. В Анкара за кандидата на опозицията Мансур Яваш гласуваха 50,89% от избирателите при 47,1% за този на управляващата Партия на справедливостта и развитието /ПСР/. В Истанбул претендентът за кметския стол Бинали Йълдъръм призна, че „изглежда Имамоглу печели повече гласове от нас“. Йълдъръм беше председател на парламента, но Ердоган го прати да се състезава за кметската власт. При 99,7% преброени бюлетини за кандидата на опозицията Екрем Имамоглу са гласували 48,78% от избирателите, а за Йълдъръм 48,5%. „Джумхуриет“ публикува снимки на първите страници на близките до властта вестници, които побързаха да обявят тоталната победа на ПСР, „но се препънаха в резултатите“. В следизборната нощ Ердоган се обърна с реч към поддръжниците на оглавяваната от него партия, които се събраха пред централата в Анкара. Той каза, че подкрепата на народа е позволила ПСР да победи на вота. Така кандидатите от политическия блок Народен алианс, съставен от ПСР и Партията на националистическото действие, са спечелили 778 кметове, в това число и в 16 големи градове. Така около 56% от всички кметове ще бъдат представители на ПСР. Президентът изрази признателност към всички избиратели, подкрепили националния интерес и особено към етническите кюрди. Ердоган заяви, че от утрото на 1 април ПСР ще приложи максимум усилия, за да отстрани пробойните в дейността на управляващата партия. „Предстоящите години ще бъдат период на преобразования за Турция. Партията на справедливостта и развитието разглежда политиката не като средство за натиск върху опонентите, а като инструмент за служба на страната и народа.Никой, в това число и аз, няма право да поставя личните си интереси по-високо от интересите на Турция. Приоритет за всеки гражданин са интересите на страната“, каза турският лидер. В предстоящите 4,5 години властта смята да се концентрира в постигането на поставените задачи както на международната арена, така и вътре в Турция. Ердоган съобщи още, че властите готвят нова програма за огромни реформи в страната. Приоритет за тях в периода до 2023 г. е развитието на икономиката, нарастване на експорта и ръст в трудовата заетост. Турските медии съобщават и любопитни факти от изборите. В Токат победител отново е старият квартален кмет – само с 1 глас повече той печели 6-ия си мандат на поста след близо 25 години управление. Кандидатът на ПСР в Есенюрт по време на кампанията си наелектризираше хората по митингите с това, припомня „Джумхуриет“: „Ако изгубим Есенюрт, губим исляма, Ерусалим и Мекка“. Той обаче претърпя тежко поражение, там спечели опозицията.", "date": "2019.04.01", "title": "Ердоган изгуби най-голямата си любов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394140-%D0%B7%D0%B5%D0%BB%D0%B5%D0%BD%D0%B8%D1%82%D0%B5-%D0%BE%D1%82%D0%B2%D1%80%D1%8A%D1%89%D0%B0%D1%82-%D0%BD%D0%B0-%D1%83%D0%B4%D0%B0%D1%80%D0%B0", "text": "Това можеше да се очаква – след вестникарските нападки срещу зелената мафия мафията да позеленее от яд и да отвърне на удара. „Агент 007 заменя петрола за ток” – научаваме от „СТАНДАРТ”. Странна замяна, ако питате мен – петролът може да се носи в туби, а токът – в какво – в кофи ли? Слава Богу, че си имаме „ТЕЛЕГРАФ”, който да доуточни, че всъщност „Агент 007 подкарва електромобил”. Защо, ще попитате – елементарно – „Целта е да се направи героят по-приемлив за защитниците на околната среда”.    Виждате какво става по света – човек вече не може да трепе лошите, без да се подмазва на зелените – ето това става!  В „ТРУД” доайенът Иван Гарелов констатира, че „Оглупяваме бързо, неусетно дори” – по повод на една малка манипулацийка – по време на теглене на жребия на телевизионно шоу бутонът започва да си се натиска сам и жребият да си се тегли независимо от желанието на участници и продуценти. Горчивата истина научаваме от сайта „Е-ВЕСТНИК” – сред публиката на шоуто, което обръсна най-легендарния мустак на прехода, била и председателката на парламента г-жа Караянчева. А докато се радва на любовта на народа и изпълненията, неизвестна, предполага се – зелена престъпна ръчица взела, та спукала гумите на служебната є кола. Така е, като не кара на ток, разбира се. Другото, което се разбира е, че проспалата зелената провокация охрана изведнъж се активизира и „включва специален уред, който блокира определени УКВ честоти и мобилни телефони наоколо.” И бутона на шоуто, между другото.  А междувременно мафията посяга на най-скъпото ни – „3D принтер прави вегански пържоли” – твърди „ТРУД”. Шеф Манчев може направо да си хвърли дипломата от някой висок етаж и да скочи след нея – в кухнята вместо скари, печки и хладилници ще щракат принтери. А клиентите ще поръчват примерно така: „Разпечатайте ми една пържола, само да е по-постничка”…  Хубавото е, че технологията още не е разработена и принтерът е бавничък – „машината може да произведе близо 100 грама продукт за около половин час”. Като знаем, че една наша пържола отива към четвърт кило – три ракии ще заминат, докато се разпечата.  Добре е, че зелената агресия среща достоен отпор – „Рапър ще доказва, че Земята е плоска” – тръби „ТЕЛЕГРАФ”. Съвсем сериозно – „Рапърът Боби Рейс Симънс иска да лети в космоса, за да докаже, че Земята е плоска”. За целта дори „стартира кампания за набиране на средства, за да изпрати собствени сателити в космоса”.  Гледайте и се учете – така се бори зелената мафия!  А в това, че мафията трябва да бъде борена, вече всички се убедиха – „Александър Томов ще бори корупцията” – тържествено провъзгласява „ТРУД”. За да не помислим, че става дума за някогашния световен шампион по борба – свободен стил, има и снимка – става дума за другия Александър Томов, наричан кой знае защо „Добрия вълк”…  Защото има и лоши вълци – ако не знаете.  А на всички, които твърдят, че инфлацията не е това, което четем по вестниците, и левът все повече олеква, „ТЕЛЕГРАФ” избожда очите със заглавието „Еднолевката удари 40 лв. в нета”. Ако сте си запазили червената хартиена банкнота, като едното нищо ще получите насреща четири десетачки – това лошо ли е? Вярно, по някое време еднолевките ще свършат, но пък на тяхно място ще продаваме двулевки, после – петачки, после….  Как да не ни домилее за времето, когато изпращахме децата на училище с хилядарка в джобчето, за да могат да си купят кифла в междучасието! Очевидно са се преместили на друго място – от съдебния репортаж на „ТРУД” за делото срещу кметицата на „Младост” става ясно, че когато подирили трите телефона на обвиняемата, се оказало, че сред веществените доказателства „не са самите телефони и сега прокуратурата трябва да ги открие”.  Ех, бързи, смели, сръчни…  Дали не са пак зелените?   От ", "date": "2019.04.01", "title": "Зелените отвръщат на удара"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394141-%D0%B1%D0%B8%D1%82-%D0%B8-%D0%BF%D0%BE%D0%BB%D0%B8%D1%82%D0%B8%D0%BA%D0%B0", "text": "Отива си една седмица, в която станахме свидетели на опити за развръзка на скандала с апартаментите на различни представители на властта. Докато слушах обясненията на министри, прокурори или липсата на обяснения от страна на представители на съдебната власт, през цялото време си мислех за средата, в която ни се налага да живеем. Какво се случва със заобикалящата ни среда? В София в момента почти няма здрав тротоар. Тънем в прах от нови строежи и занемарени бетонови скелети, които се правят да изглеждат като нови. Сгради има, улици - все по-малко. Затварят една улица, за да я ремонтират, и прехвърлят трафика към съседните. Докато стане готова улицата в ремонт, още пет улици започват да изглеждат като след бомбардировка. Ще ги затворят и тях, за да се разбият вече ремонтираните. Лудост някаква. Когато средата, в която живееш е хаотична, няма начин това да не оказва влияние върху психиката ти. Хаосът ражда безредие и агресия.  Изнервени шофьори спират където си поискат. Хора се карат по трамваите. Отварят заведение на булеварда, въпреки че спирането е забранено, клиентите си правят паркинг. Още повече задръстване. Баварецо е там. Идва ти да крещиш, но на кого да се оплачеш? Всички гледаме да кривнем от правилата, леко да нарушим закона, ако може с малко, но да можем да се похвалим, че сме излъгали системата. Това се случва в много аспекти на ежедневието ни. Като гледаме цените на имотите, придобили нашите новодомци, не мога да спра да мисля за следното. Основният проблем тук не е квадратурата или законовите вратички. Основният въпрос е как става така, че имотните придобивки на много от новодомците съвпадат с престоя им във властта? Уж държавна работа, пък апартаменти за милиони. Кой баба му имала старо къще, кой имал богата жена. На друг пък сина му на 20 вече пазарува с цифри, колкото ние няма да изкараме за три живота. И все пак очаквах някоя институция да повдигне точно този въпрос - за произхода на парите, с които са купени апартаментите. Но това така и не се случва. А и опозицията също няма интерес от подобни проверки. Тук е разковничето - каква е градацията на финансовото и имотното състояние на властимащите във времето, което те прекарват на високи постове.  Защото ако един човек влиза във властта с поведение като на гарата с торбите, с бурканье, с мечта за \"квартира\" в центъра, мястото му не е там. И общественият интерес е последната мисъл за него.     Ако приемем, че хаосът също има своя йерархия, той се пренася или отгоре-надолу или отдолу-нагоре. Тоест, или тези отгоре задават етичните, моралните и дори поведенческите норми в обществото, или те самите са проекция на нашия общ колективен манталитет. Или те формулират моделите за поведение, или ние сами рисуваме образите на нашите управници, задавайки морални образци, които можем да следваме. Или можем да търпим. Кой отговор мислите, че е правилният?", "date": "2019.04.01", "title": "Бит и политика"}
{"url": "http://www.classa.bg/%D1%81%D0%B2%D1%8F%D1%82/item/394142-%D0%B5%D1%80%D0%B4%D0%BE%D0%B3%D0%B0%D0%BD-%D0%B3%D1%83%D0%B1%D0%B8-%D0%B0%D0%BD%D0%BA%D0%B0%D1%80%D0%B0,-%D0%B8%D1%81%D1%82%D0%B0%D0%BD%D0%B1%D1%83%D0%BB-%D0%B8-%D0%B8%D0%B7%D0%BC%D0%B8%D1%80", "text": "Управляващата партия се готви да оспори резултатите в столицата Партията на турския президент Реджеп Тайип Ердоган губи Анкара, Истанбул и Измир според най-новите резултати от местните избори вчера, огласени в турските медии.  В Истанбул при обработени 99,75 на сто от гласовете печели кандидатът на опозиционната Народнорепубликанска партия (НРП) Екрем Имамоглу с 48,79 на сто подкрепа спрямо 48,51 процента за Бинали Йълдъръм, кандидата на управляващата Партия на справедливостта и развитието (ПСР) и бивш министър-председател на Турция.   В столицата Анкара в надпреварата за кметския пост се наложи Мансур Яваш, също издигнат от опозицията, с 50,90 процента от гласовете при 99,82 обработени бюлетини. Яваш измества Мехмет Йозхасеки, издигнат от ПСР, който събра 47,10 процента от гласовете.  Измир, който е традиционна крепост на кемалистите, пак ще бъде управляван от опозиционната НРП, след като нейният кандидат за кмет Тунч Сойер събра 58,06 на сто от гласовете срещу 38,67 за Нихат Зейбекджи, бивш министър на икономиката, издигнат за кандидат-кмет от партията на Ердоган.   Данните са поместени на сайта на турския в. \"Сабах\" и непрекъснато се актуализират.   ПСР междувременно планира да оспори резултатите в Анкара, очаквайки да промени изхода от вота, посочва Ройтерс.   Пред репортери в Анкара генералният секретар на ПСР Фатих Шахин заяви, че партията му ще оспори изборните резултати във всеки район на столицата. По думите му по този начин ПСР ще осъществи \"значителен напредък\".      ", "date": "2019.04.01", "title": "Ердоган губи Анкара, Истанбул и Измир!"}
{"url": "http://www.classa.bg/%D1%81%D0%B2%D1%8F%D1%82/item/394137-%D0%BF%D1%80%D0%BE%D1%82%D0%B5%D1%81%D1%82-%D0%B2%D1%8A%D0%B2-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D1%81%D1%80%D0%B5%D1%89%D1%83-%D0%BD%D0%B0%D0%BC%D0%B5%D1%81%D0%B0%D1%82%D0%B0-%D0%BD%D0%B0-%D0%BD%D0%B0%D1%82%D0%BE-%D0%B8-%D1%81%D0%B0%D1%89-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0", "text": "Стотици хора излязоха по улиците на Вашингтон на 30 март, за да се противопоставят на срещата на министрите на НАТО в американската столица, насрочена за следващата седмица. Демонстрантите също осъдиха агресивното участие на САЩ в политическата криза във Венецуела. Маршът имаше за цел да демонстрира \"масово народно противопоставяне на НАТО, на войните, расизма и американската агресия срещу Венецуела\", според Националния ръководен комитет по мобилизация, коалиция, представляваща десетки пацифистки движения и групи за действие. Демонстрантите се събраха на площад \"Лафайет\", пред Белия дом и след това преминаха през централите на Международния валутен фонд, Световната банка и Организацията на американските държави, които според протестиращите са частично отговорни за политиките на \"западните .империалисти\". Плакатите на протестиращите носеха послания като \"Не на НАТО, не на войната и расизма\", \"Обединявайте се за борба срещу расистките войни на НАТО\", \"Бомбите на НАТО = робството в Либия\", „НАТО уби милиона иракчани\" и \"Прекратете военните престъпления на НАТО\". Освен лозунгите във връзка със срещата на външните министри на НАТО в американската столица на 3 и 4 април, съвпадаща със 70-годишнината на Алианса, имаше и други, като \"Не на войната срещу Венецуела\", \"Ръцете долу от Венецуела\" и \"Санкциите на САЩ предизвикаха кризата във Венецуела\". Преди дни американският президент Доналд Тръмп обяви нов кръг от санкции срещу Каракас, заявявайки, че Вашингтон може да наложи \"много по-строги\" принудителни мерки, ако е необходимо. Американският президент неколкократно повтори, че \"всички опции, включително и военните, са възможни\", за да се сложи край на правителството на Николас Мадуро във Венецуела.", "date": "2019.04.01", "title": "Протест във Вашингтон срещу намесата на НАТО и САЩ във Венецуела"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/394139-%D0%B4%D0%BE-4000-%D0%B5%D0%B2%D1%80%D0%BE-%D0%BD%D0%B0-%D0%BA%D0%B2-%D0%BC-%D0%B2-%D0%BD%D0%B5%D0%B1%D0%BE%D1%81%D1%82%D1%8A%D1%80%D0%B3%D0%B0%D1%87%D0%B0-%D0%BD%D0%B0-%E2%80%9E%D0%B0%D1%80%D1%82%D0%B5%D0%BA%D1%81%E2%80%9D-%D1%85%D0%BE%D1%80%D0%B0%D1%82%D0%B0-%D0%BD%D0%B0-%D0%B3%D0%B5%D1%80%D0%B1-%D1%81%D0%B0-%D0%B4%D0%B5%D0%B9%D1%81%D1%82%D0%B2%D0%B0%D0%BB%D0%B8-%D0%BA%D0%B0%D1%82%D0%BE-%D0%BE%D0%BF%D0%B3", "text": "Поправката на Закона за устройство на териториите осигурява на фирма „Артекс” приход за над 100 млн. евро от т. нар. небостъргач в столичния кв. „Лозенец”. Как става това и защо не го обясниха медиите? Според писмена оферта за апартаменти в новия недостроен т. нар. небостъргач в столичния кв. „Лозенец”, цените варират между 2400 евро и 4000 евро на кв. метър, според височината на етажа. При това става дума за цени „на зелено”, преди още сградата да е завършена. Сградата има продаваема площ на етаж към 1000 кв. м. Според офертата се продава жилищна площ, която на различни етажи варира около 800 кв. м. Освен жилища (ателиета) са предвидени и офис площи. Високата сграда може и да загрозява квартала, да създаде проблем там, поради непредвидения поток от коли към нея, но за живеещите в небостъргача това ще бъде най-хубавата гледка от жилище към София и Витоша, като се има предвид местоположението. Точно това оскъпява допълнително жилищната площ в сградата.   Офертата е на фирма „Артекс”, която продаде на зам.-шефа на ГЕРБ Цветанов апартамент на цял етаж, с личен асансьор, гаражи, тераса почти колкото апартамента, за цена 670 евро на кв. метър. За същата сграда фирмата е давала оферти от над 3000 евро на кв. метър. Както стана известно, за цена 870 евро кв. метър са се уредили и бившата вече министърка на правосъдието Цачева, в друга завършена сграда в същия квартал, и шефът на Комисията по култура в парламента Вежди Рашидов и др.   Каква е обаче връзката   между небостъргача и продадените евтино апартаменти на висша номенклатура от ГЕРБ – това е въпрос, който големите медии не обясниха и беше заметен под килима. Телевизиите се ограничиха да предадат обилните и лъжливи обяснения на Цветанов, че поправката в ЗУТ – Закона за устройство на териториите – нямала нищо общо със строежа на „Артекс” в „Лозенец”, срещу който има протести и инициативен комитет от живеещи в квартала. Тази поправка е приета пред 2017 г., с нея се удължава срокът, в който е валидно едно разрешително за строеж от 5 години на 10 години. Именно тази поправка прави възможно строителството на 34-етажния небостъргач в „Лозенец”. Фирмата „Артекс” е получила разрешително за строеж през 2007 г. януари, от тогавашния главен архитект на София Петър Диков. Това става два дни преди да влезе в сила нов устройствен план, според който в „Лозенец” не могат да се строят сгради по-високи от 6 етажа или до 8, ако се използват обичайните скосявания на последни етажи в покрива. Разрешителното е подписано в последния момент, два дни по-късно става невъзможно да се издаде заради новия план.  Само че за 5 години фирмата „Артекс” не успява да започне строителство на сградата и разрешителното изтича. През 2012 г. е подписано удължаване на срока на разрешителното с още 5 години. Това позволява законът. Но и тези 5 години изтичат. А по закон разрешителното повече не може да се удължава. Точно тогава парламентарната група на ГЕРБ внася поправката в закона, с която срокът на едно разрешително за строеж се удължава от 5 на 10 години.   строителството на небостъргача. Това признават и от фирма „Артекс”, след като по случая излязоха коментари, включително от сегашния главен архитект на София, че строителството не е напълно законно. Ето становището на „Артекс”: „Във връзка с появилите се неверни твърдения от последните дни относно законността на строителството на сграда „Златен век“ ръководството на Артекс Инженеринг декларира, че проектът се изпълнява изцяло в съответствие с действащото българско законодателство и притежава всички необходими действащи законови документи за това.  Разрешението за строеж е издадено на 26 януари 2007 г. а през 2010 г. е издаден протокол за откриване на строителната площадка и определяне на строителна линия и ниво. През 2012 г. разрешителното за строеж е презаверено за 5 години. Но през 2017 г. са приети промени в ЗУТ и срокът на валидността му е удължен на 10 г. от датата на започване на строителството. Тази за сградата „Златен век” била 11 януари 2010 г. При така приетия законов текст и с оглед факта, че сградата от самото начало (от 2007 г.) е категоризирана като 2 категория строеж по ЗУТ, не е необходима презаверка на разрешението на строеж преди 11.01.2020 г. и строежът й е законосъобразен“.     След тази поправка в закона, която спасява сградата на „Артекс”, същата фирма продава на цени няколко пъти под пазарните апартаменти на хора от върхушката на ГЕРБ. Медиите не обясниха това. Те се занимаваха предимно с това „откъде дойде ударът” среще ГЕРБ. В цивилизована държава, в която има прокурори на място, Цветанов и хората около него в парламента, които са внесли тази поправка, могат да бъдат разследвани като Организирана престъпна група. Като черешка на тортата е, че Цветанов разменя двата си апартамента в кв. „Изток” и доплаща, а фирмата „Артекс” веднага същия ден ги продава на друг човек от ГЕРБ. Като всичко това противно на практиката е вписано в един и същи ден в имотния регистър, което според юристи е невъзможно.", "date": "2019.04.01", "title": "До 4000 евро на кв. м в небостъргача на „Артекс”. Хората на ГЕРБ са действали като ОПГ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394138-%D0%BA%D0%BE%D0%B1%D1%80%D0%B0%D1%82%D0%B5%D0%BD-%D0%B7%D0%B0%D0%B2%D0%BE%D0%B9", "text": "Този текст е за нежеланите целувки, изпълнени с добри намерения. Знам, че темата вече ви писна. Съвсем правилно. Потанцувахме в скута й, сега вече ни дразни. Открай време първични мъже оплитат конците с напористи жени. Ние просто мерим кой какъв простак е и коя – каква куртизанка. Учим се да уважаваме личните желания на жените пред тези на мъжете. Защото първите винаги знаят кога \"да\" е \"не\", а вторите все взимат \"не\"-тата за \"да\". Въпросът е в изненадата. Приятна или неприятна ще е. Неприятните изненади се наричат тормоз. Позволете да ви потормозя още малко с общи приказки, сега ще стигнем и до същината.     В нощта на целувката (както вече поетично назовавам датата 22 март) Кубрат Пулев, освен че даде поредното трудно интервю, победи и Богдан Дину в доста интересен сблъсък. От спортна гледна точка видяхме един много амбициран и в същото време спокоен Кубрат, в отлична форма и с впечатляваща пъргавина. Подобрил е доста от старите си номера. Вече го няма тоя джаб-енд-граб, дето го практикува срещу Кличко. Прав, клинч, удар в тила. Макар че Дино изяде един-два туката в малкия мозък и нашия дори го грозеше дисквалификация. Да не говорим, че получи кръстовидна аркада и тенът на тялото му се промени от удари с размазана кръв. Обаче устиска тая българска чутура и в крайна сметка Дину приключи коленичил. Доста емоционален мач, макар и технически за боклука. От културна гледна точка също интересен сюжет. Американците объркаха националните ни флагове – за гигантска радост на малцината либерални интернационалисти, които гледат балкански кьотек по нощите. Хубава тема би станало да си обсъдим всички тия аспекти на бита в чужбина. Целувката ни отне тази възможност. Натрапи се във вниманието повече от същността на вечерта. Ние дори не помним какво говореше Кубрат. По-добър ли му става английският след удари в главата; още ли смята, че ще нокаутира Джошуа и няма ли как да ги намалим тия удари в тила. Но целувката победи цялото останало съдържание, каквото и да е било. Една глупава, мърлява мляска по чувствителността и националната ни дразнимост. За Бога, сексът още продава, въпреки metoo. Заради тая целувка съвсем забравихме, че водихме един друг мач. Бяхме нагънали Цветанов в ъгъла и той беше в глуха защита, реалиста клет. Не помня уцелихме ли го в малкия мозък. Бяхме го спипали. Това беше темата на рунда. Апартаментите на властта се казваше мачът. Оставки, мокри от безсрамие. Неприятен вкус на гнило. Не пречи да поетизираме малко и тая долна тема. И точно в този момент получихме изненадващата тема с намокрената репортерка. Глупава, дори тъпа тема. Но адски разсейваща. Можело ли да се целуват въпреки желанието им жени, специално стараещи се да ги желаеш. Някои дами адски обичат контрола, други умират да го губят. Струва ли това скъпо в зенита на травматичните сексуални реминисценции? Да, разбира се. И някои феминистки адвокатки изкараха доста добри пари на гърба на тоя праведен бизнес акселератор. Темата има и допълнителни пластове. Кобрата очевидно е много по-умен, отколкото го мислите. Джени всъщност е жертва на либералните догми, които уж я бранят. Все пак прочутото становище на сайта Вегас спортс не-знам-си-какво, от което тръгна всичко, е подписано от конкретен човек. Не е от шефовете на сайта, както нашите медии тук йерархично обобщиха. Писмото на недоволството е с автор Кристина Сандърс от Некст Плей. Това е компания за маркетинг и реклама. Кристина е тъмнокожа 26-годишна предприемачка. Тя вярва в женската сила в бизнеса. Прочетете й едно две-интервюта, аз си загубих това време. Така правят репортерите, освен че се целуват. Г-ца Сандърс не е шефката на сайта, а е част от екипа, фриленсър, като нашата мила познайница Суши. Просто една едра афроамериканка се е почувствала засегната, че една гърдеста азиатоамериканка се забавлява отвъд стандартите на епохата. А те са важни, Джени! С нас ли си, или с тях?! Кажи, че ти беше лошо, ще получиш милион за страданието си. Истински тормозените жени ще почакат. Сега задаваме жалоните на минимума.  После   , помните. И така горката репортерка беше сдъвкана от две страни – мъжка и женска. Както обикновено се случва с по-слабите жени под феминистки контрол.     Но така де, пак тая целувка дробим. Аман от тая целувка и световните й аспекти. Драйфа ни се от нея! Ние си имахме наш мач, локален, дребен, но важен. Нежелана от никого беше тая орална тема, какво значение има дали е пълна с добри намерения. Ех, как бих искал да ви съдя, да ви отнема лиценза за раздухването на тая целувка. Честно. Хайде да се върнем на по-важната тема. Цветанов, къде си? Или отмина моментумът и сега е фатално късно? Да, от това се опасявах...", "date": "2019.04.01", "title": "Кобратен завой"}
{"url": "http://www.classa.bg/%D1%81%D0%B2%D1%8F%D1%82/item/394136-%D1%80%D1%83%D1%81%D0%BA%D0%B8%D1%82%D0%B5-%D0%B1%D0%B0%D0%BD%D0%BA%D0%B8-%D1%81%D0%B5-%D0%BF%D1%80%D0%B8%D1%81%D1%8A%D0%B5%D0%B4%D0%B8%D0%BD%D1%8F%D0%B2%D0%B0%D1%82-%D0%BA%D1%8A%D0%BC-%D0%BA%D0%B8%D1%82%D0%B0%D0%B9%D1%81%D0%BA%D0%B0%D1%82%D0%B0-%D0%B0%D0%BB%D1%82%D0%B5%D1%80%D0%BD%D0%B0%D1%82%D0%B8%D0%B2%D0%B0-%D0%BD%D0%B0-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0-swift", "text": "Няколко руски банки се присъединиха към Китайската международна платежна система (CIPS), система аналогична на международната система за разплащания SWIFT, за да улеснят операциите между двете страни, съобщи висш служител на Централната банка на Русия. \"По отношение на сътрудничеството в областта на платежните системи, няколко банки вече са се свързали с китайската система CIPS, което направи възможно опростяването на процедурата за плащане\", каза Владимир Шаповалов, който оглавява отдела, занимаващ се с чуждестранни регулатори в международното сътрудничество на банката. В допълнение, Шаповалов се надява, че неговите китайски колеги ще обърнат повече внимание на руската алтернатива на SWIFT, наречена SPFS (Система за трансфер на финансови съобщения), тъй като това ще позволи допълнително да се засили двустранната търговия. \"Банката на Русия е създала системата SPFS, чиято експортна версия беше представена в края на миналата година, а сега ние активно я показваме на света, включително и в Китай, като се надяваме, че китайските банки ще я разгледат по-активно\", заяви официалният представител в рамките на VIII руско-китайски международен форум. SPFS е създадена от Банката на Русия в отговор на американските заплахи за изключване на руските банки от SWIFT заради санкциите (което вече се случи с Иран). Повече от 11 000 финансови институции в повече от 200 страни понастоящем са свързани с платежната мрежа на SWIFT.", "date": "2019.04.01", "title": "Руските банки се присъединяват към китайската алтернатива на системата SWIFT"}
{"url": "http://www.classa.bg/%D1%81%D0%B2%D1%8F%D1%82/item/394133-%D0%B3%D1%80%D0%B0%D0%B6%D0%B4%D0%B0%D0%BD%D0%B8%D1%82%D0%B5-%D1%81%D1%80%D0%B5%D1%89%D1%83-%D0%BD%D0%B5%D0%B1%D0%BE%D1%81%D1%82%D1%8A%D1%80%D0%B3%D0%B0%D1%87%D0%B0-%D0%BD%D0%B0-%D0%B0%D1%80%D1%82%D0%B5%D0%BA%D1%81,-%D0%B8%D1%81%D0%BA%D0%B0%D1%82-%D0%B4%D0%BD%D1%81%D0%BA-%D0%B4%D0%B0-%D0%B1%D1%83%D1%82%D0%BD%D0%B5-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%B0%D1%82%D0%B0-%D1%87%D0%B0%D1%81%D1%82-%D0%BE%D1%82-%D1%81%D0%B3%D1%80%D0%B0%D0%B4%D0%B0%D1%82%D0%B0", "text": "Небостъргачът на фирма Артекс на столичната улица \"Златен рог\" да бъде съборен. Това искат хората от Инициативен комитет \"Лозенец\", които са \"срещу незаконното строителство на 120-метровата сграда\".      Те настояват за незабавно спиране на строежа, разрушаване на незаконно построеното и оставка на шефа на ДНСК Иван Несторов и всички длъжностни лица, отговорни за неспазването на закона\", пишат от ИК. Бъдещите си действия гражданите ще обявят днес в градинката пред небостъргача, като Денят на лъжата 1 април е избран символично.  През последните седмици станахме свидетели на безкрайни противоречия и прехвърляне на топката между институциите в опит да защитят незаконното строителство на сградата, наречена \"Златен век\". Нито една от тях не пое отговорност да приложи закона и да забрани 34-етажния строеж, който се превърна в символ на корупцията, твърдят от ИК \"Лозенец\". Според тях  на директора на ДНСК преди дни е била \"обида за интелигентността на всеки разумен човек\".      Сградата с дългогодишна история нашумя отново покрай \"апартаментгейт\" на Цветан Цветанов и другите от властта, закупили си апартаменти от фирма Артекс в столичния квартал \"Изток\". Цветанов, оказа се, препратил жалбата на ИК \"Лозенец\" до Столична община - нищо, че  дни преди да сключи сделката за жилището на ул. \"Латинка\".  Подавайки оставка като председател на ПГ на ГЕРБ, шеф на вътрешната комисия в парламента и депутат, Цветанов отдели специално внимание на историята със \"Златен век\". Той съобщи, че е спазил закона, като е препратил жалбата от ИК, адресирана до вътрешната комисия по компетентност на Столична община. Не стана ясно дали от незнание, че компетентният орган по казуса всъщност е ДНСК или по друга причина Цветанов я препраща до кмета Йорданка Фандъкова.  С     Строителната компания Артекс пък твърди, че има валиден документ до 2020 г. Фирмата се позовава на промени в Закона за устройство на територията, които удължават срока на разрешенията за строеж на обекти като \"Златен век\". Според вносителя на текста Александър Ненков от ГЕРБ обаче те не важат за заварени случаи, а случаят със \"Златен век\" е такъв.      От Инициативен комитет \"Лозенец\" настояват ДНСК да не чака съдът да ги принуди да се произнесат законен или незаконен е строежът, а да предприемат мерки за спирането и събарянето на незаконно построената част от небостъргача. Хората искат още  и да се приведе към изискванията на Общия устройствен план за височина до 26 м, а не както в момента изграждащите се 100-120 м.    ", "date": "2019.04.01", "title": "Гражданите срещу небостъргача на Артекс, искат ДНСК да бутне незаконната част от сградата"}
{"url": "http://www.classa.bg/%D1%81%D0%B2%D1%8F%D1%82/item/394131-%D0%B7%D0%B0%D1%81%D0%BD%D0%B5%D1%85%D0%B0-%D0%B2-%D1%82%D0%B0%D0%BD%D0%B7%D0%B0%D0%BD%D0%B8%D1%8F-%D1%80%D1%8F%D0%B4%D0%BA%D0%B0-%D0%B7%D0%B5%D0%B1%D1%80%D0%B0-%D0%B0%D0%BB%D0%B1%D0%B8%D0%BD%D0%BE%D1%81", "text": "Зебра с частичен албинизъм - генетично заболяване, което прави черните ивици бледи - беше снимана в Националния парк Серенгети в Танзания, съобщи National Geographic. \"Снимките на дивата природа са страст и търпение, а понякога и късметът помага\", каза фотографът Серджо Питамиц. Питамиц заел позиция в националния парк, за да снима мигриращи зебри, когато внезапно на 17-ти февруари забелязал, че една от тях не е като другите. „Отначало си помислих, че това е зебра, която се е валяла в праха\" каза той. Когато видял, че животното започва да пие и „прахта\" не се маха, той извадил фотоапарата си и го насочил бързо към това странно създание, за да го заснеме. Благодарение на неговите снимки е потвърдено, че „животните с това генетично заболяване могат да оцелеят в дивата природа и очевидно се приемат от нормалните зебри\". Това заяви Грег Барш, генетик от Биотехнологичния институт HudsonAlpha. Барш, който призна, че \"нищо не е известно за албинизма при зебрите\", добавяйки, че е трудно да се вземат кръвни проби за генетични изследвания, от тези четириноги, защото те са доста плашливи, въпреки че в Националния парк има достатъчно екземпляри в плен, които се анализират. Зебрите с частичен албинизъм са много редки и обикновено се срещат в плен, въпреки че има някои наблюдения и на свобода в дивата природа. В зоологическата градина на Хавайските острови стана известна зебрата Зоя, родена с това генетично заболяване и прекарала живота си там", "date": "2019.04.01", "title": "Заснеха в Танзания рядка зебра албинос"}
{"url": "http://www.classa.bg/%D1%81%D0%B2%D1%8F%D1%82/item/394132-huawei-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8-%D1%81%D0%BC%D0%B0%D1%80%D1%82-%D0%BE%D1%87%D0%B8%D0%BB%D0%B0-%D1%81-%D0%B1%D0%B5%D0%B7%D0%B6%D0%B8%D1%87%D0%BD%D0%BE-%D0%B7%D0%B0%D1%80%D0%B5%D0%B6%D0%B4%D0%B0%D0%BD%D0%B5", "text": "Китайската компания Huawei представи интелигентни очила с безжично зареждане, по време на представянето на мобилните си телефони от новата серия P30 в Парижкия конгресен център (Франция), съобщи централният портал на Huawei. \"Много хора ще искат да ги носят, когато се срещат с приятелите или с любимите си\" каза Ханкок Ким, генерален мениджър на Gentle Monster, корейски производител на очила, с който Huawei разработи своя продукт. Очилата имат два микрофона, които позволяват да приемате входящи повиквания към телефона и да взаимодействате с виртуален асистент. Имат също високоговорители за слушане на музика и акумулаторна батерия с капацитет 2200 милиампера, която се зарежда безжично. Освен това са устойчиви на прах и могат да бъдат потопени във вода до един метър дълбочина за половин час, без да се наруши действието им. Цената им все още не е известна и се смята, че ще бъдат пуснати в продажба между юни и юли на тази година.", "date": "2019.04.01", "title": "Huawei представи смарт очила с безжично зареждане"}
{"url": "http://www.classa.bg/%D1%81%D0%B2%D1%8F%D1%82/item/394134-facebook-%D0%BF%D1%80%D0%BE%D0%BC%D0%B5%D0%BD%D1%8F-%D0%BF%D1%80%D0%B0%D0%B2%D0%B8%D0%BB%D0%B0%D1%82%D0%B0-%D0%B7%D0%B0-%D0%BF%D1%80%D0%B5%D0%B4%D0%B0%D0%B2%D0%B0%D0%BD%D0%B5-%D0%BD%D0%B0-%D0%B6%D0%B8%D0%B2%D0%BE,-%D1%81%D0%BB%D0%B5%D0%B4-%D1%82%D0%B5%D1%80%D0%BE%D1%80%D0%B0-%D0%B2-%D0%BD%D0%BE%D0%B2%D0%B0-%D0%B7%D0%B5%D0%BB%D0%B0%D0%BD%D0%B4%D0%B8%D1%8F", "text": "Facebook обмисля налагането на ограничения върху това кой може да публикува видео на живо, след като авторът на клането, извършено в две джамии в Нова Зеландия по-рано този месец, излъчи убийствата в реално време. Това заяви в открито писмо Шерил Сандберг, оперативен директор на компанията. Според съобщението, цитирано от вестник New Zealand Herald, след терористичните атаки в Крайстчърч, компанията е приела мерки в три направления: въвежда по-строги правила за използване на платформата за пренос на Facebook Live, засилва борбата срещу омразата в социалните медийни платформи и подкрепа за общността на Нова Зеландия. \"Ние също така инвестираме в изследвания, насочени към създаването на по-модерни технологии за бързо идентифициране на редактирани версии на видеоклипове и изображения на насилие и за предотвратяване на споделянето им\", отбелязва Сандберг. Преди това Facebook съобщи, че системите за изкуствен интелект не могат автоматично да определят съдържанието на предаването и да го блокират незабавно, тъй като не могат да го различат от видеоигра. Тъй като предаването на убийството беше блокирано с голямо закъснение, изображенията бяха разпространени много бързо в интернет и бяха изтеглени в един ден повече от 1,2 милиона пъти, въпреки че тези видеоклипове бяха впоследствие изтрити от Facebook.", "date": "2019.04.01", "title": "Facebook променя правилата за предаване на живо, след терора в Нова Зеландия"}
{"url": "http://www.classa.bg/%D1%81%D0%B2%D1%8F%D1%82/item/394135-%D1%86%D1%80%D1%83-%D0%BF%D1%83%D0%B1%D0%BB%D0%B8%D0%BA%D1%83%D0%B2%D0%B0-%D1%80%D0%B5%D0%BA%D0%BB%D0%B0%D0%BC%D0%B0-%D0%BD%D0%B0-%D1%80%D1%83%D1%81%D0%BA%D0%B8-%D0%B7%D0%B0-%D0%BD%D0%B0%D0%B1%D0%B8%D1%80%D0%B0%D0%BD%D0%B5-%D0%BD%D0%B0-%D1%81%D0%BF%D0%B5%D1%86%D0%B8%D0%B0%D0%BB%D0%B8%D1%81%D1%82%D0%B8,-%D1%81-%D0%B3%D1%80%D0%B0%D0%BC%D0%B0%D1%82%D0%B8%D1%87%D0%B5%D1%81%D0%BA%D0%B0-%D0%B3%D1%80%D0%B5%D1%88%D0%BA%D0%B0", "text": "Журналистът на Ройтерс Дейвид Брънстрьом публикува в Twitter снимка на банер на ЦРУ, поставен в метрото във Вашингтон. Текстът на рекламата се състои от изречение, написано наполовина на английски и наполовина на руски, но авторите са допуснали граматична грешка. Първата част на изречението, написана на руски език, гласи: \"Вашето владеене на чужди езици...\" А втората част на английски език гласи: \"са от жизненоважно значение за нашата национална сигурност. Има цял свят от възможности да се възползвате от познанията си на чужди езици в ЦРУ\". Грешката, както много вече са забелязали, е, че предметът на изречението е в единствено число, докато глаголът е в множествено число. В предишни случаи ЦРУ вече се е опитвало да наеме експерти, които владеят руски език. По-специално през 2017 г. то покани руски лектори да сътрудничат с агенцията, в усилията им да \"открият истината\". Руското външно министерство отговори на рекламата на ЦРУ, като предложи свои специалисти.", "date": "2019.04.01", "title": "ЦРУ публикува реклама на руски за набиране на специалисти, с граматическа грешка"}
{"url": "http://www.classa.bg/%D1%81%D0%B2%D1%8F%D1%82/item/394128-%D0%BE%D0%BF%D0%BE%D0%B7%D0%B8%D1%86%D0%B8%D1%8F%D1%82%D0%B0-%D0%B2-%D1%82%D1%83%D1%80%D1%86%D0%B8%D1%8F-%D0%B2%D0%B7%D0%B5-%D0%BA%D0%BC%D0%B5%D1%82%D1%81%D0%BA%D0%B8%D1%8F-%D0%BF%D0%BE%D1%81%D1%82-%D0%B2-%D0%B0%D0%BD%D0%BA%D0%B0%D1%80%D0%B0", "text": "Управляващата Партия на справедливостта и развитието на президента   и основната опозиционна сила - Народнорепубликанската партия, заявиха, че печелят кметските избори в Истанбул с малка преднина, предаде БТА, позовавайки се на Ройтерс.     Кандидатът на опозицията Екрем Имамоглу заяви пред журналисти в Истанбул, че е спечелил с близо 28 000 гласа повече. Имамоглу се позова на данни от неговата партия. Минути по-късно валията на Истанбул каза,  и бивш премиер Бинали Йълдъръм е спечелил с около 4000 гласа повече. Мансур Яваш, кандидатът на основната опозиционна Народнорепубликанска партия, стана победител на местните избори в Анкара. Яваш ще новият кмет на турската столицата, с близо два процентни пункта повече от съперника му, според неофициални данни. Опозицията свали управляващата партия от поста след 25 години, с 49,75% от бюлетините, съобщава в-к Хюриет. Мехмет Йозхасеки, кандидатът на Партията на справедливостта и развитието, който управлява Анкара от 1994 г., получи почти 47,76% от гласовете.    ", "date": "2019.04.01", "title": "Опозицията в Турция взе кметския пост в Анкара"}
{"url": "http://www.classa.bg/%D1%81%D0%B2%D1%8F%D1%82/item/394129-%D0%BA%D1%83%D1%80%D1%81%D1%8A%D1%82-%D0%BD%D0%B0-%D1%81%D0%B0%D1%89-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D0%BF%D1%80%D0%BE%D0%BC%D0%B5%D0%BD%D0%B8", "text": "«Хорнада» анализира последствията от американските санкции върху политическата ситуация във Венецуела. Първите санкции срещу Венецуела бяха въведени през 2015 година от Барак Обама. С идването на власт на Тръмп натискът върху Венецуела само се засили. Но в политическия живот на САЩ може да настъпи нов етап, не изключва изданието. Превод: Президентът Николас Мадуро издържа, както някога издържа Виетнам. Икономическите санкици на САЩ не донесоха този ефект, който очакваше Тръмп. Санкциите, въведени от САЩ спрямо Венецуела, са в центъра на световните дискусии. Тези, които подкрепят боливарското правителство, считат, че санкциите са причината за кризата в южноамериканската страна. Първите санкции срещу Венецуеле въведе през 2015 година Барак Обама. Той обяви страната за заплаха за националната сигурост и за външната политика на САЩ и на тази база се разпореди да се замразят банковите сметки и имуществото на седем високопоставени длъжностни лица от венецуелското правителство. Сенаторът-демократ Робърт Менендес (Robert Menéndez) оповести в миналото забраната на Барак Обама длъжностни лица да влизат на  територията на САЩ, както и техните семейства, както и деловите кръгове от САЩ да извършват бизнес с Венецуела. Президентът Мадуро предложи на САЩ мирно да се регулира проблемът, но Обама не се съгласи. Санкциите влязоха в сила през февруари 2016 година. Доводите на американския президент се базираха на мнимото нарушаване на правата на човека в южноамериканската страна и уж на потискането на основните свободи. С идването на Тръмп на власт натискът върху Венецуеле само се засили, защото новата републиканска администрация открито говори за военна сила срещу Боливарската република. Както може да се види, нито демократите, нито републиканците уважават суверенитета на Венецуела. Икономическите санкции се задълбочита и създадоха атмосфера на студена война. През 2017 година Мадуро почувства върху себе си последствията от предишните саннкции. Забранени са му каквито и да било преговори с американците, а цялото му имущество (на страната) в САЩ е замразено. Все пак в политическия живот на САЩ може да са настъпи нов етап. Сенаторът Бърни Сандърс води дълга борба  не само за демократичните, но и за социалистическите идеали . Той нееднократно бе избиран за кмет на Бърлингън в щата Върмонт. Няколко пъти бе сенатор. Миналата година той не успя на президентските избори, на Сандърс вече има огромен брой млади последователи. В последните месеци, провеждайки интензивна подготвителна работа, Бърни Сандърс създаде коалиция заедно с гръцкия политик Янис Варуфакис  (Yanis Varoufakis), която коалиция получи името Прогресивен интернационал. Коалицията има намерение да се противопостави на неоконсервативните и крайно десните, т.е. на настоящата администрация на САЩ, начело с Тръмп. Прогресивният интернационал е против политиката, разпалваща нетърпимост, дискриминация и ненавист, водеща към експлоатация на най-бедните слоеве на населението и унищожаваща природните ресурси в интерес на богаташите.     Такава е политиката на Тръмп, насочена към засилване на икономическия натиск над Вененцуела. Именно по тази причина на нефтената компания «Citgo», която е американски филиал на венецуелската държавна нефтена корпорация  «PDVSA», й беше забранено да прехвърля средствата си към правителството на Мадуро от продажбата на нефт. В ООН позицията на САЩ не получи подкрепа, а Русия и Китай наложиха вето на американския проект за резолюция. Да се надяваме, че Бърни Сандърс по коренен начин ще промени външната политика на страната си. Това ще донесе голяма полза не само за САЩ, но и за целия свят.  ", "date": "2019.04.01", "title": "Курсът на САЩ може да се промени"}
{"url": "http://www.classa.bg/%D1%81%D0%B2%D1%8F%D1%82/item/394130-%D1%81%D0%B0%D1%89-%D0%B7%D0%B0%D0%BF%D0%BB%D0%B0%D1%88%D0%B8%D1%85%D0%B0-%D1%80%D1%83%D1%81%D0%B8%D1%8F", "text": "оенната помощ за Николас Мадуро от страна на Русия е провокация, заяви съветникът на Доналд Тръмп по въпросите на сигурността Джон Болтън. Вашингтон отбеляза, че САЩ могат да реагират на мерките на Русия със санкции, а също подчерта, че Москва няма свобода на действие по дадения въпрос. Руската стана в отговор обвини САЩ в опит за държавен преврат във Венецуела, а също отбеляза, че Вашингтон няма право да посочва с кого може да си сътрудничи Русия.   Reuters   САЩ все по-яростно критикуват военното сътрудничество между Русия и Николас Мадуро и заплашват Москва със санкции, пише  Der Tagesspiegel. В петък съветникът на Тръмп по въпросите на националната сигурност Джон Болтън разкритикува военната подкрепа за Мадуро от руска страна и предупреди, че други страни не си струва да доставят във Венецуела въоръжение и да изпращат там войска.   «Ще разглеждаме подобни провокации като пряка заплаха за международните свободи и сигурността в региона», подчерта Болтън. Според него, Мадуро използва военната подкрепа, за да се задържи на власт и още да угнетява венецуелския народ.   Специалният представител на САЩ за Венецуела Алиът Абрамс заяви, че САЩ имат цяла поредица от варианти за противопоставяне на руската намеса — в това число и чрез санкции. Впрочем, както отбелязва изданието, Русия реагира равнодушно на тази заплаха. Изданието припомня, че тези дни в Каракас пристигнаха 2 самолета с руски военни специалисти, което бе възприето от Вашингтон като провокация. Венецуела е най-крупният купувач в руско въоръжение в Латинска Америка. Държавният департамент на САЩ отбеляза, че САЩ няма да стоят със скръстени ръце и да гледат как Русия «изостря  напрежението» във Венецуела. «Ако руснаците мислят, че в дадения случай имат свобода на действие, то те грешат», цитира Der Tagesspiegel думите на Елиът Абрамс.   Русия от своя страна обвини САЩ в опит за държавен преврат във Венецуела, отбелязва изданието. Москва припомни, че между Венецуела и Русия има договор за военно-техническо сътрудничество, а също подчерта, че Вашингтон няма право да посочва с кого да си сътрудничи Русия.", "date": "2019.04.01", "title": "САЩ заплашиха Русия"}
{"url": "http://www.classa.bg/%D1%81%D0%B2%D1%8F%D1%82/item/394124-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%BD%D0%B0%D0%BD%D0%B5%D1%81%D0%B5-%D0%BF%D0%BE%D1%80%D0%B5%D0%B4%D0%B5%D0%BD-%D1%81%D1%8A%D0%BA%D1%80%D1%83%D1%88%D0%B8%D1%82%D0%B5%D0%BB%D0%B5%D0%BD-%D1%83%D0%B4%D0%B0%D1%80-%D1%81%D1%80%D0%B5%D1%89%D1%83-%D1%81%D0%BE%D1%80%D0%BE%D1%81%D0%BE%D0%B8%D0%B4%D0%B8%D1%82%D0%B5", "text": "Днес президентът Доналд Тръмп нанесе пореден съкрушителен удар срещу тоталитарните догми на политическата коректност, налагани от прогресивисти и соросоиди, които потъпкват свободата на словото. Издаде указ, според който всички публични университети и колежи, в които се ограничава свободата на словото, ще бъдат лишавани от бюджетно финансиране, а частните – лишавани от право да кандидатстват за федерални програми и грантове.     Причината за тази мярка са зачестилите случаи, при които университетски власти в САЩ ограничават свободата на изразяване на студенти и преподаватели с вътрешни кодекси, забраняват лекции, представяне на книги и инициативи, които опровергават джендър-идеологията, климатичната истерия и тезите на глобалистите. Свободата трябва да бъде защитавана от пълзящия тоталитаризъм на прогесивистите и зелените екстремисти.      ", "date": "2019.04.01", "title": "Доналд Тръмп нанесе пореден съкрушителен удар срещу соросоидите"}
{"url": "http://www.classa.bg/%D1%81%D0%B2%D1%8F%D1%82/item/394125-%D0%BA%D1%8A%D0%B4%D0%B5-%D0%B8-%D1%81-%D0%BA%D0%BE%D0%B3%D0%BE-%D0%B5-%D0%B8%D1%81%D1%82%D0%B8%D0%BD%D1%81%D0%BA%D0%B0%D1%82%D0%B0-%D1%80%D1%83%D1%81%D0%B8%D1%8F", "text": "Как обичам историческите паралели. Изминаха сто години, а критериите за определяне на „къде е истинската Русия” остават същите. „     М. В. Фрунзе, 20 септември 1919 г. Колективният Запад високо похвали предателите Горбачов и Елцин. А Путин го упреква от много години. Навални западни медии ги наричат „най-обещаващият политик”. Радио Свобода” е дълбоко притеснено, че Кагарлицки е признат за чуждестранен агент. И прави подробни интервюта с „младите комунисти”. „Ютюб” настойчиво ми пробутва клипове на Ходорковский, Рудский, и Сьомин, макар и нееднократно да към натискал на копчето „Този канал не ми е интересен”. Западните масови медии се опитват да представят зле организираните опозиционни митинги като „заплаха за режима на Путин”. „Млади и обещаващи” либерални опозиционери летят към Лондон за инструкции един след друг. И често те вече не можеш да ги различиш. Защото ресурсите на Навални и Ходорковский рекламират митингите на КПРФ, а партийните издания на КПРФ препубликуват фейковете на „МБХ-Медия” и „Медуза”. Либералът Мамин, който завинаги напуска Русия (надявам се) обвинява Путин в „сталинизъм”: „ Говорих ви за моята страстна омраза към режима на Путин, който превърна населението в страна на глухи и слепи хора, които не са способни да мислят, както направи Сталин на времето. Виждам и усещам как всеки ден страната се доближава уверено към нечовешкия сталински режим, защото се ръководи от сталинисти, които са закрепили православни кръстове и са затънали в кражби и произвол. Новите правила на живот доведоха страната до такова състояние, че тук няма какво да се диша, а всеки ден, прекаран в днешна Русия, е обида за мислещия човек”. Други опозиционери, напротив, обвиняват Путин в либерализъм. „Комунистите” призовават Путин да бъде мразен. „Либералите” призовават Путин да бъде мразен. „Националистите” призовават Путин да бъде мразен. „Западниките”\" и „Почевниките” също призовават Путин да бъде мразен. Най-малко осем фабрики за ботове от различни страни (Украйна, балтийските държави, Европейския съюз, САЩ и Канада) разказват на интернет колко страшно е да се живее в Русия и как мразят „тази власт” Ако седиш в интернет, ще ти се стори, че три милиарда не са доволни от Путин. А като се организира поредния митинг на „яростните милиони” – излизат 200-300 изрода, всеки като останалите. При това те вече са обединения на по пет-шест партии. А числеността на „революционерите не расте”. „ Ленин Това обаче не им пречи да се изказват редовно от името на тези хора. Въпреки че никой не им е разрешил това. Изразителите на волята на народа, които презрително го „ватници”, „Пролетарии”, които никога не са били във фабрика дори на екскурзии. Зюганов, който стои (в обувки за 75 хиляди рубли) между банкера Кумин и латифундиста Грудинин и разказва за общата бедност. Рашкин крещи: „Трябва да разпределим 26 милиона рубли за всеки.” Ходорковский, който през интернет призовава за забраната на интернет. Триумфът на симулакрума. Деменция и шизофрения. Театър на абсурда. Цирк с намалена социална отговорност. Затова следвайте съвета на другаря Фрунзе. Ние няма да повярваме, че „Радио Свобода” хвали Кагарлицки за красивите му очи. Няма да повярваме, че Ходорковский в Лондон поддържа политическа независимост от британските специални служби. Ние няма да повярваме, че „Ютюб” не насърчава враговете на Русия. И в същото време да погледнем кой точно „Фейсбук” банва от време на време за измислени причини.     Ще видим кой повтаря пропагандата на Бандера за „фашизма в Русия” и „руския империализъм”. Кой вика „Крим не е наш” (или упорито избягва отговора на този въпрос). Кой казва: „Кой не скача, той е цивилен полицай”. Кой открито иска поражението на Русия в Сирия и Донбас. Който заявява, че не е необходимо да се противопоставяме на външната агресия. Който в крайна сметка просто действа като съюзник на американския империализъм в борбата срещу ръководството на Русия. И тогава ясно ще се разбере къде и с кой е Русия и къде я няма…", "date": "2019.04.01", "title": "Къде и с кого е истинската Русия?"}
{"url": "http://www.classa.bg/%D1%81%D0%B2%D1%8F%D1%82/item/394126-%D0%BF%D0%B5%D1%82-%D1%81%D1%86%D0%B5%D0%BD%D0%B0%D1%80%D0%B8%D1%8F-%D0%B7%D0%B0-%D0%BF%D0%BE%D1%80%D0%B0%D0%B6%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B7%D0%B5%D0%BB%D0%B5%D0%BD%D1%81%D0%BA%D0%B8%D0%B9-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8-%D0%B2-%D1%83%D0%BA%D1%80%D0%B0%D0%B9%D0%BD%D0%B0", "text": " са достигнали кулминацията си - двама финалисти ще бъдат определени в неделя, един от които ще бъде президентът на „Незалежная”. Вече можем уверено да изречем фамилията на този човек, но все пак промяната на властта в Украйна рядко се провежда без борба и последният път изобщо струва част от територията ѝ. Ще бъде ли възможно сега да се премине без големи загуби и какви сценарии може да изникнат?     Ако всичко беше просто, тогава на 21 април 2019 г., след втория тур на изборите, новият президент на Украйна ще бъде комикът Владимир Зеленский. Не само рейтингите му говорят в полза на това - той е един и половина пъти по-напред от най-близките си съперници и, според проучванията, печели срещу всички им на балотаж. Проучванията обаче отчитат и общата умора на украинския избирател от целия политически елит като такъв, благодарение на което популярността на Зеленский стана възможна. Неговият антирейтинг, тоест броят на онези, които при никакви обстоятелства няма да гласуват за него, е 14%, докато Порошенко е категорично неприемлив за половината от избирателите. Все пак, освен баналната победа на Зеленский във втория тур, има още няколко сценария - и те си заслужава да бъдат разгледани. Първият вариант - вторият тур просто няма да е необходим. След резултатите от първия тур ще бъде обявена победата на Петър Порошенко. Този сценарий е фантастичен - но закоравелите бойци от украинската политическа арена се готвят за него за всеки случай, като твърдят, че Порошенко няма какво да губи и той ще прибегне към всякакви машинации в името на победата и ще запази не толкова властта си, колкото живота и активите си. Тоест, той ще пресмята резултатите и, след като измисли едни 50% за себе си, ще бъде преизбран веднъж. Нереалистичният характер на този сценарий се дължи не само на факта, че Порошенко (и всъщност никой в Украйна) няма такъв административен ресурс, за да раздуе 15% до 50. По-важното е, че Порошенко, независимо как се отнасяте към него, не е глупак – той добре разбира, че такава дръзка измама с изборите (дори и ако е възможна) би довела до протестна експлозия, тоест за импийчмънт в парламента или нов Майдан и сваляне президента. Вторият вариант - Тимошенко и Зеленский се класират на балотаж, но Порошенко не признава резултатите, опитва се да протестира срещу резултатите и с помощта на съдиите анулира резултатите от изборите. Тоест, опит в нова форма да се повтори сценария, приложен на първия Майдан през 2004. Случаят се натяга, всички са недоволни от Порошенко, но докато съдът разглежда делото, той получава възможност за нови комбинации. Но този сценарий също няма смисъл за Порошенко - защото той само ще провокира народни вълнения и ще обедини всички останали кандидати и олигарси срещу него. Това означава, че Порошенко в крайна сметка все пак ще загуби властта. Но по насилствен начин и с напълно загубени шансове да остане в Украйна, затова пък с доста добри шансове да влезе в затвора. Третият сценарий за това как Зеленский не успява да получи президентството - той отива на балотаж с Тимошенко и там губи. Всички проучвания казват обратното - той печели срещу нея дори с голямо предимство, отколкото срещу Порошенко. Затова са и на практика нулеви шансовете, дори достигнала до балотаж, Тимошенко да не остане за трети път втора (тя вече два пъти заема второ място на президентските избори в Украйна). Тя все още принадлежи към стария политически елит - и на по-голямата част от украинците им е омръзнало от местните „политици“. Четвърти вариант. Зеленский и Порошенко достигат до балотаж - и тогава Зеленский се отстранява от изборите. За нарушения - например за излъчване на телевизионното шоу „Слуга на народа” в деня за мълчанието. Мястото на Зеленский е предадено на Юлия Тимошенко. На балотажа тя печели срещу Порошенко и става президент. Нереалността на този сценарий (покрай останалото) е това, че свалянето на Зеленский ще взриви ситуацията – Коломойски и прочее ще устроят Майдан с всички произтичащи от него за Порошенко последствия. Петият сценарий е вариация на четвъртия. Тоест, след отстраняване на Зеленский за нарушения, Порошенко печели на втори тур, а не Тимошенко. Няма смисъл да се вглъбяваме - не само шансовете на Порошенко да остане на власт до втория тур са незначителни, а и Порошенко може да спечели срещу Тимошенко единствено чрез измама. Да, сега някои социологически проучвания дават на бившия премиер във втория кръг минимално предимство пред сегашния президент - 25 срещу 23% - но не трябва да забравяме, че антирейтингът на Порошенко е 50%, докато този на Тимошенко е едва 30. Да не говорим, че към нея ще се присъедини почти целият електорат на Зеленский, така че не може да става дума за никаква победа на Порошенко. А при измислена победа над Юлия Петро ще трябва да се сблъска със същите последици, както и при горепосочените сценарии – въстание, сваляне и бягство.     Така остава единствената възможна реалистична, безкръвна и всъщност дори най-добрата възможност за Порошенко – победа на Зеленский на втория тур на изборите. И спокойно прехвърляне на властта от Петро към Владимир. Защото, ако Порошенко се опитва да подбуди нещо в преходния период, ще се радват да го разкъсат не само радикалите, но и голяма част от украинската „политическа класа”. Ясно е, че шансовете за загуба след властта и на капитала и дори на свободата на петия президент на Украйна са много високи дори и в случай на мирно прехвърляне на властта.   Превод: В.Сергеев", "date": "2019.04.01", "title": "Пет сценария за поражението на Зеленский на президентските избори в Украйна"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394127-%D0%BA%D0%B5%D0%B2%D0%BE%D1%80%D0%BA%D1%8F%D0%BD-%D0%BE%D0%B3%D0%BB%D0%BE%D0%B7%D0%B3%D0%B2%D0%B0%D0%BD%D0%B5-2-%D0%B3%D0%B5%D1%80%D0%B1", "text": "  Неприличието на Цветанов извира още от езика, който използва. Управлява държавата – а не е в състояние да управлява езика си. Нетърпимо е да го слушаш, как говори за законност – и сега дори. Той и 100 апартамента да има, пак ще е същият. Проблемът изобщо не е в някакви апартаменти - или в непристойното нахалство на Цветанов.  Ако повярвате в това, пак ще бъдете изиграни от Сектата.  Челюстите й безжалостно ще смелят поредната ви наивност.  Всичко, в крайна смета, опира до недонаправеността на тия хора - тя изначално превръща в нещо съмнително и самата им дейност.  Недонаправени хора не могат да създават сериозна политика - от тяхната винаги ще идва миризма на разложено.  Апартаментите са параван за всичко останало.  Дребното да се използва за прикритие - това е стар номер.  Примерно, убиха 20 души край Своге – само там - а ни тикат в очите някакви апартаменти.  Ако си спомняте, след Изтреблението край Своге, Бойко освободи трима министри – но парламентарната група на Цветанов изръмжа заплашително.  Ако ББ преглътне и този скандал, направо ще узакони неприличието като политика на ГЕРБ.  Да се чуди човек: какво толкова пресмята, какво омесва Цветанов с Буров, докато открива паметна плоча на банкера в Европейския парламент?  Защо прави комични успоредици с комунистите – и колко десетилетия още ще се крият зад тях?  Защо усложнява простата далавера?  Не разбира ли, че се опитват да го превърнат в една магнолия, в една украса?  Гледай и да не те ипотекират някъде.  Сметни, колко пъти напоследък трябваше да изиграеш ролята на гума – и да триеш нелепи решения.  С какви типове си заобиколен, че се случва това?  Преданият идиот си остава идиот - не е ли ясно това?  Как ще „арбитрираш“ сега сделката на Цветанов - ще се намери ли магьосник/шарлатанин, който да е способен на това?  Имаш ли, все още, представа за собствения си предел на поносимост към хора като Цв.?  Ако си мислиш, че Цветанов е едно пауново перо, което си забил на калпака си, много здраве да имаш.  Един премиер трябва да бъде пазител на приличието – а не ятак на неприличието.  Неприличието на Цветанов извира още от езика, който използва.  Управлява държавата – а не е в състояние да управлява езика си. Нетърпимо е да го слушаш, как говори за законност – и сега дори.  Той и 100 апартамента да има, пак ще е същият.  Нетърпимо е и нахалството му – сега пък казал, че атаката срещу него не е дошла отвън.  А пък точно американското радио „Свободна Европа“ му изу потурите.  Каквото искате си правете насаме – гушкайте си, хрантутете се, омесвайте нормалните критерии в някакво клисаво тесто.  Но мислете и как изглежда всичко това отвън, откъм „простолюдието“.  Няма никакво значение, че и другите са такива – ония преди вас, „комунягите“, крадците на Костов и пр. - че те са ви заразили.  Въпросът е: вие какви сте?  Каракачанов пък се изрепчи по телевизията, че скандалът е „компромат“ - и направи мръсничкото внушение, че заради подобни „компромати“ хората не гласували.  Това слугинуване вече е отвратително.  Причина за отвращението на хората не е огласяването на аферата - а хайдушкият начин, по който са придобити апартаментите.  В разгара на скандала ГЕРБ почете жертвите в концлагера „Слънчев бряг“.  Какво общо имат апартаментните херои с подобни драми?  Нали сте „европейци“, нали сте все под полата на Меркел – защо не накарате медийните си аргати да разговарят с бившия германски президент Кристиян Вулф.  Той си подаде оставката за една дреболия – дреболия за разчекнатата уста на някои ваши първенци.  Защо не го чуете?  Ако съдим по спонтанната подкрепа за Цветанов, най-поразителното в случая е абсолютното разминаване в ценностната система на номенклатурата на ГЕРБ – и тази на обикновените хора.  Това са две Българии.  Някаква Соколова – шефката на ГЕРБ „ЖЕНИ“ – нарича отвратените от аферата „СОЦИОПАТИ“.  Това е дъното, абсолютното.  Бойко, прочети текста й във Фейсбук - и бъди щастлив.       ", "date": "2019.04.01", "title": "Кеворкян: Оглозгване 2: ГЕРБ"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394120-%D1%81%D0%B0%D0%BC%D0%BE%D1%82%D0%B0%D1%82%D0%B0-%D0%BC%D0%BE%D0%B6%D0%B5-%D0%B4%D0%B0-%D0%BD%D0%B8-%D1%83%D0%B1%D0%B8%D0%B5", "text": "Едва ли има нещо по-неприятно от това човек да се чувства самотен, а понякога дори и депресиран. И като говорим за тези неприятни чувства, то трябва да ви припомни, че преди време ви разкрихме, че  Но оказа се  , а ние  ви  .      Държим да подчертаем, че има и лъч светлина в края на тунела. Все пак   ви разкрихме, че  . Но оказа се, че самотата наистина може да ни убие. И не само това. Има и нещо по-опасно от нея. И така - едва ли има човек, който да не е страдал или страда от липсата на половинка. И вместо да се залъгвате с клишета от сорта на „По-добре сам, отколкото зле придружен” или „Сега ще си поживея. Време за връзки имам”, то обърнете сериозно внимание на това дали сте самотна или не. Тук трябва да бъдете много внимателни, тъй като изследване, направено в американския университет Бригъм Йънг твърди, че самотата е по-опасна за здравето и от това да пушите по близо кутия цигари на ден. Самотата и социалната изолация могат да представляват по-голяма обществена опасност, отколкото хората могат да си помислят. Според проучването над 42,6% от хората над 25 години се оценяват като страдащи от хронична самота. Водещият автор на изследването Джулиан Холт-Лунстад обяснява, че \"резултатът от това проучване е сравним със затлъстяването \". Тя добавя, че хората трябва да започнат да взимат по на сериозно социалните си взаимоотношения. \"Да бъдеш сам е по-опасно и от това да пушиш по 15 цигари на ден. По-вредно е и от консумация на алкохол, липсата на физическа дейност и дори от затлъстяването\". Проучването установи също, че повишената социална връзка намалява с 50% риска от преждевременна смърт. Джулиан Холт-Лунстад вярва, че част от причината, поради която самотата и изолацията не са били в светлината на прожекторите, е, че това е неясен термин. Тя обаче успокоява като разкрива, че животът с противоположния пол е най-лесният начин да се опитате да се справите с изолацията и самотата. \"Бъдете около други хора. Най-добре от противоположния пол. Присъствието им може да промени нивата на кортизол и нивата на хормона на стреса. Социалните връзки защитават хората и спомагат за поддържането на упражненията и здравословното хранене\", казва излседователката.     Когато става дума за преодоляване на епидемията от самота и изолация, приятелите също имат ключова роля. Друг от начините, по които хората могат да се справят с хроничната самота, е да се опитат да се занимават с хоби или проект, който им дава цел. Може да пробвате и с домашен любимец, ако така и не успеете да намерите мечтаната половинка.a", "date": "2019.04.01", "title": "Самотата може да ни убие!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394121-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B0-%D1%81%D1%8A%D1%81-%D1%81%D1%8A%D0%B4%D0%B5%D0%B1%D0%BD%D0%B8-%D0%BF%D1%80%D0%BE%D0%B1%D0%BB%D0%B5%D0%BC%D0%B8", "text": "Капитанът на Борусия (Дортмунд) Марко Ройс вече е татко, след като приятелката му Скарлет го дари с дъщеричка. Заради предстоящото раждане футболният национал на Германия отпадна от групата на тима си за изминалия мач срещу Волфсбург от Бундеслигата.      Съотборниците му обаче се справиха и без него и след победа с 2:0 дръпнаха с 2 точки на Байерн (Мюнхен) в борбата за титлата. 25-годишната Скарлет е фотомодел с близо 15-годишен стаж. Двамата са двойка от четири години насам.     Преди време приятелката на Ройс си имаше проблеми със съда в Германия, след като беше обвинена, че прави реклама на своя профил в \"Инстаграм\". В страната това е забранено.", "date": "2019.04.01", "title": "Красавица със съдебни проблеми"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394122-%D1%82%D1%8F-%D0%B5-%D0%BF%D1%80%D0%B5%D0%BB%D0%B5%D1%81%D1%82%D0%BD%D0%B0-%D0%B8-%D0%B5-%D0%BD%D0%BE%D0%B2%D0%BE%D1%82%D0%BE-%D0%B3%D0%B0%D0%B4%D0%B6%D0%B5-%D0%BD%D0%B0%E2%80%A6", "text": "Една от звездите на Реал (Мадрид) Винисиус Жуниор има ново гадже, твърдят испанските медии. Според тях бразилският модел Мария Жулия Масаил е завладяла сърцето на своя сънародник. 23-годишната красавица е изключително популярна с участието си в едно от популярните риалита в Бразилия и има почти половин милион последователи в „Инстаграм“.   Засега Мария Жулия Масаил и Винисиус Жуниор не са потвърдили, нито отричат своята връзка.                    ", "date": "2019.04.01", "title": "Тя е прелестна и е новото гадже на…"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394123-%D1%81%D0%BE%D1%84%D0%B8%D0%B8-%D0%B3%D1%80%D0%B8%D0%BD%D0%B3%D0%BE-%D1%89%D0%B5-%D0%BF%D1%80%D0%B0%D0%B2%D1%8F%D1%82-%D1%81%D0%B5%D0%BA%D1%81-%D0%BD%D0%B0", "text": "Чудни дарове са получили ромският славей Софи Маринова и съпругът й Гринго на сватбата си преди дни, научи репортер на \"ШОУ\" от сигурни източници, присъствали на бляскавия купон. Младоженците и кумовете - Преслава и Павел, са си разменили подаръци за домовете. Други приятели пък подарили на новобрачните ваучер за екскурзия до екзотична дестинация, на която Софи и Гринго изключително се зарадвали. Именно там ще бъде и сватбеното им пътешествие, което ще се осъществи съвсем скоро. Все още обаче няма яснота коя е точната дата заради неотложните ангажименти на фолкдивата на сцената.     На сватбеното си пътешествие младоженците със сигурност ще бъдат сами, а не както имаше предположения, че заедно с тях ще пътува и сина на изпълнителката - Лоренцо.     Сред останалите скъпи подаръци, които Софи и Гринго получиха на сватбения си ден, бяха часовници с гравирани имена, както и множество пликове с високи суми в тях, с които щастливото семейство само да си направи достоен подарък.     Любопитни са и подаръците, подарени от близки на кумовете – живо теленце, козле и агънце, чиято съдба обаче ще бъде неочаквана. Близо половин час близката приятелка на Софи и нейна шаферка Дони Чачова, е спорила с нея след сватбата, убеждавайки я да не колят животните. Накрая певицата се предала и с Гринго решили да ги отглеждат.     „Двамата са много щастливи, Софи грее, като преродена е”, разкриха още нашите източници. Радостен и доволен от сватбата е и синът на любимата ромска изпълнителка. Подвластен на вълнението около сватбата на майка си, той дори са първи път избрал съвсем сам костюма си за големия ден. И изборът му е много добър – целият изтупан в бяло, в синхрон с гордата си майка.", "date": "2019.04.01", "title": "Софии Гринго ще правят секс на..."}
