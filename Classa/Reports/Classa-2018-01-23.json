{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/377747-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D1%80%D0%B8%D0%BA%D0%BE%D0%B2%D0%B0-%D0%B2%D0%BD%D0%B8%D0%BC%D0%B0%D0%BD%D0%B8%D0%B5%D1%82%D0%BE-%D0%BD%D0%B0-%D1%81%D0%B2%D0%B5%D1%82%D0%B0-%D0%B2%D1%8A%D1%80%D1%85%D1%83-%D0%B7%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%B1%D0%B0%D0%BB%D0%BA%D0%B0%D0%BD%D0%B8", "text": "България прави голяма крачка напред, прикова вниманието не само на Европа, но и на целия свят върху Западните Балкани, това е много голям успех за Българското европредседателство, изтъкна вицепрезидентът Илияна Йотова пред участниците в председателската срещата на КОСАК в София. Тя също, както и управляващите у нас, е убедена, че стабилността на Западните Балкани означава стабилност за целия стар континент. Вицепрезидентът, първият зам.-председател на ЕК Франс Тимерманс и председателят на комисията по регионално развитие на ЕП Искра Михайлова говориха за \"Бъдещето на Европейския съюз - сила в единството\". Йотова подчерта, че българското председателство е в края на един много важен мандат на евроинституциите и от неговия успех ще зависи успехът на всички държави-членки като цяло. А критерият е завръщането на Европа като лидер на международната сцена, успешният край на Брекзит. България влиза със силни позиции, а не водена от инерцията, посочи вицепрезидентът. Но добави и, че периодът е един от най-колебливите за европейското семейство, че начинът, по който функционира, не удовлетворява европейските граждани. В Европа, каза тя, вместо работещи решения, сякаш строим повече огради. Имаме два пътя - теоретична конструкция за европейския проект и запълване по-късно с конкретни политики или конкретни политики. Йотова посочи също, че отсъства дискусията с гражданите за следващия евробюджет и това създава усещане за липса на концепция, до отдръпване от европейската идея. Така, например, в България един от най-сериозните страхове е от спиране на еврофондовете, преформулирането и орязването им. Сигурността във всичките й аспекти измести свободното движение, новите пазари, социалните права,обобщи изтичащия мандат на европейските институции вицепрезидентът. 80 на сто от гражданите очакват Европа да направи повече в борбата с тероризма, но почти същият брой очакват и да се справи със социалните неравенства, безработицата, припомни тя.Като добави, че вече две години не можем да бъде създадена обща политика в сферата на убежищата, не работи споразумението с Турция, особена в частта за реадмисия, и това също трябва да бъде сложено на масата за решения. Европа е разделена, акцентира Йотова,няма решение по въпроси като създаване на европейско ФБР. Една нова тема е тази за отбраната, но и там трябва да направим така, че всички държави-членки да бъдат равнопоставени по нея, за да няма нови разделителни линии, нов Шенген, поиска българският вицепрезидент. Първи заместник-председател на Европейската комисия Франс Тимерманс също смята, че ЕС трябва да отговори на световните предизвикателства и да реши проблема с неизпълненото обещание за сближаване. Той не е съгласен, че релокацията на мигрантите се проваля като инструмент и отбеляза, че много страни са поели своя ангажимент. Според Тимерманс в оставащото време до края на мандата на тази ЕК трябва да се поправи политиката за предоставяне на убежище. Той призова националните парламенти да участват в работата на ръководената от него оперативна група за бъдещето на ЕС. До средата на годината тя трябва да изготви препоръки по една от предложените от председателя на ЕК Жан-Клод Юнкер възможности за бъдещето на Съюза в т.нар. Бяла книга. Председателят на Комисията по регионално развитие в Европейския парламент Искра Михайлова посочи, че Европейският парламент може помогне на работната група при формирането на бъдещите политики на ЕС.", "date": "2018.01.23", "title": "България прикова вниманието на света върху Западните Балкани"}
{"url": "http://www.classa.bg/%D1%81%D0%B2%D1%8F%D1%82/item/377741-%D0%BB%D0%B0%D0%B2%D1%80%D0%BE%D0%B2-%D1%81%D0%B3%D0%B0%D1%88%D0%BD%D0%B8%D1%82%D0%B5-%D1%80%D1%83%D1%81%D0%BE%D1%84%D0%BE%D0%B1%D1%81%D0%BA%D0%B8-%D1%82%D0%B5%D0%BD%D0%B4%D0%B5%D0%BD%D1%86%D0%B8%D0%B8-%D1%81%D0%B0-%D0%B1%D0%B5%D0%B7%D0%BF%D1%80%D0%B5%D1%86%D0%B5%D0%B4%D0%B5%D0%BD%D1%82%D0%BD%D0%B8,-%D0%BF%D0%BE-%D0%BB%D0%BE%D1%88%D0%B8-%D0%BE%D1%82-%D1%82%D0%B5%D0%B7%D0%B8-%D0%BF%D1%80%D0%B5%D0%B7-%D1%81%D1%82%D1%83%D0%B4%D0%B5%D0%BD%D0%B0%D1%82%D0%B0-%D0%B2%D0%BE%D0%B9%D0%BD%D0%B0", "text": "Сегашните русофобски тенденции \"са наистина безпрецедентни, така не беше дори по време на Студената война, когато САЩ и СССР имаха идеологически различия\", каза руският външен министър Сергей Лавров в интервю за руския вестник \"Комерсант\".   \"Тогава имаше отрицателна стабилност на двата твърди блока, две световни системи: социалистическа и империалистическа\", припомня руският министър. \"В момента, няма идеологическа разлика. Всеки има пазарна икономика, демокрация . Въпреки това, дори при липсата на идеологически различия, съществува конкуренция, което е съвсем нормално. Но конкуренцията трябва да бъде справедлива\" настоява Лавров.   Вместо това започна антируска кампания, която засяга и въпроса за участието на руските спортисти в Олимпийските игри, както и отношенията на Москва с международните партньори.   \"Ако си спомням правилно, Макларен в своя доклад на Световната антидопингова агенция обяви, че няма доказателства, че те не знаят как е направено, но знаят как можем да го направим\", заяви Лавров във връзка с допинг скандала, приписан на Русия.   \"Никой нормален съд в никоя страна не може да приеме тези обвинения. Въпреки това, въз основа на тези екзотични твърдения, се взе решение да отстранят страната от участие в Олимпийските игри \", осъди министърът.   Опитите да се промени външната политика на Русия, упражнявайки натиск върху елитите и отделните компании, нямат бъдеще, каза Лавров.   \"Ние вярваме, че санкциите са абсолютно неоснователни по отношение от гледна точка на целите, за които са предназначени, те нямат смисъл. Защото през годините на прилагането на тези санкции, авторите им биха могли вече се убедят, че те не могат да променят честната, отворена и конструктивна политика на Русия \", отбелязва Лавров.", "date": "2018.01.23", "title": "Лавров: \"Сeгашните русофобски тенденции са безпрецедентни, по-лоши от тези през Студената война\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377744-%D0%BF%D0%B0%D0%B2%D0%B8%D0%BB%D0%B8%D0%BE%D0%BD%D0%B8-%D0%B2%D0%BC%D0%B5%D1%81%D1%82%D0%BE-%D1%81%D0%B5%D1%80%D0%B3%D0%B8%D0%B8", "text": "Павилиони с единна визия ще заменят сергиите по тротоарите в \"Слънчев бряг-изток\" още това лято. Това стана ясно след представянето на проекта за визия и поставяне на преместваеми обекти в курорта Слънчев бряг, което направи министърът на туризма Николина Ангелкова. Монтирането на новите обекти ще започне веднага след одобряване на схемата за разполагането им и когато времето позволи, но преди да бъдат преустановени строително-монтажните дейности в курорта. Целта на проекта е да се създаде единна визия на тази част от Слънчев бряг, която е под управлението на акционерното дружество, както и за морските плажове, а след време може да стане факт и за цялата му територия. Ангелкова съобщи, че концесионерите на морски плажове сами ще реализират тази визия според договорите, които са сключили, като обектите, които са в заварено положение, също ще бъдат сменени след приключване на договорите им. Ангелкова коментира, че търговията по тротоарите в Слънчев бряг ще бъде преустановена и подчерта, че тротоарните сергии ще бъдат премахнати и ще се упражнява изключително завишен контрол върху тази дейност. Министърът обърна внимание, че в договорите за наем, които „Слънчев бряг\" АД подписва за преместваемите обекти, ще се включва клауза, според която при 3 нарушения за „разхождащи се щендери\" договорът ще се прекратява. Министърът на туризма допълни, че визия за всички курорти може да влезе в сила, след като бъде приета втората част от промените в Закона за туризма. Ръководителят на работната група, която работи по проекта за идейната визия на курорта - арх. Искра Джахова съобщи, че павилионите ще бъдат в синьо и бяло като типични летни цветове. Архитектът представи материалите, от които ще са разработени. По думите й те са устойчиви на въздействието на морския въздух и вятъра. Изпълнителният директор на „Слънчев бряг\", АД Златко Димитров коментира, че в схемата ще бъдат заложени не само търговски обекти, но и места за атракциони, а разположението им ще бъде съгласувано с институциите и граничещите частни собственици. По време на пресконференцията бе отчетено, че 2017 г. е била изключително успешна за българския туризъм. Само за първите 11 месеца чуждестранните туристи са били близо 8,5 млн. чуждестранни туристи. Слънчев бряг заема най-голям дял от тази статистика. В курорта са реализирани над 5 млн. нощувки, а приходите само от тях са близо 260 млн. лв. Общо приходите от нощувки и всички други дейности, свързани пряко и непряко с туризма в курорта, могат да се определят приблизително на 1 млрд. лв.", "date": "2018.01.23", "title": "Павилиони вместо сергии"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/377743-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D1%8A%D1%82-%D0%BE%D0%B1%D1%81%D1%8A%D0%B6%D0%B4%D0%B0-%D0%B2%D0%BE%D1%82%D0%B0-%D0%BD%D0%B0-%D0%BD%D0%B5%D0%B4%D0%BE%D0%B2%D0%B5%D1%80%D0%B8%D0%B5", "text": "Първи опит на опозицията да свали правителството. На извънредно заседание парламентът ще обсъжда искането на БСП за вот на недоверие срещу кабинета \"Борисов\".   Социалистите искат оставката му за провал в борбата срещу корупцията. Обещават и конкретни доказателства в четири области - здравеопазване, строителство, обществени поръчки и борба с контрабандата.     БСП атакуваха правителството сами, след като от ДПС се отказаха да участват във внасянето на вота. Те обаче ще го подкрепят при гласуването, но със свои мотиви, които ще изложат в пленарната зала.     Въпреки това общо 105-те опозиционни гласа не достигат за сваляне на правителството. Нужни са поне 121.   Съгласно Правилника за организацията и дейността на Народното събрание по време на разискванията не могат да бъдат правени промени и допълнения в текста на проекта за решение.   Гласуването на проекта за решение се провежда не по-рано от 24 часа след приключване на разискванията, тоест в четвъртък сутринта. Вотът на недоверие се смята за приет, когато за него са гласували повече от половината от всички народни представители.", "date": "2018.01.23", "title": "Парламентът обсъжда вота на недоверие"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/377745-%D0%B0%D1%83%D0%B4%D0%B8-%D0%B8%D0%B7%D1%82%D0%B5%D0%B3%D0%BB%D1%8F-127000-%D0%BA%D0%BE%D0%BB%D0%B8", "text": "Федералното автомобилно управление на Германия (KBA) нареди задължително да бъдат изтеглени 127 000 нови модели Audi с дизелови двигатели V6 TDI, заради скандала с изхвърляните изгорели газове, пише Bild am Sonntag. Изданието съобщава, че властите във ФРГ са установили в моделите A4, A5, A6, A7, A8, Q5 и Q7 \"незаконни механизми за изключване на системата за почистване\". Освен това KBA заплашва да забрани продажбата на автомобили Audi A8, произведени преди средата на 2017 г. Автомобилният концерн Volkswagen, чието подразделение е Audi, е обвиняван в САЩ, че е оборудвал дизеловите автомобили със софтуер, който занижава реалните показатели за изхвърляните вредни вещества. През лятото на миналата година Audi организира безплатна сервизна услуга с цел подобряване на тези показатели за 850 000 автомобили. До 2 февруари компанията е длъжна да представи на автомобилното управление свои инициативи за това как да се справи с манипулациите. KBA се бори със стратегията на производителите, при която системата за контрол на изгорелите газове работи само при изпитание на автомобилите и се изключва, когато те излязат на пътя", "date": "2018.01.23", "title": "Ауди изтегля 127000 коли"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377746-%D0%BF%D1%80%D0%B5%D0%B4%D1%81%D0%BA%D0%B0%D0%B7%D0%B0%D0%BD%D0%B8%D1%8F%D1%82%D0%B0-%D0%BD%D0%B0-%D0%B1%D0%B8%D0%BB-%D0%B3%D0%B5%D0%B9%D1%82%D1%81", "text": "В навечерието на новия век, в далечната 1999 г. Бил Гейтс написа книга, озаглавена \"Бизнес със скоростта на мисълта\". В нея основателят на Майкрософт направи 15 смели прогнози, които по онова време звучаха скандално, но както отбелязва в блога си бизнесменът Маркус Кирьонън, прогнозите на Гейтс се оказаха невероятно точни. В своята книга Бил Гейтс очертава как информационните системи, интернет и технологиите като цяло ще променят начина, по който функционират компаниите и предприятията. Повечето от прогнозите на Гейтс впоследствие се превърнаха в огромни индустрии: смартфони, умни домове, социални мрежи и множество други приложения на интернет, някои от които все още не са разработени. Гейтс представя няколко ключови елемента за добрата информационна система. И макар, че книгата е написана в края на 90-те години, много от тези въпроси все още трудно намират отговор в днешните технологии и представляват възможности за нов бизнес. Добрата информационна система, която позволява споделянето на знания, може да помогне на бизнеса в четири основни области: планиране, обслужване на клиенти, обучение и работа в екип. Днес виждаме, че високо ценените стартиращи компании се съсредоточават върху един или повече от тези елементи, коментира Маркус Кирьонън. Гейтс също така представя интересна идея за това как се развиват иновациите въз основа на интернет, правейки сравнение с електричеството. Когато електроенергията беше доставена за първи път на потребителите, единственото нейно приложение бяха работещите светлини. Но след изграждане на инфраструктурата, постепенно започнаха да се появяват нови продукти и приложения – електрически хладилници, климатици, телефони и телевизори, които станаха основни части от нашия живот (да не говорим за огромните индустрии). Визионерът Бил Гейтс сравнява интернет с ранната електроенергия. При изграждане на интернет инфраструктурата бяха създадени и използвани най-очевидните приложения. Но истинските приложения, променящи играта, вероятно все още предстои да бъдат разработени. Да видим и самите предсказания от книгата „Business @ Speed of Thought\", написана през 1999 година. Като се има предвид състоянието на компютърната индустрия тогава, много от тях са наистина удивително точни. 15 верни прогнози на Бил Гейтс от 1999 г.: 1. Ще бъдат разработени автоматизирани услуги за сравняване на цени, които ще позволят на хората да виждат цените в множество уеб сайтове, което прави безпроблемно намирането на най-евтиния продукт. 2. Хората ще носят малки устройства, които им позволяват постоянно да поддържат връзка и да правят електронен бизнес отвсякъде. Те ще могат да следят новините, да виждат полетите, които са резервирали, да получават информация от финансовите пазари и да правят почти всичко останало на тези устройства. 3. Хората ще плащат сметките си, ще се грижат за финансите си и ще комуникират с лекарите си по интернет. 4. Ще бъдат разработени лични асистенти. Те ще свързват и синхронизират всичките ви устройства по интелигентен начин, независимо дали са вкъщи или в офиса, и ще им позволяват да обменят данни. Асистентът ще провери имейла или известията и ще ви представи информация, от която се нуждаете. Когато отидете в магазина, можете да му кажете какви рецепти искате да подготвите, и той ще генерира списък със съставките, които трябва да купите. Личният асистент ще информира всички устройства, които използвате, за покупките и графика ви, като им позволява автоматично да се адаптират към това, което правите. 5. Постоянните видео емисии от дома ви ще бъдат нещо обичайно и ще ви информират, ако някой посети къщата, докато не сте у дома. 6. Частни уеб сайтове за вашите приятели и семейство също ще бъдат нещо обичайно, което ви позволява да чатите и планирате събития. 7. Софтуер, който знае кога сте резервирали пътуване, ще използва тази информация, за да ви предложи дейности на мястото, където отивате. Софтуерът ще предлага отстъпки, оферти и по-евтини цени за всички неща. 8. Докато гледате спортни надпревари по телевизията, услугите ще ви позволяват да обсъждате какво се случва на живо и да участвате в състезанието, като гласувате за този, който смятате, че ще спечели. 9. Устройствата ще имат интелигентна реклама. Те ще знаят вашите навици за пазаруване и ще показват реклами, които са съобразени с вашите предпочитания. 10. Телевизионното предаване ще включва връзки към подходящи сайтове и съдържание, които допълват това, което гледате. 11. Жителите на градовете и държавите ще могат да провеждат интернет базирани дискусии по въпроси, които ги засягат, като местната политика, градоустройството или безопасността. 12. Онлайн общностите няма да бъдат повлияни от местоположението ви, а от вашите интереси. 13. Ръководителите на проекти, които искат да съберат екип, ще могат да се включат онлайн, да опишат проекта и да получат препоръки за наличните хора, които отговарят на техните изисквания. 14. По същия начин хората, които търсят работа, ще могат да намерят възможности за работа онлайн, като обявят своя интерес, нужди и специализирани умения. 15. Компаниите ще могат да кандидатстват за работа, независимо дали се търси проект за строителство, филмова продукция или рекламна кампания. Това ще бъде ефективно както за големи компании, които искат да изнесат работа, която не им е присъща, така и за бизнеса, търсещ нови клиенти, а също и за корпорациите, които нямат доставчик за тези услуги. Услуги, които бяха разработени години по-късно, правят точно това, което предсказва Бил Гейтс. Социални мрежи като Facebook и Twitter, смартфоните и фрейланс сайтовете също се вписват в неговите виждания. Siri и Google Now пък са перфектните примери за концепцията за персонален асистент и все още не са достигнали очаквания потенциал...", "date": "2018.01.23", "title": "Предсказанията на Бил Гейтс"}
{"url": "http://www.classa.bg/%D1%81%D0%B2%D1%8F%D1%82/item/377737-%D0%BB%D0%BE%D1%88%D0%B8-%D0%BD%D0%BE%D0%B2%D0%B8%D0%BD%D0%B8-%D0%B7%D0%B0-%D0%BC%D0%BB%D0%B0%D0%B4%D0%B8%D1%82%D0%B5-%D1%85%D0%BE%D1%80%D0%B0,-%D0%BA%D0%BE%D0%B8%D1%82%D0%BE-%D0%BA%D0%BE%D0%BD%D1%81%D1%83%D0%BC%D0%B8%D1%80%D0%B0%D1%82-%D0%B5%D0%BD%D0%B5%D1%80%D0%B3%D0%B8%D0%B9%D0%BD%D0%B8-%D0%BD%D0%B0%D0%BF%D0%B8%D1%82%D0%BA%D0%B8", "text": "Изследване, проведено от изследователи от Университета във Ватерло, Канада, разкрива тревожни факти за консумацията на енергийни напитки от младите хора.   Според уебсайта на университета, проучване, проведено сред младите канадци, показва, че повече от половината от тези, които някога са консумирали енергийни напитки, са имали отрицателно въздействие върху здравето си, включително ускорена сърдечна честота, гадене и в редки случаи , припадъци.   Проучването включва 2055 младежи на възраст между 12 и 24 години. Сред тези, които съобщават, че са консумирали енергийни напитки в даден момент от живота си, 55,4% заявяват, че са преживели негативно здравно събитие. По-конкретно, 24,7% съобщават, че изпитват ускорена сърдечна честота, 24,1% са имали затруднения в съня, а 18,3% са имали главоболие. Освен това, 5,1% от анкетираните млади хора съобщават за гадене, повръщане или диария, докато 0,2% съобщават, че са имали гърчове в даден момент.   Според професор Дейвид Хамънд тези негативни ефекти върху здравето могат да се дължат на съставките на този тип напитки или на начина, по който се консумират, включващ алкохол или по време на физическа активност. \"Във всеки случай констатациите налагат необходимостта от увеличаване на наблюдението на последиците за здравето от тези продукти\", каза специалистът.", "date": "2018.01.23", "title": "Лоши новини за младите хора, които консумират енергийни напитки"}
{"url": "http://www.classa.bg/%D1%81%D0%B2%D1%8F%D1%82/item/377738-%D0%BF%D0%B5%D0%BD%D1%81-%D1%81%D0%B0%D1%89-%D1%89%D0%B5-%D0%BF%D1%80%D0%B5%D0%BC%D0%B5%D1%81%D1%82%D1%8F%D1%82-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE%D1%82%D0%BE-%D0%B2-%D0%B5%D1%80%D1%83%D1%81%D0%B0%D0%BB%D0%B8%D0%BC-%D0%BF%D1%80%D0%B5%D0%B4%D0%B8-%D0%BA%D1%80%D0%B0%D1%8F-%D0%BD%D0%B0-2019-%D0%B3", "text": "\"В следващите няколко седмици, нашата администрация ще придвижи плановете си да отвори посолството на САЩ в Ерусалим и посолството на САЩ там ще се отвори до края на следващата година\", съобщи вицепрезидентът на САЩ Майк Пенс по време на неговото посещение в Йерусалим.   Това става по-малко от два месеца, след като Доналд Тръмп обяви признаването на град Ерусалим за столица на Израел. Спорното решение на президента на САЩ не остави никой безразличен. То има благоприятно приемане от страна на Израел и отхвърляне от мнозинството членове на ООН, особено на страните от Близкия изток.", "date": "2018.01.23", "title": "Пенс: \"САЩ ще преместят посолството в Ерусалим преди края на 2019 г.\""}
{"url": "http://www.classa.bg/%D1%81%D0%B2%D1%8F%D1%82/item/377740-%D0%BC%D0%BE%D1%81%D0%BA%D0%B2%D0%B0-%D1%81%D0%B0%D1%89-%D1%80%D0%B0%D0%B7%D1%80%D0%B0%D0%B1%D0%BE%D1%82%D0%B2%D0%B0%D1%82-%D0%BF%D0%BB%D0%B0%D0%BD-%D0%B1-%D0%B7%D0%B0-%D1%81%D0%BC%D1%8F%D0%BD%D0%B0-%D0%BD%D0%B0-%D1%80%D0%B5%D0%B6%D0%B8%D0%BC%D0%B0-%D0%B2-%D1%81%D0%B8%D1%80%D0%B8%D1%8F", "text": "Руският външен министър Сергей Лавров съобщи в понеделник, че Вашингтон разработва нов план за промяна на режима в Сирия. \"САЩ са поставили в ход създаването на алтернативни власти на значителна част от територията на Сирия\", обясни външният министър.   Лавров подчерта, че \"Западът разработва план Б за промяна на режима в Сирия и Русия ще му противодейства\". Руският външен министър също така нарече създаването от САЩ на служби за сигурност на сирийската граница с Турция и Ирак \" съзнателна провокация\".   \"Прозвучаха тромави опровержения, но всъщност всички тези дейности за поемане контрола над границата със Сирия продължават, дори е налице умишлена провокация\", заяви канцлерът.   Лавров също така призова ООН да обърне внимание на последиците от нападението над сирийския град Ал Ракка от ръководената от САЩ коалиция. \"Показателно е, че въпреки западните призиви за Идлиб и Източна Гута, те не желаят да обсъдят работата на коалицията в Ракка. Ние призоваваме Съвета за сигурност на ООН да се обърне внимание на това\", каза министърът.   Наличието на територията на Сирия на американски войски и от страни, част от международната коалиция, се смята за незаконно и противоречи на международното право. Напротив, руските, иранските и други сирийски съюзнически сили са законно в Сирия, по покана на държавната власт, призната от ООН.", "date": "2018.01.23", "title": "Москва: \"САЩ разработват план Б за смяна на режима в Сирия\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377742-%D0%B5%D1%81%D0%B8%D0%BB-%D0%B4%D1%8E%D1%80%D0%B0%D0%BD-%D1%81%D0%B5-%D0%BF%D1%83%D1%81%D0%BD%D0%B0-%D0%B3%D0%BE%D0%BB%D0%B0-%D0%BE%D1%82-%D0%BB%D0%B5%D0%B3%D0%BB%D0%BE%D1%82%D0%BE", "text": "Есил Дюран продължава да впечатлява с визия. Певицата, която вече не е в първа младост, има тяло и физика, на която биха завидели не една и две девойки.    Певицата пусна пикантен кадър от леглото си, на който си личи, че дрехите й липсват. Все пак най-важните и интимни места са закрити, а мъжете могат просто да оплакнат окото на еротичния кадър и да развихрят въображението си.      Фотографията се радва на стотици харесвания, а в коментарите отдолу потребителите се възхищават на стилната певица. Някои обаче я съветват да се облече и завие, за да не бъде поразена от върлуващия грип.", "date": "2018.01.23", "title": "Есил Дюран се пусна гола от леглото!"}
{"url": "http://www.classa.bg/%D1%81%D0%B2%D1%8F%D1%82/item/377736-%D0%BF%D1%83%D1%87%D0%B4%D0%B5%D0%BC%D0%BE%D0%BD-%D0%BF%D1%80%D0%B8%D1%81%D1%82%D0%B8%D0%B3%D0%B0-%D0%B2-%D0%B4%D0%B0%D0%BD%D0%B8%D1%8F,-%D0%B2%D1%8A%D0%BF%D1%80%D0%B5%D0%BA%D0%B8-%D1%87%D0%B5-%D0%BC%D0%BE%D0%B6%D0%B5-%D0%B4%D0%B0-%D0%B1%D1%8A%D0%B4%D0%B5-%D0%B7%D0%B0%D0%B4%D1%8A%D1%80%D0%B6%D0%B0%D0%BD", "text": "Президентът на каталунското правителство, Карлес Пучдемон, кацна на летището в Копенхаген, въпреки предупреждението на главния прокурор на Испания за възможно активиране на европейска заповед за арест. Пучдемон замина за Дания от белгийското Това е първият път, когато бившият началник на каталунскиото правителство напуска Белгия, откакто пристигна в тази страна в края на октомври миналата година, заедно с други членове на прекратеното си правителство. Той направи това веднага след като държавният прокурор подаде жалба срещу тях за престъпления и бунт.   Очаква се Пучдемон да участва днес в конференция на Копенхагенския университет за политическата ситуация в Каталуния. Кандидатът за президентство на Generalitat с платформата Junts per Catalunya планира да се срещне с депутати от датския парламент.", "date": "2018.01.23", "title": "Пучдемон пристига в Дания, въпреки че може да бъде задържан"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/377733-%D0%BF%D0%B5%D1%82%D0%B4%D0%B5%D1%81%D0%B5%D1%82-%D1%85%D0%B8%D0%BB%D1%8F%D0%B4%D0%B8-%D0%B5%D0%B2%D1%80%D0%BE-%D1%80%D1%83%D1%88%D0%B2%D0%B5%D1%82-%D1%81%D0%B5-%D0%B4%D0%B0%D0%B2%D0%B0-%D0%B7%D0%B0-%D0%BA%D0%B0%D0%BC%D0%B8%D0%BE%D0%BD-%D1%86%D0%B8%D0%B3%D0%B0%D1%80%D0%B8-%D1%83-%D0%BD%D0%B0%D1%81", "text": "Петдесет хиляди евро рушвет броят контрабандистите за да вкарат нелегално у нас един камион цигари. Това съобщиха за Фрогнюз източници от министерство на финансите.", "date": "2018.01.23", "title": "Петдесет хиляди евро рушвет се дава за камион цигари у нас"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/377734-%D0%B5%D0%B2%D0%B3%D0%B5%D0%BD%D0%B8%D0%B9-%D0%B4%D0%B0%D0%B9%D0%BD%D0%BE%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%BE%D0%BF%D0%B0%D1%81%D0%BD%D0%B0-%D0%B7%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D1%80%D0%B5%D0%B4", "text": "Бойко Борисов искаше да отиграе няколко хода. Първият беше, че искаше да се покаже като помирител между ЕС и Турция. Вторият беше да получи гаранции, че България ще влезе в еврозоната и Шенген. Третият беше да покаже, че води борба с корупцията. Това каза пред bTV политологът Евгений Дайнов, който коментира срещана между Бойко Борисов и Ангела Меркел.   \"На мен ми харесаха посланията на Меркел. Тя няколко пъти използва думата ред. За Турция тя употреби \"подредени отношения\". За Шенген и еврозоната също използва ред. За Западните Балкани отново каза, че има ред и правила. България е опасна за европейския ред. Най-големият проблем е изчезващите контейнери. От ЕС не знаят какво има в тези контейнери. Там може да има ядрени глави, може да има всичко. България е крехка и несигурна страна, въпреки че е член на ЕС\", каза още Дайнов.   Заедно с него гост беше и журналистът Мария Стоянова. \"България по план трябваше да се присъедини към Шенген през 2011 година. На мен ми е много неприятно, че съм ощетена, защото имам български паспорт. Ако корупцията е проблем, ако редът е проблем, нека европейските политици, които идват на посещение, да го кажат. На нас ни се полага да пътуваме спокойно, както всички холандци, германци. Всички български журналисти трябва да зададем тези въпроси на холандския премиер Марк Рюте, когато дойде след две седмици\", категорична беше тя.", "date": "2018.01.23", "title": "Евгений Дайнов: България е опасна за европейския ред"}
{"url": "http://www.classa.bg/%D1%81%D0%B2%D1%8F%D1%82/item/377735-%D0%B8%D0%B7%D0%B3%D1%80%D0%B0%D0%B6%D0%B4%D0%B0%D1%82-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%8F-%D1%80%D0%B5%D1%81%D1%82%D0%BE%D1%80%D0%B0%D0%BD%D1%82-%D0%B2-%D0%B5%D0%B2%D1%80%D0%BE%D0%BF%D0%B0-%D0%BF%D0%BE%D0%B4-%D0%BC%D0%BE%D1%80%D0%B5%D1%82%D0%BE", "text": "Изграждането на необичаен ресторант под водата е започнало в Норвегия – това ще е най-големият в света и първият по рода си в Европа. Извънредният проект ще превърне бетонния контейнер в обсерватория на подводния живот.   Създателят на проекта Гаут Убостад го нарече \"смес от лудост и разум\". Цялата структура, в правоъгълна форма, ще тежи между 1500 и 2000 тона при завършване или еквивалентно на 1500 автомобила. Архитектите ща потопят структурата на шест метра под нивото на Северно море, в община Линденес (крайния юг на Норвегия).   Ръководителят на проекта, наречен \"Подводен\", обещава да всичко бъде \"толкова сложно, колкото уникално, защото това няма да е просто бетонен контейнер, но уникално и невероятно преживяване за хората, които присъстват като гости. Интериорът, подводният изглед и \"гурме\" храната ще допринесат за това възприятие, казва източникът.", "date": "2018.01.23", "title": "Изграждат най-големия ресторант в Европа под морето"}
{"url": "http://www.classa.bg/%D1%81%D0%B2%D1%8F%D1%82/item/377739-%D0%BD%D0%B0%D1%82%D0%B0%D0%BB%D0%B8-%D0%BF%D0%BE%D1%80%D1%82%D0%BC%D0%B0%D0%BD-%D0%BC%D0%BE%D0%BC%D0%B8%D1%87%D0%B5%D1%82%D0%BE,-%D0%B8%D0%B7%D1%80%D0%B0%D1%81%D0%BD%D0%B0%D0%BB%D0%BE-%D0%B2-%D1%81%D1%80%D0%B5%D0%B4%D0%B0-%D0%BD%D0%B0-%D1%81%D0%B5%D0%BA%D1%81%D1%83%D0%B0%D0%BB%D0%B5%D0%BD-%D1%82%D0%B5%D1%80%D0%BE%D1%80%D0%B8%D0%B7%D1%8A%D0%BC", "text": "Да станеш звезда, когато си едва на 13, може да има травмиращи последствия. Много са примерите за деца актьори, чиито кариери стартират успешно в ранен момент, а по-късно водят до срив дори в личния им живот.   Натали Портман обаче не е от тях. Актрисата, която проби в Холивуд с ролята си в „Леон: Професионалиста“ на Люк Бесон през 1994-а, не само се предпази от скандали и проблеми в личния си живот, но и постигна най-големите успехи в кариерата си на по-късен етап. Това обаче не означава, че ранната слава не е имала своите последствия и за нея.           Тя описа своя личен опит със сексуалните нападки и това какво е да си млада жена, която трябва да расте с тежестта на славата, докато всички очи са вперени в теб.   Актрисата разказа, че първият й сблъсък със суровата реалност е бил още покрай участието й в „Леон: Професионалиста“ - филм, в който тя играе малко момиче, което се сприятелява с наемен убиец и таи надежда да отмъсти за смъртта на семейството си. По време на снимките Портман, все още дете, навършва 12.   „В този момент от живота ми аз също откривах своята женственост, моите собствени желания и моя собствен глас. На 13 бях толкова развълнувана при премиерата на филма, защото моята работа и моето изкуство щяха да получат реакция от хората“, разказва актрисата. Но не е могла да предвиди реакциите.           Портман си спомня и за случай, при който местна радиостанция стартирала обратно броене до момента, в който актрисата ще навърши 18 години, когато сексът с нея вече ще бъде законен. Кинокритици пък обсъждали напъпилите й гърди в своите ревюта за филма.     Заради това тя решила да промени поведението си – отказвала е всяка роля, в която имало дори само сцена с целувка и преднамерено е говорила за това в свои интервюта. Наблягала на това колко „педантична“ и „сериозна“ е. Избрала и по-елегантен стил на обличане.     Въпреки че е била само на 13 години, ясно е разбрала съобщението, което съвременната култура е насочило към нея. Почувствала е нуждата да крие тялото си и да не си позволява да се изразява, за да може да изпрати своето собствено съобщение към света – че е някоя, която „заслужава безопасност и уважение“.   Реакциите към поведението на Портман, вариращи от кратки коментари за нейното тяло до съзнателни заплахи, й помогнали да контролира поведението си в „средата на сексуален тероризъм“.     В същото време призоваха присъстващите да участват в частичните избори, които ще се проведат в Щатите на 6 ноември. Тогава ще се гласува за членове в Камарата на представителите, както и за част от местата в Сената. Една от основните цели на тазгодишния марш е да призове повече жени да участват в изборите - както като кандидати, така и като гласоподаватели, за да бъде чут гласът им.           \"Ние имаме силата да променим всяка политика и да накараме всеки човек на изборна длъжност да работи за нас, но те не трябва да виждат разделение в редиците ни, защото тогава няма да направят нищо за хората. Ние трябва да се надигнем, да сме шумни и да сме дръзки\", призова председателят на организацията \"Марш на жените\" Тамика Малъри.     Маршове тази година се проведоха по улиците на Лас Вегас, Сиатъл, Маями, Финикс, Вашингтон, Ню Йорк, Филаделфия, Чикаго, Денвър, Лос Анджелис, където по информация на кметът са се събрали 500 000 души, и още градове из САЩ. Освен това активисти се събраха и в европейски градове като Лондон и Рим.", "date": "2018.01.23", "title": "Натали Портман - момичето, израснало в среда на \"сексуален тероризъм\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377728-%D0%B1%D0%B8%D0%B2%D1%88%D0%B8%D1%8F%D1%82-%D1%88%D0%B5%D1%84-%D0%BD%D0%B0-%D1%81%D1%82%D0%BE%D0%BB%D0%B8%D1%87%D0%BD%D0%B0%D1%82%D0%B0-%E2%80%9C%D1%82%D0%BE%D0%BF%D0%BB%D0%BE%D1%84%D0%B8%D0%BA%D0%B0%D1%86%D0%B8%D1%8F%E2%80%9D-%D0%B2%D0%B0%D0%BB%D0%B5%D0%BD%D1%82%D0%B8%D0%BD-%D0%B4%D0%B8%D0%BC%D0%B8%D1%82%D1%80%D0%BE%D0%B2-%D0%B5-%D0%BE%D0%BA%D0%BE%D0%BD%D1%87%D0%B0%D1%82%D0%B5%D0%BB%D0%BD%D0%BE-%D0%BE%D0%BF%D1%80%D0%B0%D0%B2%D0%B4%D0%B0%D0%BD-%D0%BF%D0%BE-%D0%BF%D0%BE%D0%B2%D0%B4%D0%B8%D0%B3%D0%BD%D0%B0%D1%82%D0%B8%D1%82%D0%B5-%D0%BC%D1%83-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%8F", "text": "Софийският градски съд (СГС) сложи точка на проточилото се 10 години дело за валутни престъпления срещу бившия шеф на столичната “Топлофикация” Валентин Димитров. Съдът окончателно е оправдал Димитров по повдигнатите му обвинения, съобщава онлайн изданието news.lex.bg.   Градските съдии напълно са споделили изводите на Софийския районен съд (СРС), който през март м.г. оправда Димитров, след като прие, че извършените от подсъдимия деяния вече са декриминализирани.     Обвинението твърдеше, че в периода от 20 октомври 1999 г. до 25 юни 2003 г. в Австрия, Димитров е извършвал финансови сделки в нарушение на валутното ни законодателство, като предоставените от него кредити и извършените сделки с ценни книжа са за общо близо 6 млн. лева. Другото обвинение срещу него е, че между 2004-2006 г. отново e нарушил валутните закони, като в качеството си на управител на фирма „Про Марк“ ЕООД, не е декларирал пред БНБ множество сделки за над 16 млн. лв.     През 2015 г. обаче текстът на чл. 251 от Наказателния кодекс беше променен, като от изпълнителното деяние отпадна нарушението на разпоредба на закон, на акт на Министерския съвет или на обнародван акт на Българската народна банка, относно режима на сделките, вноса, износа или други действия с валутни ценности, каквото беше обвинението срещу Димитров. Изменението в НК доведе до оправдателна присъда и за бившия зам.-председател на парламента от ДПС Христо Бисеров, който също беше обвинен по този текст.     Още в края на делото срещу Димитров пред СРС, прокуратурата отказа да поддържа обвинението заради законовите изменения, но изненадващо след това е последвал протест пред градския съд. В него се казва, че присъдата е неправилна и необоснована, като неправилно е приложена разпоредбата на чл.2 ал.2 от НК (бел. ред. – ако до влизане на присъдата в сила последват различни закони, прилага се законът, който е най-благоприятен за дееца). Районната прокуратура е поискала въззивният съд да признае Димитров за виновет по повдигнатите му обвинения.   СГС обаче е приел, че първата инстанция е изяснила прецизно всички факти по делото и правилно е заключила, че не може да се търси наказателна отговорност на Димитров. Въпреки протеста, Софийската градска прокуратура не го е поддържала пред СГС.   И двете инстанции са категорични, че към момента на извършване на деянията, подсъдимият е извършил престъпление по чл.251 от НК, но последващото изменение го спасява от наказателно преследване.   Това дело се запомни с безкрайните му връщания, както от СРС, така и от СГС и дори без промяната в закона, вероятно щеше да приключи без осъдителна присъда, защото щеше да изтече абсолютната давност от 15 години. След ареста на Димитров през лятото на 2006 г. започнаха няколко разследвания, а делото за валутните престъпления беше първото внесено в съда през 2007 г., СРС го върна на прокуратурата, а тя го поправи и на 30 май 2008 г. СРС чете първата осъдителна присъда на Димитров – 5 години затвор.    На втора инстанция повече от две години течеше съдебно следствие със събиране на доказателства, разпити и съдебни поръчки, за да се стигне до декември 2011 г., когато съдия Румяна Ченалова забеляза съществени пропуски в обвинителния акт, които са нарушили правото на защита на Димитров и върна делото. В средата на 2012 г. прокуратурата отново преправи обвинителния акт и го внесе в СРС, който пак го върна заради нарушения. Делото тръгна отново в СРС в началото на 2014 г. и приключи две години по-късно.   Валентин Димитров е в затвора, където още изтърпява наказание от 3 години затвор за безстопанственост, а висящи срещу него са и делата за пране на пари и за длъжностно присвояване на близо 4.5 млн. лв.  ", "date": "2018.01.23", "title": "Бившият шеф на столичната “Топлофикация” Валентин Димитров е окончателно оправдан по повдигнатите му обвинения"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377729-571-%D0%B4%D0%BA%D0%B0-%D0%BD%D0%B0-%D0%B2%D0%B8%D1%82%D0%BE%D1%88%D0%B0-%D0%BF%D1%80%D0%B5%D0%B4-%D0%BE%D1%82%D1%85%D0%B0%D0%BF%D0%B2%D0%B0%D0%BD%D0%B5,-%D0%B3%D0%BD%D0%B8%D1%8F%D1%82-70-%D0%BC%D0%B5%D1%81%D1%82%D0%B0-%D0%B7%D0%B0-%D0%BD%D0%B0%D1%81%D1%82%D0%B0%D0%BD%D1%8F%D0%B2%D0%B0%D0%BD%D0%B5-%D0%B8-21,1-%D0%BA%D0%BC-%D0%BB%D0%B8%D1%84%D1%82%D0%BE%D0%B2%D0%B5", "text": "Къде изчезна грамадният хотел Щастливеца, който вече го няма дори като призрак, какъвто беше повече от десетилетие и половина?   Защо не работи хотел Копитото, ремонтиран при Костов чрез източване на държавната фирма РВД, където днес взема яка заплата мъжът на Цецка Цачева – гробищен архитект, щерката на Веско Маринов и други близки до властта? Той става само за декор на филм на ужасите, както се убеди на място 19 минути.     От 70 налични туристически обекта, само 27 функционират и приемат гости. При това действат само през уикендите и по празниците.     От 4000 легла, които имаше като база преди 28 години при Голямата промяна, днес при най-доброжелателни сметки стават максимум 1000. Статистиката на колегите от Медиапул е по официални данни.         Интересът на чужди инвеститори към някои от тях, на който 19 минути е конкретен свидетел, беше нарочно разгонен и те не можаха да станат част от италианска верига.     Гният не само хотели, хижи и туристически спални, които можеха да носят милиарди годишни приходи на София и хиляди работни места за младите и не чак толкова младите й граждани, особено при бума на лоу-кост полетите до града – само тази година с ръст над 30%.   Гният и наличните въжени линии – това са общо 21 104 м лифтове и влекове, някои от които вече си спомнят работещи само хората над 40-годишна възраст. И то само онези, дето са си от София, която се препълни със „столичани в повече”. Всички числа са от новия план за Витоша. Куриозен факт, за да не кажем престъпление е, че  всички се сетиха за него едва сега, когато се вдигна дандания. Всъщност,     От проекта става ясно, че казусът с 10-те декара, които певицата Белослава и бизнесмени на база съдебно решение и последващо решение на … екоминистъра щяха да вземат от парка, понеже ВАС решил, че нямало достатъчно гъста растителност – все едно на Черни връх е джунгла, са много малка част от подобна плетеница.   Общо за 571 декара от територията на планината има официално заявени претенции на различни заинтересовани лица за техните „инвестиционни проекти”. Тя е недосегаема от 1934 г., когато е обявена за Народен, а в наши демократични времена – за Природен парк.    Още по времето на Софиянски, къде законно, къде на ръба, къде отвъд него, полите, че и склоновете на планината започнаха усилено да се бетонират.   84 години след декларираната от държавата защита на особено ценния бял дроб на задъханата и най-силно замърсена столица в ЕС според статистика от преди броени дни, се посяга на последното недокоснато природно богатство.  ", "date": "2018.01.23", "title": "571 дка на Витоша пред отхапване, гният 70 места за настаняване и 21,1 км лифтове"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377730-%D1%82%D0%BE%D0%BA%D1%8A%D1%82-%D1%81%D0%BA%D0%B0%D1%87%D0%B0-%D1%81-30-%D0%BF%D1%80%D0%B5%D0%B7-%D1%8E%D0%BB%D0%B8", "text": "      В асоциацията членуват Асоциацията на индустриалния капитал в България (АИКБ), Българската стопанска камара (БСК), Българската търговско-промишлена палата (БТПП) и Конфедерацията на работодателите и индустриалците в България (КРИБ).     Има съмнения за картел, трябва да се въведе ред в пазара, а ако моментното състояние се запази, вероятно  на сто, прогнозира Васил Велев от АИКБ.   Комисията за защита на конкуренцията трябва да се самосезира, а Министерството на енергетиката да вземе мерки, каза още Велев.   Няма по-голям проблем за националната сигурност от цената на електроенергията, каза Кирил Домусчиев от КРИБ.   По думите му   и това се отразява на цялата икономика на страната. Необходим е нов закон за енергетиката, да се либерализира енергийния пазар и цялостна реформа.   , каза Божидар Данев, председател на БСК и допълни, че имаме свръхмощности, няма търсене, а цените се увеличават.   Предстои членовете на асоциацията да решат дали да организират протест в началото на февруари, на който ще настояват за либерализиране на пазара и за реформи.        ", "date": "2018.01.23", "title": "Токът скача с 30% през юли"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/377731-a%D0%B2c%D1%82pa%D0%BB%D0%B8%D0%B9%D1%81%D0%BA%D0%B0-%D0%BA%D0%BE%D0%BC%D0%BF%D0%B0%D0%BD%D0%B8%D1%8F-%D0%B8%D1%81%D0%BA%D0%B0-%D0%B4a-%D0%B4o%D0%B1%D0%B8%D0%B2%D0%B0-%D0%B7%D0%BBa%D1%82o-%D0%BE%D1%82-%D1%87%D0%B5%D1%82%D0%B8%D1%80%D0%B8-%D0%BD%D0%B0%D1%88%D0%B8-%D0%BD%D0%B0%D1%85%D0%BE%D0%B4%D0%B8%D1%89%D0%B0", "text": "Oт 4-тe пpoeктa нaй-нaпpeднaл e тoзи кpaй Tpън, cпpян зapaди пpoтecти нa eкoaктивиcти и мecтни cдpyжeния и пocлeдвaлия peфepeндyм, къдeтo мecтнитe житeли глacyвaxa пpoтив минaтa.     Koмпaниятa “Eвpoмaкc cъpвиcиз” oбaчe зaпaзвa пpaвaтa cи въpxy нaxoдищeтo, кoитo мoжe дa пpoдaдe, a пpoeктът дa бъдe възoбнoвeн. Mecтнoтo дoпитвaнe нямa юpидичecкa cилa, тъй кaтo пpиpoднитe pecypcи ca coбcтвeнocт нa дъpжaвaтa.   Cъщaтa кoмпaния дъpжи пpaвaтa зa пpoyчвaнe и дoбив в yчacтък “Бaбяк” в Зaпaднитe Poдoпи. “Tpeйc pиcopcиз” e пpитeжaтeл нa пpaвaтa зa yчacтък “Cpeбpeн” кpaй Beлингpaд, a “Зидapoвo” и “Bъpшилo” в Югoизтoчнa Бългapия ca чacт oт пopтфeйлa нa “Acapeл-инвecтмънт”.   Aвcтpaлийcкaтa ВМG Rеѕоurсеѕ e чacт oт Тrаnѕсоntіnеntаl Grоuр, кoятo инвecтиpa в пpoyчвaнe и дoбив нa метали, нeфт и гaз, кaктo и в нeдвижими имoти. Paзpaбoтвa злaтни мини в Индoнeзия, Hoвa Зeлaндия и Южнa Aфpикa, a нeйнo дъщepнo дpyжecтвo дoбивa нeфт и гaз в Итaлия и cи пapтниpa c пeтpoлни гигaнти кaтo ЕNІ, Техасо и Ѕhеll.  ", "date": "2018.01.23", "title": "Aвcтpaлийска компания иска дa дoбива злaтo от четири наши находища"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/377732-%D1%89%D0%B5-%D0%BF%D0%B0%D0%B4%D0%BD%D0%B5-%D0%BB%D0%B8-%E2%80%9D%D0%B1%D0%BE%D1%80%D0%B8%D1%81%D0%BE%D0%B2-3%E2%80%9D", "text": "Дебатите по вота на недоверие срещу кабинета стартират днес. Извънредното пленарно заседание започва в 13 часа и точка единствена в него са именно дебатите.   По правилник, гласуването трябва да се проведе не по-рано от 24 часа след приключването им.     Припомняме, че БСП внесе вота миналата седмица. Темата е \"Корупция\". Социалистите избраха да направят това сами, без ДПС.   От Движението все пак обявиха, че ще гласуват за оставката на правителството. Очаква се само тези 2 партии да гласуват с \"за\" и да съберат 105 гласа. \"Против\" са ГЕРБ, Патриотите и \"Воля\". ", "date": "2018.01.23", "title": "Ще падне ли ”Борисов 3”?"}
{"url": "http://www.classa.bg/%D1%81%D0%B2%D1%8F%D1%82/item/377727-%D1%83%D0%BD%D0%B3%D0%B0%D1%80%D0%B8%D1%8F-%D1%81%D0%BE%D1%80%D0%BE%D1%81-%D0%BD%D0%B0%D0%BF%D1%80%D0%B0%D0%B2%D0%BB%D1%8F%D0%B2%D0%B0%D0%BB-%D0%BD%D0%B5%D0%BB%D0%B5%D0%B3%D0%B0%D0%BB%D0%BD%D0%B0%D1%82%D0%B0-%D0%BC%D0%B8%D0%B3%D1%80%D0%B0%D1%86%D0%B8%D1%8F", "text": "              През миналата година Виктор Орбан и неговата партия „Фидес\" в продължение на месеци разясняваха, че имало някакъв „План Сорос\" за нашествието на милиони мигранти. Това стана повод те да поведат мръсна кампания с лъжи и изопачени цитати на американския милиардер срещу неговите уж разрушителни намерения. Сега унгарското правителство прави още една стъпка в тази посока. То смята да гласува т.нар. закон \"Стоп Сорос\" - намерение, оповестено от вътрешния министър Шандор Пинтер.   Пакетът с мерки на правителството е насочен главно срещу дейността на неправителствените организации (НПО) – едни от последните, които все още си позволяват да подлагат на критика и контрол властите в Унгария. Законът съдържа три основни момента:   - Неправителствени организации, които под някаква форма „съдействат на нелегалната миграция\" трябва да се регистрират в съда и редовно да представят детайлирани отчети за дейността си.   - Неправителствени организации, които получават повече от половината от своите приходи от чужбина и имат нещо общо с \"нелегалната миграция\" вече ще плащат наказателен данък от 25 процента върху доходите си от чужбина.   - На унгарските граждани, които бъдат заподозрени в „насърчаване на нелегалната миграция\", може да бъде забранен достъпът до осемкилометровата зона край външната граница на Шенген. Властите ще могат да забраняват и на чуждестранни граждани, заподозрени в същото, да влизат в Унгария.   Повечето критици казват, че ако парламентът гласува закона, Унгария ще се отдалечи още повече от основните европейски ценности и ще се доближи до Русия по отношение на репресиите срещу всички критици на властта.   Унгарци на протест срещу закриването на Европейския университет, финансиран от Сорос   \"Съмнявам се, че тези правила отговарят на конституцията и на европейските договори. Неправителствените организации трябва да функционират свободно в една правова държава. Но данъците са толкова високи, че функционирането им ще бъде застрашено\", казва за ДВ политологът Атила Тибор Наги.   \"Ясно е, че правителството се опитва за пореден път да заглуши гласа на критиката – което навярно няма да му се удаде\", казва Мате Сабо - директор на Унгарския съюз за граждански свободи. Той обяснява също, че по всяка вероятност не съществува правно основание, въз основа на което приходите от чужбина да се облагат със специални данъци.   Проектът \"Стоп Сорос\" на първо време изпълнява ролята на пиар, защото на 8 април в Унгария предстоят парламентарни избори. Резултатите от допитванията не оставят съмнение, че партията „Фидес\" на премиера Виктор Орбан ще спечели изборите. Включително и поради това, че избирателният закон е скроен според желанието на управляващата партия. Затова критичните наблюдатели и голям брой юристи казват, че макар изборите в Унгария да са свободни, те се провеждат в нечестни условия.   Независимо от това не е ясно дали Орбан ще успее отново да събере мнозинство от две трети. Затова много наблюдатели смятат, че със закона \"Стоп Сорос\" премиерът Орбан иска да създаде максимална поляризация в обществото и по този начин да мобилизира своите привърженици.   Виктор Орбан води остра кампания срещу американския милиардер от унгарски произход   Всъщност управляващите в момента се намират в твърде неудобна позиция. Един държавен секретар от външното министерство наскоро неволно се разприказва и призна, че правителството \"тайно\" е приело 1 300 бежанци – с други думи малко над яростно отхвърляната квота от 1 294 души, която би се полагала на Унгария. С оглед на тази пикантна подробност опозицията бомбардира управляващите с питания за уж огромната опасност от нахлуване на мигранти.   Виктор Орбан навярно все пак ще прокара новия рестриктивен закон, още повече, че той няма да е първият срещу НПО. През миналата година те бяха задължени да се регистрират като „финансирани от чужбина\", ако приходите им надвишават определена граница. Този закон силно напомня на руския еквивалент, приет през 2012 година, според който НПО бяха категоризирани като \"чуждестранни агенти\".   Унгарският седмичник \"hvg\" писа наскоро, че законът \"Стоп Сорос\" засега е само предизборна маневра. Но ако тя донесе успех на изборите на 8 април, властите ще могат необезпокоявано от обществото „да продължат в същата посока\".", "date": "2018.01.23", "title": "Унгария: Сорос направлявал нелегалната миграция"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/377722-%D1%88%D0%BB%D1%8E%D0%B7%D0%BE%D0%B2%D0%B5%D1%82%D0%B5-%D0%BD%D0%B0-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D1%81%D0%B5-%D0%B7%D0%B0%D1%82%D0%B2%D0%B0%D1%80%D1%8F%D1%82%E2%80%A6", "text": "Отминалите няколко години ни поднесоха поредната сцена на българския „преход“, наблюдавахме още една „революция“, наречена борба с олигархията и смяна на „системата“, в която една част от господстващата върхушка, временно загубила властта, впрегна присъдружната си медийна, политическа, икономическа и криминална прислуга за борба с другата олигархична разцветка, като за целта бяха мобилизирани и хвърлени като площадно пушечно месо жертвите на олигархията, искрено убедени, че действително им е дадена историческата дума и шанс за действие.     Изглежда на тях още не им е ясно, че във вече установения обществен модел тям е отредено да бъдат единствено декори, а не актьори на собствения им живот. И тъй като пушилката на приказката за наивници, наречена „преход“, все пак бавно започва да се сляга, сред отровните и миазми мержелеят видимо сивите очертания на един нов свят, в който мнозина започват инстинктивно да усещат, че са предопределени да бъдат в основата, а не на върха на хранителната верига.    Оттам трескавото мятане и безразборното търсене на изход: „искаме нови избори, нов парламент, друго правителство, намаляване на депутатите, увеличаване на „гражданския“ контрол; да ги заменим с „народа“, да сменим тази избирателна система с онази, този с онзи, да отменим парламентаризма, да го заменим с пряка демокрация; партиите са негодни, да ги заменим с „личности“; трябва да се смени „системата“, не знаем с коя, но трябва; не ви признаваме „прехода“, искаме друг „преход“.   Но вече е късно: шлюзовете на историята се затварят…      ", "date": "2018.01.23", "title": "Шлюзовете на историята се затварят…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/377723-%D1%81%D0%B5%D0%BB%D1%8F%D0%BD%D0%B8%D0%BD%D1%8A%D1%82-%D1%81-%D0%BC%D0%B5%D1%80%D1%86%D0%B5%D0%B4%D0%B5%D1%81%D0%B0,-%D0%B4%D0%B5%D1%82%D0%BE-%D0%BC%D0%B8-%D0%BE%D1%82%D0%BA%D0%B0%D1%87%D0%B8-%D1%80%D0%B0%D0%B4%D0%B8%D0%B0%D1%82%D0%BE%D1%80%D0%B8%D1%82%D0%B5-%D0%BD%D0%B0-%D1%81%D1%82%D1%8A%D0%BB%D0%B1%D0%B8%D1%82%D0%B5", "text": "На онези, които подскачат на думата селянин, трябва да се обясни, че и Захари Стоянов е селянин. И Радичков. Или физикът акад. Асен Дацев, работил с Луи де Бройл, също е от село. Или физикът проф. Минко Балкански от института „Мария и Пиер Кюри” в Париж, също е от село.   Много прочути български учени или писатели са от село. Понеже в случая става дума за някои физически и народопсихологически проблеми, примерите са предимно с физици и писатели…  Иначе, и Тодор Живков, и Желю Желев са от село, но…    Но има едни селяни, които са излезли от село, но селото не е излязло от тях. И дори да се нанесат в апартамент в центъра, да си положат задника в мерцедес, селото отвътре не ги напуска.   Нанесе се в нашия блок такъв преди няколко години. Какъв е, що е, не е ясно, нещо бизнес в малък град почнал, пък се напечелил. Пораснала му работата и дошъл в София, купил апартамент в цивилизован квартал, кара мерцедес джип, а купил и на жена си мерцедес лимузина. И като паркира пред блока се озърта, очаквайки да го гледат с възхита каква кола кара. Поздравява с едно самочувствие – идва от провинцията, ама е „по-голем” от тия бедни софиянци в блока, дето карат стари фолксвагени и опели.   Селянинът с мерцедеса веднага си откачи радиаторите на парното и си забучи на стените на третия етаж едни грамадни климатици, които нощем бръмчат като хеликоптери. Не знам как ги търпи. Появи се на събрание на блока и надигна глас, че не може да плаща такива високи суми за дялово разпределение на Топлофикация. Високи, високи, колко да са високи? В моята сметка са 60-70 лева в студените месеци. Ама не, да дойдели да си махнат тръбите от апартамента му, той се топлел с климатици, така топлел стените и на съседите, не иска да плаща.   Един инженер имаме в блока, спец точно по тия работи, му обясни, че няма начин да не ползва топлина от Топлофикация, че тази топлина като влезе по тръбите в блока, се разпространява по всички стени и подове в сградата и дори една трета от апартаментите в блока да ползват парно, останалите получават топлина от това парно, разпръсната по тръбите и по стените. За късмет, в нашия блок много малко апартаменти имат изключени радиатори.    Един от блока си беше махнал радиаторите още навремето, когато можеха да се махнат въобще. И се топлеше с лирата от банята – оставям, вика, вратата на банята отворена, и само в две стаи пускам електрически радиатори от време на време. Но и този трябваше да плаща дялово разпределение, полека-лека се убеди, че на ток му излиза по-неизгодно, включи си пак радиаторите, пуска ги когато иска. И в общи линии сметките за парно в блока са поносими.   Не, селянинът не се съгласи, че трябва да плаща за общи дялове. Селската му природа му подсказва, че навътре от неговия праг той сам си е господар, сам си се топли, сам определя какво да плаща. А навън от неговия праг всичко е чуждо. Няма да му плаща. Да дойдат да си махнат тръбите, натърти пак.  Понеже му цитираха закона за етажната собственост и т. н., нямаше как някой да го подкрепи. Трудно е за човек, от който селото не е излязло, да се научи на съжителство в града.   И за селянина с мерцедеса остана един голям дразнител – радиаторите на стълбите. Съседът, инженер по топлотехника, ни убеди навремето, че не трябва да ги махаме, за всички има полза от тях. Ако ги махнем, ще се натоварят в различна степен сметките на първите три етажа, повече отколкото на горните. Избухнаха спорове, но разумът надделя. И нашият блок не е като повечето. Съвсем цивилизовано, входната врата се затваря, заключва, влезеш във входа – топло. До седмия етаж има три радиатора по стълбите, работят. Не е като в други блокове, където, като влезеш във входа, е студ, все едно си в изоставена сграда.  И в нашия блок никой не се оплака от прекалено висока сметка за парно.   Но селянинът с мерцедеса им обяви война. Тръгна от етаж на етаж да убеждава, че тези радиатори са голямо зло, че всички цивилизовани блокове наоколо ги били изключили отдавна, само ние сме изостанали и нецивилизовани. И сме плащали излишно по не знам си колко лева на месец за общи дялове.    Уплаши разни бедни пенсионерки баби по етажите, разни по-заблудени съседи, събра подписи на половината от съседите да ги махнем радиаторите. И за да реши въпроса бързо, инсценира авария, извика екип на Топлофикация да откачи тези радиатори, защото от тях потекла вода по стълбите. И така ги откачиха напълно.   Не знам колко е икономисал селянинът от сметката си за парно, не казва.  Ама какъв трябва да си, да караш джип, с двигател, който харчи като змей, да поддържаш два мерцедеса, а да пестиш от свалени радиатори на стълбите?  Селянин, разбира се…   Сега във входа ни е като на селски мегдан, студено, сякаш си излязъл от вкъщи на улицата. В моята сметка за парно нямаше намаление и по-миналата, и миналата година, даже излиза малко по-висока от предишните.", "date": "2018.01.23", "title": "Селянинът с мерцедеса, дето ми откачи радиаторите на стълбите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/377724-%D0%B2%D1%82%D0%BE%D1%80%D0%B0-%D0%BA%D0%B0%D0%B1%D0%B8%D0%BD%D0%BA%D0%B0,-%D1%82%D1%80%D0%B5%D1%82%D0%B8-%D0%BF%D0%BE%D0%BB", "text": "Годината започна с броене – като на абитуриентски бал. Една кабинка, две кабинки, трети пол, четвърти мандат…  Грешка - четвъртият мандат още не се е задал, но според „ТРУД” „Гейбракът клати коалицията”.  Специалисти сме да спорим за нещо, от което си нямаме хабер – така целокупният български печат и читателите му се включиха в обсъждането на Истанбулската конвенция – която, естествено, не са чели. По същия начин, по който се включиха и в тупурдията около втората кабинка на Банско – хора, които са виждали Пирин само на картинка, спорят „за” и „против” разширяването на курорта.      Честно казано, по-симпатични са ми тия, които не вярват много-много на твърденията, че няма да се строят никакви хотели, защото си имаме едно наум покрай обявяваните за градини и ливади плажове по морето, върху които после се построиха разни красивички комплекси.    Симпатичен обаче ми е и екоминистърът Димов с наивната си вяра, че се задава едно прекрасно време „Без коли до втория лифт на Банско”. Без майтап – така пише в „СТАНДАРТ”! Не е ясно дали скиорите ще са доволни, че ще си влачат екипировката на гръб до новото съоръжение, но кой ли ги пита – те да се радват, че няма да има нужда да се катерят по баира пеш!  С третия пол нещата са още по-объркани, отколкото с втория лифт. Както спорната конвенция клатеше кабинета, така според „МОНИТОР”, „Кабинетът поряза третия пол”. На кого да вярва човек? Порязан ли е и ако е порязан – това не е ли нещо като дискриминация спрямо другите непорязани?  А в „ТРУД” депутатът Георги Марков хеп­тен ни обърква с изявлението си, че „Аз не съм съгласен и никога няма да гласувам за това едно момченце в отделенията, което си мисли, че е момиченце, да ходи в женската тоалетна…”  Ако и това го пише в конвенцията, ще трябва да седна и аз да я прочета – в нея очевидно има по-големи простотии, отколкото във всекидневния ни печат. Ако обаче не го пише – това значи ли, че екс-конституционният съдия също не я е чел, но държи да се изкаже компетентно?  Отрадно е, че целокупната българска преса държи на християнските ценности и правилната сексуална ориентация и се старае да предаде традициите на младото поколение. „Гери-Никол клати дупара на Сейшелите” – информира момченцата от отделенията „МОНИТОР”, а „СТАНДАРТ” допълва темата за секстормоза в Холивуд с „Бланка Бланко – отново полугола по червения килим”. За тия, които ще си помислят, че става дума за деколте, вестникът уточнява подробности: „Брюнетката на последните Оскари се появи без бельо и без усилия да прикрие всичко онова, за което „отговарят” гащите и сутиените…”  Едно от определенията за трети пол е, че към него принадлежат хора, които вземат пари назаем и не ги връщат. Кой знае защо се сетих за него, когато изчетох две публикации – „СТАНДАРТ” радостно обявява, че финансовият министър заедно с просветния дали „10 млн. лв. и нов имот за Алма матер”. Малко озадачаващо информацията приключва с твърдението на ректора на университета, че „висшето училище няма да протестира, тъй като поставените от вуза условия са изпълнени”.  Висшето – не, средното – да. Още на другия ден в „24 ЧАСА” четем: „Гимназията, чиято сграда дават на СУ, на протест”. Оказва се, че учителите и 240-те ученици в Професионалната гимназия по облекло „разбрали от медиите, че ги местят”. А според уверенията на г-н Вълчев, министър на образованието, „сградата е празна и в нея ще учат 150 студенти по медицина”.   Както виждате, не само третият пол ни е проблемът! Както е тръгнало, докато затапваме протестите по време на европредседателството, може да си измислим и четвърти!", "date": "2018.01.23", "title": "Втора кабинка, трети пол"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/377725-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%BD%D0%B0-%D0%BA%D0%B8%D1%81%D0%B5%D0%BB%D0%BE%D1%82%D0%BE-%D0%BC%D0%BB%D1%8F%D0%BA%D0%BE-%D0%B8-%D0%BD%D0%B0-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0", "text": "          Има поне едно нещо, от което България не може да се оплаче тези дни - липсата на внимание. След като в началото на годината пое европредседателството, през тази седмица България е и страна партньор на международното изложение \"Зелена седмица\" в Берлин, четем в публикация на \"Нойес Дойчланд\", озаглавена \"Страната на киселото мляко и на корупцията\".     Страната на шопската салата и на киселото мляко изнася основно пшеница, чушки, домати и млечни продукти, но е известна и като един от най-големите производители на розово масло. И още две предимства на България изтъква авторът на публикацията Томас Розер: бързия интернет и туризма на достъпни цени по слънчевото Черноморие.      Освен това България може да се похвали с икономически ръст от 3,9 процента, с ниски нива на безработицата, с бюджетен излишък и със задлъжнялост от под 27 процента, с което страната преизпълнява Маастрихтските критерии за въвеждане на еврото. Но заради ниския жизнен стандарт някои страни-членки на ЕС са по-скоро против бързото приемане на България в еврозоната, пише още авторът на статията и продължава:     \"Да, средната брутна заплата възлиза междувременно на 530 евро месечно, но в редица сектори, например в земеделието, заетите нерядко са принудени да изкарват месеца с минималната заплата от 261 евро\", отбелязва авторът и добавя, че за чуждестранните инвеститори ниските разходи за труд може и да са важно предимство, но много млади българи напускат страната именно заради лошото заплащане.    Последното допитване на Германо-българската индустриално-търговска камара показа, че 59% от анкетираните фирми изпитват глад за специалисти. Но най-голямата пречка пред развитието на страната си остава корупцията, пише по-нататък германското издание и цитира още една показателна цифра: 90 процента от анкетираните компании са недоволни от борбата срещу корупцията и престъпността.   В края на статията авторът припомня и класирането на България в индекса на \"Трансперънси интернешънъл\", според който България е най-корумпираната страна в целия Европейски съюз. В общата класация тя се нарежда чак на 75-а позиция - преди Беларус, но след Буркина Фасо, пише \"Нойес Дойчланд\".     Корупцията е основен акцент и в интервю с ръководителя на софийското бюро на фондация \"Конрад Аденауер\" Торстен Гайслер, излъчено по германското обществено радио WDR 5. В разговора Гайслер припомня, че наскоро българският парламент прие нов закон за борба срещу корупцията, който предвижда създаването на единен антикорупционен орган и редица мерки за превенция на корупцията. Като цяло това е положителен сигнал, но приемането на закона и приложението му на практика са две съвсем различни неща, посочва Гайслер.    \"През следващите седмици и месеци ще трябва да следим внимателно дали се изпълняват предвидените в закона мерки. Във всеки случай обаче правителството в София има волята да овладее проблема\", казва още Гайслер и прогнозира, че ще мине известно време, преди новата антикорупционна служба да заработи истински.", "date": "2018.01.23", "title": "Страната на киселото мляко. И на корупцията."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/377726-%D0%BA%D0%B0%D0%BA-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B5-%D1%81%D1%82%D0%B0%D0%BD%D0%B0-%D1%8E%D0%B3%D0%BE%D1%80%D0%B5%D0%BF%D1%83%D0%B1%D0%BB%D0%B8%D0%BA%D0%B0", "text": "            В началото на февруари 1948 Сталин привиква в Москва ръководствата на комунистическите партии, завзели властта в Белград и София. Делегацията на НРБ е представена от Георги Димитров, Васил Коларов и Трайчо Костов. Под предлог, че е болен, Тито изпраща заместниците си Едвард Кардел и Милован Джилас, към когото Кремъл изпитва остра неприязън заради изказванията му срещу масовите изнасилвания и грабежи, извършени от Червената армия в Югославия по време на наскоро приключилата война с Германия.     Георги Димитров   Мотивите за „заболяването\" на югославския диктатор са повече от сериозни. Тито е сред малкото югославски емигранти-комунисти, оцелели в СССР след големия терор през 1930-те години - и добре разбира, че стопанинът на Кремъл му залага капан. Не по-малко уплашен е и иначе верният на Москва Димитров. Само месец преди срещата съветският официоз „Правда\" го подлага на остра критика заради несъгласуваните му с Кремъл „фантастични\" идеи за федерации и конфедерации между източноевропейските държави, които вече са под управлението на Москва.     Но една от тези идеи все пак върви към осъществяване: през август 1947 година Югославия и България сключват в Блед спогодба, която предвижда сливането на двете „братски\" държави. Димитров се съгласява да предаде Пиринския край на югорепубликата Македония, като в замяна новата югорепублика България ще си върне седем пъти по-малките като територия Западни покрайнини.   Още преди мастилото в Блед да е засъхнало, в Пиринския край пристигат 90 нови емисари на Скопие, които трябва да участват в продължаващата две години насилствена мекедонизация на българската област, разкрасена вече с портретите на Тито и скопския му наместник Лазар Колишевски. Осем месеца по-късно обаче, на тайно заседание в Белград, Тито заявява, че сделката е „троянски кон\", с който Сталин се опитва да прикачи Югославия към колесницата на Съветската империя. В ролята на \"данайски дар\" се явява доскоро окупираната от Червената армия България, от чието марионетно правителство се очаква след сливането с Югославия да удържа непредсказуемия Тито и неговата миниимперия.   Нарастващите подозрения в Белград, че Сталин използва Димитров и НРБ като примамка за траен контрол над Югославия, определят поведението на югославската делегация на тристранната среща в Москва в началото на 1948 година. На 12 февруари 1948 Димитров прави неуспешен опит да убеди югославския пратеник Кардел, че новата федерация ще направи южните славяни по-независими от Москва. Само така те можели да изградят свой „демократичен комунизъм\", твърди Димитров.   Впрочем, Сталин не за първи път използва Димитров за примамка. Добре документирано е, че през ноември 1937 по искане на Сталин тогавашният шеф на Коминтерна трябва да примами в Москва емигриралия във Франция германски комунистически лидер Вили Мюнценберг, който публично критикува сталинизма. Целта е Мюнценберг да бъде арестуван и ликвидиран от НКВД.   Тито през 1949 година     Според историка Михаил Груев, председател на Държавна агенция \"Архиви\", Сталин постоянно променя позицията си за замислената в Москва българо-югославска федерация, защото все повече се опасява, че политиката на Тито, особено що се отнася до поглъщането на Албания и до гражданската война в Гърция, става все по-независима от директивите на Кремъл. „Тито е доста по-млад и енергичен от застарелите управници в Москва и в София и има подплатено с факти самочувствие на победител във войната.    арастващият му авторитет на лидер в международното комунистическо движение несъмнено дразни мнителния Сталин\", посочва Груев. И добавя, че около македонското „обединение\", дирижирано от Сталин и Тито, възниква нарастващо напрежение, което става опасно за Съветската империя.    Гръцката комунистическа партия, която по същото време води гражданска война срещу англичаните и кралската армия, малко след подписването на Бледската спогодба обявява готовност да предаде на Скопие контролираната от нея част от гръцка Македония. „Това обещание засилва популярността на комунистите сред тамошното славянско малцинство, но е и сред основните причини за разгрома им в гражданската война. Гърците вече са убедени, че победата на верните на Москва сили ще доведе до разпадане на страната им\", посочва Михаил Груев.   След замразяването на идеята за българо-югославска федерация отношенията между Москва и Белград бързо се влошават. Четири месеца след злополучната февруарска среща в Москва, югославската компартия е заклеймена от Сталин и изключена от Коминформбюро. В Белград започват да се готвят за съпротива срещу подготвяното съветско нашествие през границите на България, Румъния и Унгария. През 1951 година Югославия е принудена да помоли Шести американски флот да влезе в пристанищата ѝ, а Тито е първият комунистически лидер, който гостува на борда на американски самолетоносач.   „Всъщност, между режимите на Димитров и Тито няма особена разлика. И в двете страни опозицията е унищожена, а оцелелите ѝ представители са изпратени в концлагери\", казва Михаил Груев и добавя: \"Вероятно особеното в югославския случай е, че след скъсването със СССР там се изгражда специален концлагер за привържениците на Москва - зловещата душегубка „Голи оток\".\"", "date": "2018.01.23", "title": "Как България не стана югорепублика"}
{"url": "http://www.classa.bg/%D1%81%D0%B2%D1%8F%D1%82/item/377718-1-%D0%BE%D1%82-%D0%BD%D0%B0%D1%81%D0%B5%D0%BB%D0%B5%D0%BD%D0%B8%D0%B5%D1%82%D0%BE-%D0%BF%D0%BE-%D1%81%D0%B2%D0%B5%D1%82%D0%B0-%D0%B4%D1%8A%D1%80%D0%B6%D0%B8-82-%D0%BE%D1%82-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE-%D0%B1%D0%BE%D0%B3%D0%B0%D1%82%D1%81%D1%82%D0%B2%D0%BE", "text": "     Това показват най-нови данни на неправителствената организация „Оксфам”, цитирани от БНТ. Докладът бе оповестен преди началото на Световния икономически форум, който се открива утре в Давос.   Четири от всеки пет долара, спечелени през 2017 г., са в джоба на най-богатите хора в света. Същевременно най-бедната половина от човечеството не притежава нищо, според последния доклад на британската организация „Оксфам”. Едно от основните заключения в него е, че през изминалата година е регистрирано историческо увеличение на милиардерите, което прави още по-непреодолима пропастта между богатите и бедните.     „Докладът на „Оксфам” тази година показва как икономиките ни възнаграждават богатите, вместо тежкия труд на милиони хора. С други думи, богатите стават по-богати, а хората на дъното остават в капана на бедността. Нашите данни сочат, че миналата година 82% от цялото богатство по света е било притежание на 1% от населението. Обратно, 3 милиарда и 700 милиона души нямат нищо, 0% от световния растеж през 2017 г.”, коментира Уини Биянима, изпълнителен директор на Оксфам.   От 2010 г. досега, т.е. малко след кризата през 2008 г., богатството на т.нар. “икономически елит” се е увеличавало с 13% годишно, като пикът на този ръст е между март 2016 г. и март 2017 г. Това означава, че средно на година в света са се появявали по деветима нови милиардери. Но неравенство има и при богатите – на всеки десет милиардери девет са мъже. Според проучване на „Оксфам”, проведено сред 70 хиляди души в 10 страни, две трети от анкетираните смятат, че спешно трябва да се намали пропастта между бедните и богатите.    Посланието на неправителствената организация преди икономическия форум в Швейцария е да се сложи ограничение над дивидентите на акционерите и ръководителите на предприятия, да се приключи с разликите в заплащането на жените и мъжете и да се продължи битката с данъчните убежища.", "date": "2018.01.23", "title": "1% от населението по света държи 82% от световното богатство"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377719-%D1%81%D0%B2-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D0%BA%D0%BB%D0%B8%D0%BC%D0%B5%D0%BD%D1%82,-%D0%B5%D0%BF%D0%B8%D1%81%D0%BA%D0%BE%D0%BF-%D0%B0%D0%BD%D0%BA%D0%B8%D1%80%D1%81%D0%BA%D0%B8", "text": "  Свети Климент се родил в гр. Анкира (днешната турска столица Анкара), в областта Галатия – една от люлките на малоазийското християнство, което оставило спомена за безбройни и славни изповедници на евангелската вяра. Своя бърз възход във вярата, благочестието и изповедническото мъжество той дължал на блажената си майка Ефросиния. Убедени в словата на апостола, че \"не повярвал мъж бива осветен чрез вярваща жена\" (1Кор. 7:14), нейните родители я омъжили за един закоравял езичник, но надеждите им не се оправдали.      Този мъж не само не мислел да приеме вярата на жена си, но с всички средства полагал усилия да привлече нея към езичеството. По цели нощи вярващата християнка се молила на Бога да й дари или духовно единство, или пълна разлъка с този неповярвал мъж. Господ се отвърнал от този порочен човек, като непотребен Свой раб, и той скоро умрял, като оставил Ефросиния с пеленаче на ръце, на което дали името Климент. Когато той бил на 12 години, умряла и майка му. За останалия сирак се погрижила приятелката на майка му, богатата и благородна София, която нямала деца. Тя била много състрадателна.    По време на един глад в Галатия мнозина от жителите на Анкира оставяли на произвола на съдбата своите дечица, понеже нямали с какво да ги хранят. Климент, който и след майчината смърт се намирал под добро влияние, събирал тези дечица и ги водел в дома на София, а тя ги хранила и обличала. Благодарение на Климентовата помощ нейната къща се превърнала не само в дом за бедните, но и школа за възпитание. Защото нейният питомец учил тези изоставени деца и ги подготвял за кръщение.   Тези негови занимания и чистият му живот събудили общото уважение към него и затова рано приел свещенство, и едва достигнал 20 години, той бил избран за Анкирски епископ. Сега върху плещите му легнала не само грижата за Софиините питомци. Той с успех разпространявал християнството и укрепвал всички в евангелските добродетели.   Скоро настъпило времето на тежки изпитания за Църквата. Тъкмо в Мала Азия пламнал и се пръснал по света пожарът на деветото гонение срещу християните. Главният прицел на гонителите станали християнските епископи, останалите клирици и дори църковните четци. Органите на римската власт изпълнявали царския указ за гонението с такова усърдие, че в тъмниците не оставало място за углавните престъпници. Ревностният архипастир на Анкира бил първата жертва. Мъчителите изнемогвали и се сменяли един след друг в изтезанията.    Пребит и стърган с железни зъбци, младият епископ не приличал на себе си. Цялото му тяло се превърнало на една рана; дори вътрешностите му се показали. Когато най-сетне го захвърлили в тъмницата, за общо изумление на другата сутрин го намерили напълно изцелен. Решили да го изпратят в Рим. Отново се заредили мъчения и тъмница, но на Бога било угодно да го прослави с такива изцеления, че поразеният народ масово изповядвал християнството и мнозина поради това приели мъченическа смърт.   От Рим той бил прехвърлен в Никомидия, където отново го предали на изтезания заедно с неговия новопокръстен ученик Агатангел. Никога не изнемогвала душата на великия страдалец. Като виждал с очите си, колко много люде преминават в християнството поради неговото страдание, свещеномъченикът просто се сродил с болката и сам желал все повече да страда.   Тъмничните надзорници припомнили на градското началство за отдавнашните затворници Климент и Агатангел: \"Много години те са мъчени от разни властници, но са все живи и здрави, и ние почнахме да си мислим дали те не са безсмъртни?\"    По заповед на Максимин св. Климент бил отведен в Анкира и тогавашният управител наредил да го затворят в тъмницата и всеки ден да го измъчват най-жестоко. В продължение на два месеца всеки ден нанасяли по лицето и главата на удивителния мъченик 150 удара с чепата тояга. Самите мъчители били слисани от неговото непоколебимо търпение. Той понесъл изтезанията на единадесет мъчители от започването на гонението до мъченическата си смърт - цели 28 години.   По случай пристигането на нов анкирски управител на Климент било позволено да излезе от тъмницата в нощта срещу Богоявление (6 януари) и да остане сред своето паство до 23 януари. Той извършвал божествената служба и произнасял проповеди, в които предсказал своята скорошна смърт и близкото прекратяване на гоненията. По време на самото богослужение, когато принасял безкръвната евхаристийна жертва, св. Климент Анкирски бил обезглавен заедно със своите дякони Христофор и Харитон в 296 г. и техните останки били погребани от блажената София.   Св. мъченик Агатангел бил измъчван до смърт и починал малко по-рано, но неговата памет се празнува на 23 януари заедно с паметта на неговия учител св. Климент Анкирски.", "date": "2018.01.23", "title": "Св. свещеномъченик Климент, епископ Анкирски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377720-23-%D1%8F%D0%BD%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "393 г. - Римският император Теодосий I провъзгласява 9-годишния си син Хонорий за съимператор.     1482 г. - Излиза първо печатно издание на свещената еврейска книга Тора (Петокнижието)   1556 г. - При най-смъртоносното земетресение в историята, в провинция Шенси, Китай, загиват 820 000 души.   1558 г. - Руските войски нападат Ливония, което е начало на Ливонската война, целяща контрол на Русия над днешната територия на Естония и Латвия.   1579 г. - Подписана Утрехтската уния, поставила основите на новата държава Нидерландия.   1849 г. - Елизабет Блекуел се дипломира в Медицинския колеж в Дженива и става първата американка - лекар.   1899 г. - Емилио Аквиналдо става първи президент на Филипините.   1904 г. - Приет е Закон за университета, който преобразува Висшето училище в София в Български университет Братя Евлоги и Христо Георгиеви от Карлово (дн. Софийски университет „Св. Климент Охлидски\")     1928 г. - Професор Михаил Арнаудов издига кандидатурата на драматурга Иван Грозев за Нобелова награда за литература през 1929 г.   1943 г. - Втората световна война: Британски войски успяват да завладеят Триполи от Нацистка Германия.   1950 г. - Ерусалим е провъзгласен за столица на новосъздадената държава Израел.   1953 г. - Екзекутиран е Йосиф Тончев, католически свещеник, осъден за противонародна дейност от комунистическия режим в България.   1978 г. - Швеция става първата държава в света, която забранява аерозолните опаковки, като мярка за съхранение на озоновия слой.   1997 г. - Мадлин Олбрайт става първата жена, заела поста Държавен секретар на САЩ.   2001 г. - Седем души опитват да се самозапалят на площад Тянанмън (Китай) в навечерието на Китайската нова година, което мнозина считат за постановка на Китайската комунистическа партия с цел да се засилят гоненията срещу Фалун Гонг.   2006 г. - При железопътна катастрофа в Черна гора, недалеч от Подгорица, загиват 40 пътници.      ", "date": "2018.01.23", "title": "23 януари, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/377721-%D0%BA%D0%BE%D0%B9-%D0%BC%D0%BE%D0%B6%D0%B5-%D0%B4%D0%B0-%D0%BF%D0%B8%D1%88%D0%B5-%D0%B7%D0%B0-%D0%BA%D0%BE%D0%BC%D1%83%D0%BD%D0%B8%D0%B7%D0%BC%D0%B0", "text": "Храненик на чуждестранна фондация?  Ренегат-Храненик на комунистическата върхушка?  Ударник от крадливия Преход?  Пред очите ви се готвят да направят поредната си шашма – с урока за комунизма за десети клас.   Ще имате ли доверие на онзи, който е специализант на „Фулбрайт“ в САЩ, гост-преподавател в калифорнийския университет „Ървайн“, преподавател в Американския университет в България?   Ами на някой от хранениците на Крадливия Преход, които още сто години ще оправдават собствения си провал с комунизма – бездарници жалки, случайници некадърни?   Какъв трябва да е авторът на Урока за комунизма?   Най-напред: да не е комплексар-завистник.  Да не е някоя мишка, която си отмъщава сега заради своята обикновеност и бездарност преди 1989 година.  Учи децата – и си отмъщава заради собствената си незначителност.   Да не е човек, който и досега се хвали, че е слушал тайно по радиото Георги Марков.  Да иска орден „Стара планина“ от Плевнелиев, но да не пише уроци.   Да не е човек, който и досега страда, че не е можел да си купува дънки от „Кореком“ – пък минава за най-големия днешен писател.   Да не е бил послушник-стипендиант-еничар на БКП, който се е събудил, чак когато е забила новата камбана.   Да не е някой хитрец като Станишев, как да не се сетиш за него – той пък грамотен, с дипломна работа за съветската военна униформа, храненик от самата сърцевина на Номенклатурата – но и досега една дума не е казал, как изглежда комунизма в неговите очи.   Да не е някой храбрец от западна радиостанция, някой Ботуш Каишев, такъв дървар.  Дървари, които се изпотрепаха помежду си.   Да не е нахалник, който казва че „клишетата за сигурността и безплатното здравеопазване тровят въздуха днес“ – и го казва сега, когато сме на челно място в света по смъртност.  Хем сте живели отвратително-несвободно-полуживи – хем сте били по-здрави от сега, когато сте свободно-щастливи.   Да не е отрепка-отцеругател от болшевишка фамилия, пък сега – шеф на „дясна“ партия, 100 карата фалшив антикомунист.   Авторът на Урока не е нужно да е патил от комунистическия режим.  Достатъчно е да има куража да погледне истината в очите – и онази, и днешната.  А и истинските страдалци отдавна ги няма – и това беше номерът: да си отидат, за да пишат сега историята някакви глухарчета.   Най-важното: Урокът за комунизма трябва да се напише едновременно с Урока за Прехода.  Но него хитреците ще го оставят за след 30 години – за да се забрави всичко.   Идея: Урока за комунизма да го напишат ония, които ще напишат и урока за Прехода.  Това ще е нечовешко изтезание за хитреците-фалшифци.   Понеже „товарът на помненето“ пак носите вие – докато ви има, напомняйте вашата истина на децата и внуците си – всеки ден.  Всеки ден им разказвайте за всичко, преживяно от вас.  Това ще е най-ценният урок за тях.   Разказвайте им най-вече за лошото, за да го съпоставят със случващото се днес.   Добре: ще набутат на децата биберона с фалшивото мляко.  Ами сетне – как ще им обясняват Днешният Разгул?   Урокът за комунизма трябва/ще се превърне в  алиби-параван-прикритие за провала на Прехода.  Това ще е най-голямата шашма.", "date": "2018.01.23", "title": "Кой може да пише за комунизма?"}
{"url": "http://www.classa.bg/%D1%81%D0%B2%D1%8F%D1%82/item/377714-%D0%B8%D0%B7%D1%80%D0%B0%D0%B5%D0%BB-%D0%BA%D0%BE%D0%BF%D0%B0%D0%B5-%D0%BD%D0%B0%D0%B4%D1%8A%D0%BB%D0%B1%D0%BE%D0%BA%D0%BE,-%D0%B7%D0%B0-%D0%B4%D0%B0-%D0%BF%D1%80%D0%B5%D1%81%D0%B5%D1%87%D0%B5-%D0%B7%D0%B0%D0%BF%D0%BB%D0%B0%D1%85%D0%B0%D1%82%D0%B0-%D0%BE%D1%82-%D1%82%D1%83%D0%BD%D0%B5%D0%BB%D0%B8%D1%82%D0%B5-%D0%BE%D1%82-%D0%B8%D0%B2%D0%B8%D1%86%D0%B0%D1%82%D0%B0-%D0%B3%D0%B0%D0%B7%D0%B0", "text": "По границата между Израел и ивицата Газа могат да се видят огромни изкопни работи и купчини песъчлива пръст. Израелската армия изгражда амбициозна подземна преграда, за да открива и пресича прокопаването на тунели от палестинския анклав към Южен Израел.   В четвъртък израелските военни окачествиха пазения досега в тайна проект като сериозен възпиращ фактор срещу съществуващата според Израел стратегическа заплаха, след като последната война срещу Хамас разкри прокопаната мрежа от тунели. Израел превърна откриването на тези съоръжения в свой приоритет, а през последните месеци съумя да разруши най-малко три, използвайки за целта съчетание от разузнавателни данни, операции на сухопътни сили и високотехнологични сензори.     През лятото Израел започнал да строи подземна стена с дължина 65 км, чиято цел е да попречи на палестински екстремисти да си прокопават път до израелските гранични селища.   “Технологията наистина е изключително нововъведение”, каза подполковник Джонатан Конрикус, говорител на израелската армия, на брифинг за журналисти на границата с ивицата Газа. “Посланието към Хамас е: сега имаме на разположение тази система, която може да открива и разрушава тунелите на терора, нарушаващи израелския суверенитет”, заяви още той.  ", "date": "2018.01.23", "title": "Израел копае надълбоко, за да пресече заплахата от тунелите от ивицата Газа"}
{"url": "http://www.classa.bg/%D1%81%D0%B2%D1%8F%D1%82/item/377715-%D0%B2%D0%BE%D0%B9%D0%BD%D0%B0-%D0%BD%D0%B0-%D0%B8%D0%BC%D0%B8%D1%82%D0%B0%D1%86%D0%B8%D0%B8-%D0%BE%D0%BF%D0%B5%D1%80%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D1%82%D1%83%D1%80%D1%86%D0%B8%D1%8F-%D0%B2-%D0%B0%D1%84%D1%80%D0%B8%D0%BD", "text": "Турската операция в кюрдските райони от Северна Сирия може да бъде наречена война на имитации. И то от страна практически на всички играчи, замесени пряко или косвено в последните събития.   Турция имитира внушително настъпление, анонсирано няколко пъти, но реализирано засега доста вяло, главно с усилията на лоялните към Анкара отряди на Свободната сирийска армия. Самите турски войски за момента не бързат да влизат в сериозни наземни сблъсъци с кюрдите и се ограничават с въздушни удари. Имитация, предназначена за вътрешна употреба, изглежда са и официалните мотиви за операцията - Анкара сочи за цел борба с тероризма. Но кой нарича терористи сирийските кюрди - само турските пропагандатори, а дълбоко в себе си и те май не вярват в собствените си обвинения.     Колкото до кюрдите, те (поне в първата фаза от турската операция) имитират дейна съпротива. На думи заплашват агресора с разгром, но засега не му дават сериозен отпор, не минават в контраатака на други отсечки от фронта, за да отклонят турците и съюзниците им от Африн - западната част от Сирийски Кюрдистан. Налага се впечатлението, че на известно ниво е постигната някаква уговорка, според която турците ще установят по границата обещаната 30-километрова буферна зона, без кюрдите да ги възпрепятстват.   Имитация наподобяват и официалните протести на Дамаск след началото на турската операция. Формално страховитите му изявления всъщност не струват кой знае колко. При все че северните кюрдски райони формално са част от Сирия, властта на Башар Асад не стига до тях. И заплахата да бъдат сваляни турски самолети, нарушили въздушното пространство на Сирия, едва ли ще бъде осъществена. Поне защото това изобщо не влиза в плановете на Кремъл - покровител и спасител на сирийското ръководство.   Колкото до Русия, изявленията й, че е разтревожена от ситуацията в Северна Сирия, също са имитация на осъждане. Един вид задължителна програма, която няма как да не се изпълни, но едва ли ще има сериозни последици.   Логично е да предположим, че операцията в Африн е била подробно обсъдена в Москва, където неочаквано пристигнаха на 18 януари шефовете на турския генерален щаб и на разузнаването. Кремъл надали е бил изненадан от развоя на събитията. Показателно е своевременното изтегляне на руските военни тъкмо от районите, обстрелвани впоследствие от турска авиация. За кюрдите това бе повод да обвинят Москва в сговор с Анкара.   Накрая, Вашингтон. Цялата му дейност по сирийското направление в последно време има вид на имитация. Имитация на ясна и цялостна стратегия, която си поставя конкретни цели. Да припомним само изявлението, че ще подпомогне създаването на трийсетхилядни въоръжени формирования от сирийски кюрди. Впоследствие официални лица от Вашингтон дадоха заден ход в опит да убедят Анкара, че не е разбрала правилно американците, но беше вече късно.   Именно тези планове на САЩ подтикнаха президента Ердоган да започне военна операция в Африн. Операция, в течение на която Турция и САЩ, съюзници в НАТО, има риск да се озоват от различни страни на фронтовата линия.   Турската армия засилва присъствието си на границата със Сирия - прехвърля в граничните райони военна техника и обстрелва с артилерия кюрдските “Сили за защита на народа” в Северна Сирия. Военните приготовления по границата със Сирия тръгнаха с пълна пара, след като президентът на Турция Реджеп Тайип Ердоган постави на кюрдите ултиматум: до седмица да напуснат заеманите позиции или да бъдат ликвидирани. Силовата акция на Анкара може да тласне кюрдите към оттегляне от мирния процес и да провали Конгреса на сирийския национален диалог, насрочен за края на януари в Сочи.  ", "date": "2018.01.23", "title": "Война на имитации. Операцията на Турция в Африн"}
{"url": "http://www.classa.bg/%D1%81%D0%B2%D1%8F%D1%82/item/377716-times-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%BB%D0%B0%D0%B2%D0%B8%D0%BD%D0%BE%D0%BE%D0%B1%D1%80%D0%B0%D0%B7%D0%BD%D0%BE-%D1%80%D0%B0%D1%81%D1%82%D0%B5-%D0%B1%D1%80%D0%BE%D1%8F%D1%82-%D0%BD%D0%B0-%D0%BC%D0%BB%D0%B0%D0%B4%D0%B8%D1%82%D0%B5-%D0%BC%D0%B0%D1%80%D0%BA%D1%81%D0%B8%D1%81%D1%82%D0%B8", "text": "  30 години след разпада на СССР идеите на немския философ придобиват нов живот в британските университети, все повече студенти, които имат по-малки шансове да преуспеят, отколкото техните родители, се изпълват с революционни настроения, пише  The Times. Неотдавнашното допитване на британската агенция ComRes показва, че младите хора считат едрия бизнес за по- голяма заплаха, отколкото комунизма, продължава изданието. Респондентите на възраст от 18 до 24 години оценяват равенството, се подчертава в статията. Спомените за съветската епоха избледняват и социализмът престава да се възприема като нещо лошо.   Думите й предизвикаха критика от страна на историка Орладо Файджес, който твърди, че подобна позиция в учебна среда може да «нивелира престъпленията на Сталин». В отговор Лали обвини професор Файджес в «избирателно негодувание», а също в игнориране на милионите жертви на капитализма и колониализма.", "date": "2018.01.23", "title": "Times: Във Великобритания лавинообразно расте броят на младите марксисти"}
{"url": "http://www.classa.bg/%D1%81%D0%B2%D1%8F%D1%82/item/377717-%D1%81%D0%B0%D1%89-%E2%80%9C%D0%B2-%D0%B1%D0%BB%D0%B8%D0%B7%D0%BA%D0%B8%D1%82%D0%B5-%D1%87%D0%B5%D1%82%D0%B8%D1%80%D0%B8-%D0%B3%D0%BE%D0%B4%D0%B8%D0%BD%D0%B8-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B7%D0%B0%D0%BF%D0%BE%D1%87%D0%BD%D0%B5%D0%BC-%D0%B2%D0%BE%D0%B9%D0%BD%D0%B0%E2%80%9D", "text": "       председател на комитета по въоръжените сили към Сената на САЩ публикува своята гледна точка по военната политика на Щатите в близка перспектива.   Той счита, че на Америка са й останали само 4 години, за да не изгуби монопола върху властта в света.     Международните конкуренти вече дишали във врата на САЩ.   Това било особено актуално, когато ставало дума за Русия и Китай.   За него бил истински шок изявлението на водещия експерт от RAND      Но ние вече знаем следното: ако зад океана така гръмко и с подобен патос говорят за заплаха за националната си сигурност, това означава, че общественото мнение бива подготвяно за огромни харчове и за нещо по-страшно.   Двамата гореспоменати американци, а и много други задокеански политици и експерти признават, че Америка няма средства, за да продължи да завира носа си във всички чужди вътрешни работи.   Парадоксът е в следното: ако гореспоменатите харчове не се направят, ще настанат още по-лоши дни, убедени са вашингтонските ястреби.     Това, според генерала е катастрофа.   Ситуацията трябвало спешно да се промени, т.е. САЩ отново да разпрострат пипалата си навсякъде и във всичко по света. Щатският истаблишмънт дори не скрива готовността си на всяка цена да възстанови статуса на САЩ.   При това ситуацията се представя пред американските СМИ така, все едно Америка във всеки момент ще стане жертва на агресия и ще изгуби своите ценности.   В частност, Томас Майкен, изпълнителен директор на Центъра за стратегически и бюджетни оценки, твърди на всеки ъгъл, че «днес САЩ се сблъскват с най-голямата за последните 70 години вероятност от голяма война. Неспособността да се реагира при война и неспособността да се подготви Америка за нея ще имат ужасни последствия за САЩ, нашите съюзници и глобалния световен ред».   С други думи, Пентагонът спешно се нуждае от «допълнителни пари (освен военния бюджет), за да може Министерството на отбраната на САЩ да може бързо да лансират разработките и създаването на новите системи за въоръжение». В новата стратегия на САЩ ще прочетем за незабавното е безусловно удовлетворяване на паричните искания на Пентагона.      ", "date": "2018.01.23", "title": "САЩ: “В близките четири години трябва да започнем война”"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377708-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-23-%D1%8F%D0%BD%D1%83%D0%B0%D1%80%D0%B8", "text": "Стоите по-далеч от илюзорното възприемане на света, иначе всички успехи, ще се изпарят като дим. Задайте си такива цели, които първоначално са обмислени и водят до перспективи. Приятна комуникация очаква тези, който са изпълнени с положителни и ярки надежди. В любовта, не е нужно да се страхувате от изневяра, защото всичко зависи от вас. Твърде рано е, да почивате на лаврите си, защото се очаква много работа. Ако сте постигнали нещо, внимавайте и не разпръсквайте всичко. Проблеми във финансите, няма да имате, така че може да спокойно да си купите това което желаете. Вечерта, може да си починете и отпусне с приятели. Разходка сред природата, ще засили имунитета ви. Трябва да обърнете внимание на това, за което преди това сте нямали време. Обмислете внимателно желанията си, тогава ще има шанс за тяхното реализиране. Отлично, ще се развиват преговори, пътувания и семейни мероприятия. Реални промени ви очакват в любовната сфера, може да се запознаете с интересен човек. Ще може лесно да изпълните това, което в миналото ви е изглеждало неизпълнимо. Неприятните преживявания, по повод роднина, ще бъдат неоснователни, така че не се тревожете. Обърнете внимание на работата, творчеството и любимото си хоби. Много неща, ще зависят от упоритостта ви, но ще имате сили да затвърдите авторитета си. Не се препоръчва да бездействате, в противен случай вашите перспективи, ще отидат в други ръце. Бъдете доволни от малкото което имате и не преследвайте лесните печалби. Възможни са, измами и кражби, затова бъдете много внимателни при боравене с пари. Конкуренцията в любовта, ще ви помогне да станете по-решителни, което и очаква от вас, новият ви избраник. Трябва да усвоявате нови знания, за да поемете големи проекти. Не се преуморявайте, работете, но отделете време и за пълноценна почивка. Възможно е да възникнат здравословни проблеми, със ставите и кожата. Ако сте склонни към алергии, тогава трябва да предприемете действия. Запасете се, с лекарства. Препоръчва се, да разпределяте равномерно физическото и морално натоварване. Ако имате тежка работа, не се отказвайте от подкрепата на колегите. Шефовете, ще решат да повишат тези от вас, което показват ангажираност и ентусиазъм. Плодотворен и успешен ден очаква, бизнесмени, политици и писатели. Този ден, ще се окаже \"пуст\" за вас, дори ако сте очертали важни задачи за себе си. Пазете се от спорове с високопоставени хора, не влизайте в конфликти и не се месете там, където не ви е мястото. В любовта, сте изправени пред самотата, но това не е най-лошото нещо, което може да се случи. Особено, ако все още не сте готови за нова връзка.   Очакват ви много шансове, с които може да излезете победители от трудни ситуации. Не се натоварвайте с работата, която всички колеги отказват. Комуникацията с деца и роднини, ще ви носи психологически комфорт. Вечерта, ще си изясните нещо, което интуитивно сте си мислели, че е безсмислено. За среща изберете друг ден. Ще имате много надеждни съюзници в личния бизнес. Ако покажете издръжливост и мъдрост, може да разчитате на добра печалба. Ако решите да подновите отношенията си с бивш възлюбен, всичко ще бъде прекрасно. Може да се подготвите за сватба. Очаква ви прекрасен ден, в който слънцето и топлината, ще бъдат повече от облаците. Няма да имате нужда от подкрепа, защото ще може сами да преодолеете всичко. Особено, ако въпросът докосне парите и кариерата. Ако приятел ви предложи съвместен проект, то трябва да се съгласите. Бъдещите перспективи не са само близки, но вече са влезли в живота ви. Трябва така да разпределите силите си, че да са достатъчни за основната работа и домашните задължения. Можете дори да покажете \"зъбите си\", ако ситуацията го изисква. В любовта, ще бъдете щастливи, но сутринта ще изглежда различно. Симпатична персона, ще ви завладее не само с чар, но и с безпрецедентна решителност.", "date": "2018.01.23", "title": "Дневен хороскоп 23 януари"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/377709-%D1%81%D1%82%D1%80%D0%B0%D1%88%D0%BD%D0%BE-%D0%BB%D0%B8-%D0%B5-%D0%B5%D0%B2%D1%80%D0%BE%D1%82%D0%BE-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "              Лице, титулуващо се доцент от Софийския университет, изчисляваше тези дни по една от националните телевизии колко много била загубила България от членството си в ЕС. „Сметката\" включваше например платените от страната вноски в бюджета на Съюза, но без да отчита получената многократно по-голяма сума от еврофондовете. Най-забележително обаче бе твърдението, че и фалитът на КТБ се дължи на еврочленството.   Подобни медийни изяви на подобни лица много ясно показват защо българското образование бълва неграмотни висшисти, а който може, бяга далече от него. Илюстрират освен това разбирането на медиите за плуралистичен дебат, според което откровените измислици, лъжи и бръщолевения също могат да бъдат легитимна гледна точка. Появата на въпросния доцент по телевизията е много показателна и за това, на което предстои да се наслушаме в следващите месеци и години.     Повод за въпросния разговор в телевизионното студио бе обявеното намерение на България да подаде молба за присъединяване към ERM II - валутно-курсовия механизъм, предшестващ членството в еврозоната (т.нар. чакалня). Този анонс съвпадна със силно оптимистични за амбицията на България изказвания от Брюксел и с идеята на ЕК да предостави специален инструмент, който да подпомогне финансово и технически присъединяването към еврото.   Разбира се, влизането на страната в ERM II не само не е сигурно, но дори изглежда съмнително (доколкото изисква консенсус сред страните-членки и съгласието на Европейската централна банка). Да не говорим за въвеждането на еврото, което при всички случаи е по-скоро далечна перспектива. Въпреки това тази перспектива вече е силен дразнител. Така например въпросният доцент обяви, че в прехода на България са се случили „две нещастия, като едното предстои - валутният борд и приемането на еврото\". След което изреди стандартните аргументи против.    Приемането на еврото щяло да доведе до едва ли не двойно увеличение на цените (както било станало в Германия). Липсата на собствена валута и собствена парична политика лишавало страната от „амортисьори\" (възможността временно да си помогнеш чрез девалвация на националната валута). А в резултат от обединяването на страни с различно икономическо ниво развитите и големите „изяждали\" неразвитите и малките („Германия ще изяде България\").     Твърдението за драстичното поскъпване не е нищо повече от легенда, която не се потвърждава в нито една от страните, присъединили се към единната валута. В действителност регистрираната в тези страни инфлация е минимална (между 0,3% и 1,4%), като при това не е ясно дали и доколко тя се дължи на еврото. Впрочем, България има опит със силно напомпаните, но оказали се излишни страхове при деноминацията на лева през 1999 година.   Заплахата с „амортисьорите\" също не е валидна (поне за нас), понеже заради валутния борд, обвързал лева с еврото, страната отдавна се е лишила от самостоятелна парична политика. И слава Богу.   Повече внимание заслужава третият аргумент за т.нар. родилен дефект на еврото - икономическата интеграция на страни с големи разлики в развитието. Това е теория, която се споделя от мнозина. Практическото ѝ потвърждение обаче е твърде съмнително. Сочената като плашило Гърция например не е трябвало да бъде приемана в еврозоната не защото е била по-слабо развита, а защото е била неподготвена и не е отговаряла на условията. Както се оказа впоследствие, страната години наред е фалшифицирала основните си икономически показатели.    Проблемите ѝ по-късно също се дължат на драстично нарушаване на правилата и на крайно неразумна и безотговорна икономическа политика. Още по-силно опровержение на теорията е примерът с други „недоразвити\" страни като Словения, Словакия, Ирландия, Естония, Латвия, Литва, които не само не са „изядени\" от по-развитите, но дори бързо съкращават разликата до тях. Техният успех е доказателство, че каквито и да са временните рискове и неудобства от приемането на еврото, ползите от него са неизчислимо по-големи.     Някои от тези ползи, впрочем, ще се почувстват още по време на пребиваването в т.нар. чакалня. Самата подготовка за еврото ще означава стимул за ускорено извършване на протакани с години ключови реформи в редица сектори. После пък присъединяването към еврозоната ще се отрази силно положително върху всички показатели на вътрешния бизнес климат и ще повиши външното доверие в страната.    Което ще означава: по-ниско ниво на лихвите по кредитите, по-евтино и по-достъпно финансиране за бизнеса и домакинствата, по-голяма стабилност на националната икономика, намаляване на инвестиционния риск, нарастване на преките чуждестранни инвестиции и общата инвестиционна активност, повишаване на кредитния рейтинг на държавата и намаляване на валутните разходи за бизнеса, снижаване на рисковете пред банковата система, стриктен външен надзор върху нея (което означава минимизиране на риска от афери като КТБ).    Впрочем, който иска да се запознае със систематичен и компетентен разбор на ефектите от влизането в еврозоната, може да прочете анализа на Икономическия и социален съвет на България (ИСС), който обединява широк експертен потенциал, включително синдикалните и работодателските организации.    Тяхното единодушно становище е, че присъединяването на България към така наречената „чакалня\" и към самата еврозона трябва и е крайно време да се изведе като непосредствена национална цел и водещ стратегически приоритет на икономическата политика.       Освен всичко изредено дотук, има и един специфично български аргумент в полза на еврото. Присъединяването към него ще означава принадлежност към ядрото, към сърцевината на Европейския съюз. Обратното пък ще означава оставане в периферията му, при това в период на мощни центробежни сили. Така освен стимул и инструмент за развитие и просперитет, еврото би могло да се окаже онази жизненоважна котва, от която страната силно се нуждае.    За да не стане жертва на некомпетентността и безотговорността на голяма част от собствените си политици и за да не остане на произвола на съдбата в заобикалящото ни бурно геополитическо море. Още повече, че в момента корабът на българската държава и без това е „взет на абордаж\" от корпоративно-политически кръгове, които, ако интересите им го изискват, с лекота биха могли да го завлекат в друга цивилизационна посока.   Именно заради това перспективата за присъединяване към еврото е за някои плашеща и опасна. И именно затова напомпването на ирационални страхове и чертаенето на катастрофични сценарии тепърва ще се разраства. Тепърва предстои да се нагледаме и наслушаме на лица, които ще обясняват колко много е загубила България от членството си в ЕС и колко много ще загуби от присъединяването към еврозоната.", "date": "2018.01.23", "title": "Страшно ли е еврото за България?"}
{"url": "http://www.classa.bg/%D1%81%D0%B2%D1%8F%D1%82/item/377710-%D0%BD%D0%B8%D0%BC%D0%B0-%D1%82%D0%BE%D0%BB%D0%BA%D0%BE%D0%B2%D0%B0-%D1%80%D0%B0%D0%B7%D0%B5%D0%B4%D0%B8%D0%BD%D0%B5%D0%BD%D0%B0-%D0%BF%D0%B0%D1%80%D1%82%D0%B8%D1%8F-%D0%BC%D0%BE%D0%B6%D0%B5-%D0%B4%D0%B0-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0", "text": "          Който иска да разбере какво е състоянието на Германската социалдемократическа партия (ГСДП), нека обърне поглед към лидера ѝ. Мартин Шулц сега е бледа сянка на онова, което беше само допреди година. Близо час продължи неговата реч на извънредния партиен конгрес в Бон, който се проведе вчера (21.1.). Час, през които обаче не се усети нито оптимизъм, нито въодушевление - както у самия Шулц, така и сред шестстотинте делегати на форума. Мартин Шулц е изправен до стената.    Човекът, който преди почти година пое партията и на когото се възлагаха огромни очаквания, човекът, който първоначално предизвика истинско опиянение сред членската маса, днес е с разклатени позиции и сякаш почти без сила. По съвсем друг начин стоят нещата с Младежкия социалдемократически съюз. Някои партийни функционери подигравателно заговориха за \"бунт на джуджетата\", когато се разбра, че младите социалдемократи имат намерение да се борят срещу съставянето на широка коалиция с Меркел.      В Бон обаче те демонстрираха, че разполагат със силна подкрепа: 44 процента от делегатите на конгреса гласуваха с \"не\", и само 56 процента последваха препоръката на партийното ръководство. Този резултат несъмнено ще стимулира младите социалдемократи да мобилизират всички противници на широката коалиция сред партийната маса. В крайна сметка всичките 450.000 членове на партията чрез гласуване ще трябва да решат дали да одобрят коалиционния договор за съвместно управление с ХДС/ХСС или не.   За ГСДП, и най-вече за нейното ръководство, всичко това не вещае нищо хубаво. Още отсега си личи дълбокият разлом в редиците на партията, който ще става все голям. Един срещу друг са изправени два лагера с коренно различни виждания. И двете страни имат убедителни аргументи, и за двете страни има сериозни рискове. Едно ново съвместно управление с консерваторите може в крайна сметка да отслаби Социалдемократическата партия също толкова, колкото и едни нови избори. Партията на практика не разполага с полезен ход. А това я хвърля в почти нерешима дилема.   Съмнително е дали Мартин Шулц ще съумее да изведе партията от тази, може би, най-тежка криза в нейната досегашна история. По-вероятно е това да се удаде на председателката на парламентарната фракция Андреа Налес. На конгреса в неделя тя демонстрира страст, сила и воля – неща, които така и не забелязахме у Мартин Шулц. Онова, което тя заяви, а и начинът, по който го направи, спечели делегатите. А с обещанието, че с християндемократите на Меркел ще се преговаря „до дупка\", тя може и да е привлякла на своя страна някои от колебаещите се партийни членове.     А колебаещи се делегати – колкото щеш. Идеята за нова широка коалиция е толкова непопулярна сред социалдемократите, че сред тях навярно няма нито един, който да я подкрепи с чиста съвест и без резерви. Онези, които гласуваха с \"да\" го направиха главно защото смятат отказа от широката коалиция за още по-лош избор. И за членовете на партията това в край сметка ще е избор между чумата и холерата.   Но нима една толкова разединена партия ще е в състояние да управлява? При това става дума за партия, в която недоверието на партийните среди към ръководството е придобило гротескни размери. \"Онези долу\" срещу \"онези там горе\" - това е вторият фронт на напрежение, който преминава през партията. Как тази Социалдемократическа партия би могла да мотивира гражданите да гласуват за нея?   Германските социалдемократи, които през последните години понесоха толкова много удари, трябва да внимават в тази ситуация. Все още партията е \"само\" нещастна. Но ако тя не успее да се обнови и да тръгне по нов път, много от избирателите биха могли окончателно да ѝ обърнат гръб, което ще я превърне в малка, незначителна партийка.", "date": "2018.01.23", "title": "Нима толкова разединена партия може да управлява?"}
{"url": "http://www.classa.bg/%D1%81%D0%B2%D1%8F%D1%82/item/377711-%D1%81%D0%BB%D0%B5%D0%B4-%D0%B1%D1%80%D0%B5%D0%BA%D0%B7%D0%B8%D1%82%D0%B0-%D1%82%D0%BE%D1%80%D0%BC%D0%BE%D0%B7-%D0%BD%D0%B0%D0%B4-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D0%B3%D1%80%D0%B0%D0%B6%D0%B4%D0%B0%D0%BD%D0%B8", "text": "            Холгер Халман е роден в Бремен. Германецът от около 10 години живее в малко населено място западно от Бирмингам. Като преселник от Европа обаче Халман се чувства все по-изолиран в новата си родина. Затова участва активно в гражданската инициатива \"Трите милиона\" - толкова са гражданите на ЕС, чието бъдеще на Острова изобщо не е сигурно, след като страната напусне общността. Много от тези европейци се оплакват, че ги притесняват и тормозят на обществени места – например ако разговарят помежду си на чужд език. \"Изведнъж ми стана ясно, че нямаме свое лоби дори и в лицето на опозиционната Лейбъристка партия\", казва Халман.   И в още нещо е убеден Халман: че от референдума за Брекзит насам той вече не е част от британското общество, независимо че винаги се е чувствал добре интегриран на Острова. Когато пристигнал във Великобритания, медийният дизайнер нямал никакви проблеми, за да започне работа: необходими му били само компютър и достъп до интернет, а британското данъчно законодателство значително улеснило регистрацията на неговата дейност.    Подобна биография не е нещо необичайно в днешния ЕС: всеки гражданин може свободно да избира в коя страна от общността да живее и работи. Но след референдума за Брекзит с тази практика е вече почти приключено.   Европейци, живеещи в Северна Англия, се оплакват от недружелюбното отношение на местните хора   Холгер Халман очаква на гости полякинята Каша, която е омъжена за британец. Макар да е родила и двете си деца във Великобритания, от повече от година тя живее в постоянен страх, че може да ѝ се наложи да напусне Острова. Затова е подала документи за британско гражданство. \"Беше истински кошмар\", обяснява жената и добавя, че е трябвало да докаже кога и къде през всичките тези години е живяла във Великобритания. Затова ѝ се е наложило да представя всевъзможни документи - бележки за лекарски прегледи, банкови извлечения, фактури и т.н.   Халман отлично знае за какво говори Каша: самият той е водил битки със Службата за чужденците. Британските власти поискали и от него да удостовери с документи, колко дълго и къде точно е пребивавал в страната. По обиколни пътища успял да научи, че властите имат инструкции от най-високо политическо място в Лондон да отхвърлят колкото се може повече молби за постоянно пребиваване. \"Човек започва да се пита дали мястото му е тук. И дали изобщо сме желани в тази страна\", казва Халман.   Great Yarmouth - почти 73% процента от жителите на този регион край Северно море гласуваха за Брекзита   Движението \"Трите милиона\" междувременно е започнало да събира доказателства за това, че правителството на Тереза Мей окуражава властите да тормозят гражданите на страни-членки на ЕС. Вече има много оплаквания от източноевропейци - например от Полша или Литва - че са предупреждавани да не говорят на родния си език.    В графство Норфолк дори се разпространяват листовки с надпис: \"Мислите ли вече за доброволно връщане в родните си страни?\". Листовката е написана на английски, полски и румънски. В Норфолк попада и избирателният окръг Great Yarmouth. Почти 73 процента от жителите на този регион край Северно море гласуваха за излизането на Великобритания от ЕС.   Холгер Халман казва, че междувременно в страната се оформя една съвсем нова общност - тази на \"тормозените европейски граждани\". В нея обаче той не смята да се ангажира, защото вече е решил да се премести във Франция.", "date": "2018.01.23", "title": "След Брекзита: тормоз над европейски граждани?"}
{"url": "http://www.classa.bg/%D1%81%D0%B2%D1%8F%D1%82/item/377712-%D0%BB%D0%B0%D0%B2%D1%80%D0%BE%D0%B2-%D0%B8%D0%BC%D0%B0-%D0%BF%D1%80%D0%B0%D0%B2%D0%BE-%D0%BD%D0%BE-%D0%BF%D1%80%D0%B8%D1%87%D0%B8%D0%BD%D0%B0%D1%82%D0%B0-%D0%B5-%D0%B8-%D0%B2-%D0%BA%D1%80%D0%B5%D0%BC%D1%8A%D0%BB", "text": "            Попитали Радио Ереван: „Какво да правя, когато внезапно ми се доработи?\". „Сядаш и чакаш да ти мине\", отговорило радиото.   Руският външен министър Лавров обича да разказва вицове от времето на комунизма. Понякога шегите вършат работа за разведряване на обстановката, например в някоя по-заплетена дипломатическа ситуация. Друг път обаче и те не помагат. Лавров сега се оплаква, че нищо не помръдвало в световната политика. САЩ правели опит на всяка цена и с всички средства да наказват Русия. Дори по времето на Студената война нещата не били чак толкова зле, твърди той.   Първият руски дипломат не е човек, който обича да се оплаква. Тъкмо обратното - Сергей Лавров често е рязък и хладен в обноските си. Когато интересите на Москва са го налагали, той без всякакви задръжки се е отнасял грубо дори с американски външни министри. Случвало се е дори да откаже да ги приеме. Лавров никога не показва чувствата си – освен ако не разказва някой анекдот. Основното му правило винаги е гласяло: „Не показвай никаква слабост пред другите!\"     В едно Лавров обаче има право: отношенията на Русия със Запада са сложни. Онова, което навярно го тревожи, е че в обозримо бъдеще не се очертава някакво подобрение. Последиците от кризата с Украйна се усещат все повече. Нито една от страните в конфликта не показва готовност за компромиси. А това осъжда политици като Лавров на почти пълно бездействие. Защото едно е да участваш в някаква конференция в Мюнхен или Ню Йорк, и съвсем друго – да се завърнеш в Москва с някакъв конкретен резултат или поне с добри изгледи за пробив.   И ако в световната дипломация сега почти нищо не помръдва напред, това до голяма степен се дължи именно на Кремъл. Никой друг не знае това по-добре от самия Лавров.   Ситуацията допълнително се усложнява от вътрешнополитическото положение във Вашингтон. В сегашния американски Конгрес думата имат онези, които настояват за разширяване на санкциите срещу Русия.    С това те отклоняват вниманието от собствените си проблеми: че имат президент, към който останалият свят не изпитва почти никакво доверие, особено пък, когато става дума за отношенията с Русия. Тръмп, на свой ред, може да се прави, че е бил принуден да отстъпи пред исканията на републиканците за нови санкции срещу Москва. Това кара някои сенатори, като Джон Макейн или Марко Рубио, да вярват, че именно те направляват действията на президента.     В крайна сметка за Америка няма нищо по-лесно от това постоянно да затяга санкциите срещу Русия. От това американската икономика няма да понесе почти никакви загуби. Вредата е предимно за германските фирми, за работните места в Германия и за германския бюджет. Тук американците се държат като военачалник, който зове съюзниците си на бойното поле, но оставя собствените си войници в казармата.   Такава политика обаче е възможна само до време. Германската икономика настоява за прекратяване на санкциите. Правителството на Германия няма да е напълно дееспособно още няколко седмици - докато не приключат преговорите за съставяне на широка коалиция и не бъде избрано новото правителство. После обаче истинската политика би трябвало да заеме своето приоритетно място.   Споразумението от Минск, което мнозина прибързано обявиха за „мъртво\", сочи истинския път към мира в Украйна. Русия би трябвало да бъде поощрена да прояви по-голяма склонност към компромиси. Заплахите и новите санкции само влошават положението допълнително. А от това, в крайна сметка, губят всички.", "date": "2018.01.23", "title": "Лавров има право. Но причината е и в Кремъл."}
{"url": "http://www.classa.bg/%D1%81%D0%B2%D1%8F%D1%82/item/377713-%D0%B2%D0%BE%D0%B9%D0%BD%D0%B0%D1%82%D0%B0-%D0%BD%D0%B0-%D0%B5%D1%80%D0%B4%D0%BE%D0%B3%D0%B0%D0%BD-%D0%B2-%D1%81%D0%B8%D1%80%D0%B8%D1%8F-%E2%80%93-%D0%BF%D0%B0%D0%BA-%D0%BB%D0%B8-%D1%89%D0%B5-%D1%81%D0%B8-%D0%B7%D0%B0%D1%82%D0%B2%D0%BE%D1%80%D1%8F%D1%82-%D0%BE%D1%87%D0%B8%D1%82%D0%B5", "text": "            Съвсем доскоро кюрдите изглеждаха като големите победители от войната в Сирия. През 2013 година, насред анархията и насилието, те успяха да създадат в северната част на страната относително спокойна зона на самоуправление. \"Роява\" е нещо като добре уреденият „Запад\" на Кюрдистан. Някои виждаха в него първата стъпка към осъществяването на една стара мечта – създаването на независима кюрдска държава.     Не и Турция. Тя още от самото начало съзираше в това единствено заплаха. Със започналото сега военно настъпление на Ердоган в най-западния от трите сирийско-кюрдски региона турският президент продължава своята безкомпромисна политика от миналите години: мирните преговори с кюрдите в Турция бяха прекратени, а прокюрдските партии в страната отново биват обявявани за съучастници на терористичната организация ПКК.   Милициите и партиите на сирийските кюрди, според Ердоган, също са разклонения на ПКК. Той вижда в тяхно лице \"терористична армия\" и обяви, че ще я унищожи. Кюрдите в Северна Сирия досега можеха да разчитат, че техните мощни съюзници от САЩ ще ги покровителстват. Кюрдските бойци воюваха успешно срещу терористичната организация \"Ислямска държава\". Особено Вашингтон обичаше да ползва услугите им, поради което ги снабдяваше и с оръжия.     С колко ли решителност ще се притече сега Америка на помощ на притиснатите кюрди? Досега винаги е проличавало едно: поради политическото и стратегическо значение на Турция партньорството с тази страна е било толкова важно за западните правителства, че те разрешаваха твърде много своеволия на Ердоган.   В случай че сегашната му инвазия в Сирия предизвика обаче разрив между Вашингтон и Анкара, това би било изцяло в интерес на Русия, която на бърза ръка изтегли своите военни наблюдатели от кюрдските области около Африн. От гледна точка на кюрдите, всичко сега е така, както е било и преди сто години: Големите сили изнасят своите съперничества и стратегически конфликти на гърба на кюрдския народ и за негова сметка. Инвазията на Ердоган обаче ще има и още един ефект. Тя ще навреди на борбата срещу \"Ислямска държава\".", "date": "2018.01.23", "title": "Войната на Ердоган в Сирия – пак ли ще си затворят очите?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377704-%D0%BD%D0%B0%D0%B9-%D1%81%D0%B5%D0%BA%D1%81%D0%B0%D0%BF%D0%B8%D0%BB%D0%BD%D0%B8%D1%82%D0%B5-%D1%81%D0%B2%D0%B5%D1%82%D0%BE%D0%B2%D0%BD%D0%B8-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%B8%D1%87%D0%BA%D0%B8", "text": "В интернет особено голяма популярност набира акаунт в Twitter, в който се публикуват фотографии на привлекателни престъпнички, направени по време на задържането.      \"Надяваме се, че гаджето им ще депозира парите за гаранцията\", пише шеговито в описанието на профила.      В акаунта се публикуват снимки на момичета, задържани по целия свят. Всяка публикация посочва и причината, поради която са влезли в полицейското управление. Сред тях са - шофиране в нетрезво състояние, бой, кражба и хулиганство.      В повечето случаи в коментарите потребителите признават, че момичетата наистина изглеждат секси и биха могли да се пробват като актриси в криминални филми. Twitter @ mugshawtys вече има хиляди последователи.                        ", "date": "2018.01.23", "title": "Най-сексапилните световни престъпнички"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377705-%D0%B2%D0%B5%D1%80%D1%81%D0%B8%D1%8F-%D0%B7%D0%B0-%D0%BE%D0%BA%D0%BE%D1%88%D0%B0%D1%80%D0%B5%D0%BD%D0%B8%D1%8F-%D0%B3%D1%83%D1%89%D0%B5%D1%80%D0%BE%D0%B2", "text": "Появи се нови версия за дивия екшън, който се е разиграл в мутренското свърталище \"Домби бар\" с участието на бизнесмена Християн Гущеров, научи БЛИЦ.      Както БЛИЦ писа първи, Гущеров-младши бе арестуван след пиянски запой и последвал скандал с други мъже в заведението, в което преди години бе наръган и Багата. Стана ясно още, че Християн е блъснал полицейска патрулка с джипа си \"Мерцедес\" GL преди да бъде задържан.      Според една от новите версии бизнесменът се развилнял заради половинката му - плеймейтката Светлана Василева. Тя била атакувана с грозни думи и подигравки от страна на друга компания. Нервите на Гущеров не издържали той скочил да брани половинката си. Припомняме, че Гущеров бе пуснат от ареста, след като прекара там 24 часа.      Утре се очаква Софийската районна прокуратура да повдигне обвинение за хулиганство на Християн Гущеров. Може и да му бъде взета книжката, ако е карал пиян.", "date": "2018.01.23", "title": "Версия за окошарения Гущеров"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377706-%D0%B5%D0%BA%D1%81-%D1%81%D0%BF%D0%BE%D0%BD%D1%81%D0%BE%D1%80%D1%8A%D1%82-%D0%BD%D0%B0-%D0%BF%D0%B5%D0%BD%D0%BA%D0%B0-%D0%BA%D0%B0%D1%80%D0%B8%D0%B1%D1%81%D0%BA%D0%BE%D1%82%D0%BE-%D1%82%D1%8F%D0%BB%D0%BE-%D0%BF%D1%83%D0%B1%D0%BB%D0%B8%D0%BA%D1%83%D0%B2%D0%B0-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B8-%D1%81%D0%BD%D0%B8%D0%BC%D0%BA%D0%B8-18", "text": "Бизнесменът Даниел Петров, който е бивш спонсор на Пенка Карибското тяло взриви мрежата като качи скандални снимки във \"Фейсбук\" с новата си приятелка.    Мими, както я нарича той, има прилика с Пенка и не остава много скрито по себе си. Момичето е по прашки и определено не се притеснява да позира различни в еротични пози.              ", "date": "2018.01.23", "title": "Екс спонсорът на Пенка Карибското тяло публикува скандални СНИМКИ 18+"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377707-10-%D0%BF%D1%80%D0%B8%D1%87%D0%B8%D0%BD%D0%B8-%D0%B4%D0%B0-%D0%B3%D0%BE-%D0%B7%D0%B0%D1%80%D0%B5%D0%B6%D0%B5%D1%82%D0%B5", "text": "Прекъсването на една връзка може да е трудно, но понякога е правилното нещо. Компромисите са до време и когато чашата прелее, тя просто му показва вратата. Вижте кои са най-често срещаните причини, заради които жените късат с половинките си:     Незрялостта може да съсипе една връзка много бързо. Доста жени се оплакват, че трябва да се разправят с „непораснали деца\", вместо с мъже. И дори да са готови да станат майки, коя жена иска да гледа у дома допълнително дете?       Сред топпричините е и тази. Като цяло промяната не се счита за нещо негативно, но в личен план, когато визията на двама ви се разминава, тя е проблем и повод за раздяла.   Когато той по-често не вдига, не връща обаждания, отменя планирани срещи в последния момент и забравя важни събития – тя вече не е сред приоритетите му и това определено не я кара да се чувства обичана и специална. Съответно реакцията ѝ е да си намери човек, който я кара да се чувства така.  Стари като света, парите са в основата на много неща. И на връзките. Жените искат до себе си човек с когото да се чувстват сигурно дори финансово. И когато той не може да им осигури и елементарни неща, тръгват на лов за по-добра опция.     Човешкият аромат може да бъде афродизиак или отблъскващ. Ако той постоянно мирише на употребени дрехи, алкохол, цигари, пот, застояло... или пък дъхът му може да умъртви и вол, съвместните отношения са тотално немислими. Сексът дори не подлежи на коментар.    Връзката от дистанция е трудно нещо. Скайп и Вайбър може да свършат работа за известно време, но в даден момент физическата липса на любимия човек се оказва пагубна за отношенията.     Да бъдем честни: визията е важна за жените. И ако той е най-невзрачния в компанията, тя лесно ще се огледа в приятелите му и ще си заплюе някой от тях.     Трудно е да си постоянен буфер между родителите и гаджето. Прекалено много стрес и напрежение, кому е нужно това?    \" Лошият секс е в топ 5 на причините за раздяла. Ако един мъж не може да задоволи половинката си, по-добре сам да си стегне багажа.     И горчивата истина – когато меденият месец приключи и химията изчезне, тя разбира, че вече не го иска до себе си.", "date": "2018.01.23", "title": "10 причини да го зарежете!"}
