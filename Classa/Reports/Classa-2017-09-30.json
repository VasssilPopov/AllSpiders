{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373352-%D0%BC%D0%BE%D1%81%D0%BA%D0%B2%D0%B0-%D1%89%D0%B5-%D1%80%D0%B0%D0%B7%D0%BF%D0%BE%D0%B7%D0%BD%D0%B0%D0%B2%D0%B0-%D0%BB%D0%B8%D1%86%D0%B0-%D1%81-%D0%BA%D0%B0%D0%BC%D0%B5%D1%80%D0%B8%D1%82%D0%B5-%D0%B7%D0%B0-%D0%B2%D0%B8%D0%B4%D0%B5%D0%BE%D0%BD%D0%B0%D0%B1%D0%BB%D1%8E%D0%B4%D0%B5%D0%BD%D0%B8%D0%B5", "text": "Москва добавя технология за лицево разпознаване в своята мрежа от 170 000 охранителни камери в града, за да може по-лесно да идентифицира престъпници и да засили сигурността, съобщи Блумбърг. От 2012 г. насам записите от камерите се съхраняват до 5 дни след заснемане, като във всеки момент има съхранени над 20 млн. часа видео. Много скоро открихме, че е невъзможно да се обработят всички тези данни от полицейските служители, казва Артьом Ермолаев, ръководител на отдела по информационни технологии на Москва. Имахме нужда от изкуствен интелект, който да помогне, добавя той. Централизираната система за наблюдение на обществените места в Москва е най-голямата в света. Например, във Великобритания, известна с широкото използване на камери, правителствопо оперира само 70 000 камери в цялата страна. Технологията за лицево разпознаване на руската столица е създадена от местния стартъп N-Tech.Lab. Системата съпоставя образци от изображения от базата с данни на Министерството на вътрешните работи с тези, събрани от уличните камери. Двумесечен пробен период е помогнал за залавянето на шестима издирвани престъпници. Точността на Ntechlab е получила признание от различни международни организации. Миналата година компанията лансира приложението FindFace, което стана голям хит в Русия. С него потребителите могат да заснемат хора на публични места и след това да откриват кои са те по профилите им в соцмрежата \"ВКонтакте\". Точността на \"издирванията\" е 70%. Технологията за лицево разпознаване бавно, но сигурно навлиза на потребителския пазар. Windows 10 позволява компютърът да се \"отключва\" с лице, а Samsung също предлага подобна опция в смартфоните си. Наскоро обявеният флагман на Apple iPhone X ще изостави пръстовия отпечатък за сметка на лицето при отключването му. Ермолаев казва, че правителството на Москва харчи по 5 млрд. рубли ($86 млн.) годишно, за да поддържа своята система за видеонаблюдение. Добавянето на опция за лицево разпознаване ще увеличи тройно разходите, затова тя ще се разполага селективно в районите, където има най-голяма нужда. Тези системи са легални в Русия, казва Михаил Жужин, експерт в московската Академия за информационни системи, но поставят личната неприкосновеност в риск. Ако системата се хакне, престъпниците могат д получат информация къде живеете, къде отивате и откъде минавате, добавя той. Ермолаев казва, че данните се пазят в затворена система, достъпна само до предварително определени потребители. В добавка софтуерът е направен така, че да разпознава само лица, влезли в полицейската база с данни.", "date": "2017.09.30", "title": "Москва ще разпознава лица с камерите за видеонаблюдение"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/373347-%D1%82%D1%80%D0%BE%D1%8F%D0%BD%D1%81%D0%BA%D0%B8-%D0%BA%D0%BE%D0%BD-%D0%BD%D0%B0-%D1%80%D1%83%D1%81%D0%B8%D1%8F-%D1%82%D0%BE%D0%B2%D0%B0-%D0%BB%D0%B8-%D0%B5-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "        Стотина човека са се събрали в зала в един от хотелите на София. Говорят на руски език. Пристигнали са с подкрепата на правителствената Федерална агенция по печата и масовите комуникации на Руската федерация. Приветствани са от телевизионния водещ Леонид Млечин, който е председател на създадената в Русия Международна академия за телевизия и радио, както и от Владимир Козлов, който е бивш генерал от КГБ, а понастоящем заема поста заместник-ръководител на споменатата Федерална агенция, управляваща пряко държавните медии в Русия. Мероприятието се осъществява с подкрепата на „Лаборатория Касперски\", която Държавният департамент на САЩ обвини в извършване на подкрепян от Кремъл шпионаж и забрани на американската администрация да използва антивирусните ѝ продукти. Темата на форума в София гласи „Тероризмът и електронните медии\".   България очевидно предоставя добри условия за конгресен туризъм, щом успява да привлече такова събитие. Но въпросът не е какво правят всички тези хора в София, а какво прави на този форум вицепремиерът и министър на отбраната на държава от НАТО. Красимир Каракачанов не само е включен в официалната програма, но и приема ролята да открие форума. Нищо, че е представител на същото това българско правителство, изготвило доклада за състоянието на националната сигурност през 2016, в който дословно пише:    „Действията на Русия са източник на регионална нестабилност и заплашват нашата основна цел за единна, свободна и мирна Европа\". В същия документ са споменати пропагандата и информационната война, които Кремъл води срещу Европейския съюз и НАТО. На фона на всичко това можем да предположим, че управляващите или не виждат връзката между двете неща, или много искат да придадат висока степен на достоверност на коментарите, че България може да бъде „троянският кон\" на Русия в ЕС.     На конференцията са поканени трима депутати от БСП, които изпъкват със свръхотчетливо антизападно и прокремълско говорене - Елена Йончева, Тома Томов и Иво Христов. В компанията е и председателката на Форума „България - Русия\" Светлана Шаренкова, а рамо до рамо с руския посланик Анатолий Макаров e бившият депутат и министър Румен Петков, чиято основна грижа в последните години са санкциите срещу Русия, наложени от Запада заради незаконното анексиране на Крим. Партньор от българска страна е все още съществуващият Съюз на българските журналисти, който няма много връзка с практикуващите днес журналисти. Медийни партньори са няколко сайта с прокремълска ориентация, а много от другите медии в България изобщо не са поканени.   Нека го кажем направо - никакъв тероризъм и никакви електронни медии не събират на едно място всички тези хора. Конференцията просто има за цел да демонстрира влиянието на Кремъл в политическия и обществения живот на България. За да няма недоразумения: България е свободна страна, която гарантира свободата на събиране и на изразяване на мнение. Самото събитие не може да бъде проблем - проблем е легитимирането му от страна на официални представители на българската държава.   Присъствието на вицепремиера и военен министър Красимир Каракачанов вече бе споменато. В последния момент главният прокурор Сотир Цацаров промени програмата си и не посети събитието, но участието му бе предварително потвърдено. За сметка на това седмица по-рано Цацаров се договори с генералния прокурор на Русия Юрий Чайка да си сътрудничат в борбата срещу корупцията. Това е същият Чайка, който се разправя с политическите противници на Путин. Синовете му пък бяха осветени от опозиционера Навални като собственици на скъпи имоти в Западна Европа и притежатели на огромни бизнеси в самата Русия. Още седмица по-рано опозиционната БСП реагира остро срещу правителствения доклад, който споменава Русия сред заплахите за националната сигурност.    В резултат част от управляващите започнаха едва ли не да се извиняват, а премиерът Борисов обяви, че по време на българското председателство на ЕС ще постави въпроса за отпадането на санкциите срещу Русия. За капак Волен Сидеров, който не само открито работи за интересите на Кремъл, но и е ключова част от управляващото мнозинство, вдигна сватба, на която руският посланик се оказа важен гост.   В същото време България е последователен и лоялен член на ЕС и НАТО. София е част от консенсуса, който продължава санкциите срещу Москва. На дела България не дава поводи за съмнения. Поредица от думи и събития обаче я правят да изглежда като страна, която се отдалечава от Запада и се сближава с Русия. Очевидно някой иска нещата да изглеждат точно така. И навярно калкулира някакви конкретни ползи от подобно поведение. Но колкото повече властта допуска България да изглежда по този начин, толкова по-често ще чува въпроса за „троянския кон\". А от 1 януари, когато започва българското председателство на ЕС, в София ще идват достатъчно влиятелни хора от политиката и медиите, които да задават този въпрос.", "date": "2017.09.30", "title": "Троянски кон на Русия: това ли е България?"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/373348-%D0%B7%D0%BB%D0%BE%D0%B4%D0%B5%D0%B8%D1%82%D0%B5,-%D0%BA%D0%BE%D0%B8%D1%82%D0%BE-%D1%82%D0%B0%D0%B9%D0%BD%D0%BE-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%82-%D1%81%D0%B2%D0%B5%D1%82%D0%B0", "text": "          \"Кой всъщност управлява света?\" - под това заглавие информационният бюлетин „Международна политика и общество\" на германската фондация „Фридрих Еберт\" публикува много интересно интервю с професор Михаел Бутер от университета в Тюбинген, който изучава теориите на заговора. Въпросите задават Ханес Алпен и Аня Папенфус. Публикуваме интервюто със съкращения.   Не са никак малко хората, които вярват например, че някой тайно направлява тях самите или дори цялото човечество. За какво говорят подобни страхове? И трябва ли да ги взимаме насериозно?   Бутер: Теориите на заговора са неистинни, но често пъти са симптом за истински проблеми. Това може да са лични проблеми, които понякога стигат до мания за преследване. Но може и да насочват към обществени проблеми, когато цели групи хора имат чувството, че редът наоколо им се намира под заплаха, че постепенно губят статута си, че представителната демокрация вече не работи.   Бутер: Има най-различни дефиниции, но в обобщение може да се каже: всяка теория на заговора твърди, че някъде съществува тайна група дейци, които са на път или вече се успели да подкопаят съществуващия ред, за да навредят някому или пък за да тиранизират, да поставят под контрола си, ако не и да унищожат определена институция, държава или целия свят. Най-важното е: има група, която действа тайно и преследва някаква цел.     Бутер: През последните години те просто станаха по-видими. Допреди няколко десетилетия както в САЩ, така и в Европа те бяха много по-популярни. Всъщност, навремето теориите на заговора бяха абсолютно легитимно, всепризнато знание. После за известен период бяха делегитимирани и изтласкани в периферията на обществото, в резултат от което оцеляваха единствено в рамките на различни субкултури. Чрез интернет обаче станаха видими.    Преди 20-30 години теоретиците на заговора трябваше да издават писанията си на собствени разноски, за да достигнат възгледите им до широката публика. Днес мрежата им осигурява много по-лесна, бърза и евтина възможност. А новата им видимост осигурява на теориите на заговора и приток на нови привърженици. Но има и втори фактор. В момента в много общества се наблюдава фрагментиране на публичността, която се разпада на малки, паралелни или враждуващи публичности.    В една от тях, която наричаме „мейнстрийм\" и в която се подвизават повечето журналисти и учени, теориите на заговора се смятат за нещо срамно и нелегитимно. Междувременно възникна обаче и друга публичност, където теориите на заговора си върнаха статута, който притежаваха преди десетилетия. Вътре в тази публичност може би не всички вярват на всяка една от тях, но всички ги признават за легитимно знание.     Бутер: Да, от една страна те наистина са опит да се даде някакво обяснение. Тоест, да се покаже, че светът не е просто хаотичен. И че нещата се случват не просто защото има някаква структурна принуда, а по волята на определени хора. За мнозина е много по-лесно да приемат, че някъде там има едни злодеи, които направляват нещата, отколкото да разберат, че всъщност никой нищо не направлява. В същото време онези, които вярват в теориите на заговора, които ги огласяват и разпространяват, мислят за себе си, че са се издигнали над масите. И че прозират в дълбината на случващото се, докато масите не виждат заговора наоколо си и просто крачат като слепци или сомнамбули през света.      Това са двата фактора, които правят теориите на заговора толкова привлекателни. Ще дам пример с привържениците на „Пегида\", които излизат на улицата, за да протестират срещу всичко, което се променя в Германия: от неолибералните икономически структури, през равнопоставеността на гейовете и лесбийките, та чак до обстоятелството, че вече не всички хора на улицата са белокожи. Ако от „Пегида\" кажат, че всичко това някак си се дължи на структурните промени, за които никой не е виновен, това ще означава, че няма шанс за промяна. Но ако кажат: всичко това е резултат от комплот, бежанският поток нарочно се насочва, а общоприетите джендър-правила са част от заговора, тогава на хоризонта изгрява надеждата, че всичко това може да бъде спряно и ревизирано.   Бутер: За разлика от истинските теории, теориите на заговора не могат да бъдат опровергани, защото техните последователи винаги обръщат в своя полза аргументите срещу съответната теория. Например когато 2000 архитекти кажат, че кулите на Световния търговски център са били взривени, защото не е възможно да се срутят само от врязалите се в тях самолети, теоретиците на заговора веднага заявяват: „Ето, те казват истината!\". Когато обаче 200 000 други архитекти им повтарят, че това са пълни глупости, теоретиците на заговора казват: „Тези лъжат, разбира се, защото са част от системата. Те просто си затварят очите или пък им плащат, за да разпространяват тази лъжа.\". Тоест, оборващите аргументи по магически начин се превръщат в подкрепящи.     Бутер: Изключително трудно е. Най-вече защото когато атакуваме тези теории, ние несъзнателно атакуваме и идентичността на техните последователи. За моята и за Вашата идентичност не е от особено значение, че в общи линии вярваме на официалната версия за атаките от 11 септември. Но за човек, който е убеден, че те са дело на американското правителство, на карта е поставена собствената му идентичност. И когато оспорваш възгледа му, ти атакуваш неговата идентичност - тъкмо поради това защитната реакция е толкова силна. И няма значение дали става дума за политическа идея или пък за убеждението, че алтернативната медицина е единствената истина, а всичко останало трови хората.   Доналд Тръмп изобщо не е изключение - всички американски президенти, от Джордж Вашингтон до Дуайт Айзенхауер, са били теоретици на заговора, твърди проф. Бутер   В теориите на заговора сякаш вярват не само уж обезправени гражданки и граждани, но и политици и хора с достъп до политически решения.   Бутер: Да, но това не е нещо необичайно. Необичайно всъщност е обратното: че през последните десетилетия това явление сякаш беше изчезнало в страни като Германия, Франция или САЩ. Във времената, когато теориите на заговора бяха напълно легитимно мейнстрийм-знание, те се разпространяваха най-вече от елитите, включително и в западния свят. Всички американски президенти - от Джордж Вашингтон до Дуайт Айзенхауер - са били теоретици на заговора.    За всички тях това твърдение е доказуемо. В този смисъл Доналд Тръмп изобщо не е изключение, той просто се завръща към същия модел. В западния свят от 1950-те години насам теориите на заговора постепенно изгубиха легитимност, но другаде, например в Източна Европа или в Близкия изток, те все още са инструмент в ръцете на могъщите. Наблюдавахме го с пълна сила при президента Ахмадинеджад в Иран, наблюдаваме го и днес в Русия, където президентът Путин и другият персонал в Кремъл редовно огласяват теории на заговора. Виждаме го и в Турция. Разбира се, изключително трудно е да преценим дали тези теории цинично се използват като инструмент с пълното съзнание, че не са верни - или пък онези, които ги огласяват, наистина им вярват.     Бутер: В различните ѝ проявни форми навярно най-успешна е антисемитската теория на заговора. В Германия тя издигна на власт цял един режим. И дълго се задържа - с добре известните ни фатални последствия. Но тази теория функционира много „успешно\" и в други страни, в други свои версии.   Редом с политическите и расистките теории на заговора битуват и други, по-безобидни и екзотични теории. Коя, според Вас, е най-любопитната нова теория на заговора?   Бутер: Германците може би тепърва ще хванат влака на вярата в рептилите, в това, че ни управляват някакви извънземни влечуги. В англо-американското пространство тя е много разпространена. Тъй че в Германия привържениците на теориите на заговора имат още пространство за разгръщане.   Професор Михаел Бутер преподава американистика в университета в Тюбинген. Той е инициатор на европейски изследователски проектза теориите на заговора.", "date": "2017.09.30", "title": "\"Злодеите, които тайно управляват света\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373349-%D0%BD%D0%BE%D0%B2%D0%BE-%D1%80%D0%B0%D0%B1%D0%BE%D1%82%D0%BD%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%B7%D0%BE%D0%BD%D0%B8%D1%82%D0%B5-%D0%B7%D0%B0-%D0%BF%D0%B0%D1%80%D0%BA%D0%B8%D1%80%D0%B0%D0%BD%D0%B5-%D0%BE%D1%82-%D1%83%D1%82%D1%80%D0%B5", "text": "От 1 октомври зоните за платено паркиране в София ще са с ново работно време - от 8:30 до 19:30 часа, съобщават от Центъра за градска мобилност. В съботните дни синята зона ще работи до 18 ч., а не както досега - до 14 ч. От същата дата влиза в сила разширението на зелената зона в районите \"Средец\" и \"Лозенец\". Маркировката е поставена, а този уикенд екипите на Центъра за градска мобилност ще проверят всяка улица за поставени знаци и ще подменят стикерите за работното време на зоните за платено паркиране. Ще работят и три пункта за издаване на винетни стикери - на метростанциите \"Европейски съюз\" и НДК, и на ул. \"Будапеща\" 17 от 7 до 17 ч.", "date": "2017.09.30", "title": "Ново работно време на зоните за паркиране от утре"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/373350-%D0%BF%D1%80%D0%B8%D1%80%D0%BE%D0%B4%D0%BD%D0%B8%D1%8F%D1%82-%D0%B3%D0%B0%D0%B7-%D0%BF%D0%BE%D0%B5%D0%B2%D1%82%D0%B8%D0%BD%D1%8F%D0%B2%D0%B0", "text": "Природният газ поевтинява с малко над 7% от 1 октомври. Такова е окончателното решение на комисията за енергийно и водно регулиране (КЕВР). Цените на парното и топлата вода няма да се променят, тъй като мрежовите такси за топлофикациите ще се увеличат с 2,5-3%. Така крайните разходи на топлофикациите за газ ще паднат с до 4% и това по правило не води до корекция в цената на парното и топлата вода. Председателят на КЕВР Иван Иванов обясни, че с новия европейски модел мрежовите такси за индустриалните потребители може и да намалеят. До Нова година корекция в цената на парното няма да има, ако няма извънредни събития, заради които природният газ да поскъпне драстично. Не се очаква корекция и по време на отоплителния сезон.", "date": "2017.09.30", "title": "Природният газ поевтинява"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/373351-%D1%81%D1%82%D0%B0%D1%82%D1%83%D0%BA%D0%B2%D0%BE%D1%82%D0%BE-%D0%B2-%D0%B7%D0%B5%D0%BC%D0%B5%D0%B4%D0%B5%D0%BB%D0%B8%D0%B5%D1%82%D0%BE", "text": "Уравнение с три неизвестни - Brexit, политиката по сигурността и миграционната политика. Това са основните фактори, от които ще зависи с какъв бюджет за земеделски субсидии ще разполага Европейският съюз след г. 2020 - с колко ще се свият средствата, след като секне вноската на Великобритания, и колко пари допълнително ще се насочат за противодействие на терористичните атаки и на миграционния натиск. На тежките преговори, които тепърва предстоят, фермерите тръгват и с предварителен минус - провала им да убедят гражданите на ЕС, че секторът се развива правопропорционално на дотациите. Земеделието не е водещ отрасъл в общата европейска икономика, не разкрива достатъчно нови работни места, броят на младите в сектора е пренебрежително нисък, селските райони се развиват със забавен темп, мерките за защита на околната среда не са достатъчни. \"за\" статуквото Европейските земеделци нямат желание за промяна на сегашната структура за подпомагане на сектора със средства от ЕС, показват консултациите на Европейската комисия с браншовите организации. Резултатите бяха представени от Иман Буут, експерт в Главна дирекция \"Земеделие\" на Брюксел, на конференция за Общата селскостопанска политика (ОСП) СЛЕД г. 2020 г., организирана от Института за агростратегии и иновации и ИнтелиАгро. Сегашният обем на подпомагане обаче трудно ще се запази, защото независимо от дотациите агросекторът не е водещ за европейската икономика и изостава по ключови индикатори. Селскостопанската Политика 2014 - 2020 залага на създаване на повече работни места и прилагане на иновации. Първите индикатори за работните места показват, че държавите членки не се справят, казва Буут. След г. 2020 ще бъде направена промяна при директните субсидии за земя, така че повече средства да достигат до малките и средните фермери. В България например от години се наблюдава тенденция 80% от евросубсидиите за земя да се усвояват от 20% от производителите, предимно големи арендатори, обработващи десетки и стотици хиляди декари земя. Фермерите не се представят задоволително и в политиката за опазване на климата и околната среда - секторът продължава да е източник на сериозни количества въглеродни емисии. Изходът е в дигитализацията, която например позволява чрез сателитно наблюдение да се определя кои посеви имат нужда от влагане на торове. Парите за иновации след г. 2020 обаче ще зависят от интереса на отделните държави към тази мярка, както и от използването им през сегашния програмен период, а България е от държавите, които последни отварят тази мярка. В противовес на фермерските желания все повече се увеличават експертните гласове за промяна на подпомагането заради пазарното изкривяване, до което водят сегашните субсидии. Професорът по обща селскостопанска политика на ЕС Алън Матюс дава пример с българската действителност - за последните 17 години цената на земята се е увеличила пет пъти, а рентата - 4 пъти, но това не е в резултат от поскъпването на земеделската продукция. Причината е в директните плащания от Брюксел и ако те продължават да се увеличават с темпа, който искат българските производители, земята и рентата ще продължат да поскъпват непазарно. А пример за типична антипазарна субсидия е финансирането на фермерите, за да произвеждат по-малко мляко, въведено заради руското ембарго за внос от ЕС. Затова според Матюс след г. 2020 трябва да се наблегне на субсидиите за управление на риска (подпомагане за доказани загуби и лоша реколта) и за иновации. Кой какво иска Българските земеделски производители настояват бюджетът на ЕС за земеделие да запази дела си от 39% от общия бюджет на ЕС. Оптимистичната прогноза на министъра на земеделието Румен Порожанов е, че при новото балансирано разпределение на средствата за сектора парите за България, като една от последните присъединили се страни, няма да намалеят. Вицепремиерът Томислав Дончев обаче припомня, че от петте сценария за бъдещето на ЕС, представени от председателя на Еврокомисията Жан-Клод Юнкер в т.нар. \"Бяла книга\" само в един фигурира по-голям бюджет за бъдещата ОСП след г. 2020 Порожанов е поискал от еврокомисаря по земеделие Фил Хоган да се направи анализ как орязването на субсидирането ще се отрази на конкурентоспособността на европейските фермери в сравнение с тези от страни извън общността. Франция е един от най-големите ползватели на евросубсидии за земя, като годишно усвоява над 9 млрд. евро. \"Нашите проблеми са свързани с младите фермери и сектор\" Животновъдство \"за чието развитие отделяме годишно млрд.евро 7.4. Имаме и допълнително плащане за дребните фермери. Тези приоритети трябва да се запазят и след г. 2020 \"е позицията на Фредерик Мишел, представител на френското министерство на земеделието и храните. Като голям бенефициент Париж е против националното съфинансиране на фермерските дотации, а ги обвързва с опазването на околната среда и иновациите. Драгомир Николов", "date": "2017.09.30", "title": "Статуквото в земеделието"}
{"url": "http://www.classa.bg/%D1%81%D0%B2%D1%8F%D1%82/item/373343-%D0%B5%D0%B4%D0%BD%D0%BE-%D0%BE%D1%82-%D0%BD%D0%B0%D0%B9-%D1%81%D1%82%D1%80%D0%B0%D1%88%D0%BD%D0%B8%D1%82%D0%B5-%D0%BA%D0%B8%D1%82%D0%B0%D0%B9%D1%81%D0%BA%D0%B8-%D0%BE%D1%80%D1%8A%D0%B6%D0%B8%D1%8F-%D0%B5-%D0%B2-%D0%B4%D0%B5%D0%B9%D1%81%D1%82%D0%B2%D0%B8%D0%B5-%D1%81%D0%BB%D0%B5%D0%B4-%D0%B0%D0%BA%D1%82%D0%B8%D0%B2%D0%BD%D0%BE%D1%81%D1%82%D1%82%D0%B0-%D0%BD%D0%B0-%D1%81%D0%B0%D1%89-%D0%B2-%D0%B0%D0%B7%D0%B8%D1%8F", "text": "Ченгду J-20 - модерните китайски изтребители от пето поколение, официално са влезли на въоръжение в редиците на ВВС на азиатския гигант, предаде агенция \"Синхуа\". \"Тези напреднали изтребители официално са влезли на служба\", заяви китайското министерство на отбраната в четвъртък. J-20 е боен самолет със среден и голям обсег на действие, който направи своя първи полет през 2011 г. и се появи пред обществеността в края на 2016 г. Тъй като САЩ разгръщат своите изтребители пето поколение F-22 и F-35 в Япония и Южна Корея, \"необходимо е Китай да представи своя военно технологичен напредък възможно най-скоро\", заяви Китайската народна освободителна армия по-рано. Според експерти, J-20 е пряк съперник на F-22 и F-35. В допълнение, китайската изтребителна авиация е била обект на многократни протести от Вашингтон, поради ясната прилика на дизайна с американските изтребители, вероятно разработка въз основа на откраднати технологии. Петото поколение азиатски изтребители имат максимална скорост от 2100 километра в час, около 120 километра по-малко от своите северноамерикански съперници. Китайските дизайнери обаче твърдят, че J-20 има по-голяма автономия и по-голям капацитет за гориво и въоръжение, отколкото F-22 и F-35. Също така много от детайлите на този китайски изтребител остават тайна.", "date": "2017.09.30", "title": "Едно от най-страшните китайски оръжия е в действие след активността на САЩ в Азия"}
{"url": "http://www.classa.bg/%D1%81%D0%B2%D1%8F%D1%82/item/373344-%D1%8E%D0%B6%D0%BD%D0%B0-%D0%BA%D0%BE%D1%80%D0%B5%D1%8F-%D0%BF%D0%BE%D0%B8%D1%81%D0%BA%D0%B0-%D0%BE%D1%82-%D1%81%D0%B0%D1%89-%D0%B2%D1%80%D1%8A%D1%89%D0%B0%D0%BD%D0%B5%D1%82%D0%BE-%D0%BD%D0%B0-%D0%BA%D0%BE%D0%BD%D1%82%D1%80%D0%BE%D0%BB-%D0%BD%D0%B0%D0%B4-%D1%82%D0%B5%D1%85%D0%BD%D0%B8%D1%82%D0%B5-%D0%B2%D1%8A%D0%BE%D1%80%D1%8A%D0%B6%D0%B5%D0%BD%D0%B8-%D1%81%D0%B8%D0%BB%D0%B8", "text": "Президентът на Южна Корея, Муун Дже-ин, призова Съединените щати. към бързо прехвърляне на оперативния контрол по време на война (OPCON), за да може страната да разработи и подобри сама структурата на армията и нейните отбранителни способности. Южнокорейският лидер каза, че мярката ще позволи да \"се накаже и реагира по-ефективно на провокацията от Северна Корея\". \"Северна Корея ще се страхува от нас и хората ще имат повече вяра в нашите въоръжени сили, когато имаме оперативен контрол\", каза Муун по време на речта за 69-ата годишнина от Деня на въоръжените сили. \"Без силна отбрана ние не можем нито да се защитаваме, нито да постигнем мир и да противодействаме на ядрените и балистичните заплахи от Северна Корея, а това е най-неотложната задача\", каза той. Въпреки това опозиционните партии в страната смятат, че трансферът може да отслаби връзката между Сеул и Вашингтон и да намали ресурсите на САЩ, което допълнително ще укрепи Пхенян. На 25 юни 1950 г. севернокорейски сили нахлуват на юг, с което започна корейската война. В този конфликт, на страната на Сеул и под знамето на ООН, се бориха войски от над 20 страни, включително САЩ. Конфронтацията приключи през 1953 г. с примирие, което все още е в сила. Оттогава в период на мир Южна Корея поддържа оперативен контрол над въоръжените си сили, но в случай на война командващият американските военни сили в Южна Корея автоматично ще получи контрол над войските. В края на 2015 г. прехвърлянето е насрочено, но е отложено за неопределено време от предшественика на Муун - Парк Джун хю. САЩ поддържат 28,500 военнослужещи на южнокорейска територия след Корейската война и имат ангажимента да защитят своя съюзник в случай на конфронтация с Пхенян.", "date": "2017.09.30", "title": "Южна Корея поиска от САЩ връщането на контрол над техните въоръжени сили"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/373346-%D0%B3%D0%BE%D0%BB%D1%8F%D0%BC-%D0%BA%D1%83%D0%BB%D0%B8%D0%BD%D0%B0%D1%80%D0%B5%D0%BD-%D1%80%D0%B5%D1%87%D0%BD%D0%B8%D0%BA-%D0%BD%D0%B0-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%B4%D1%8E%D0%BC%D0%B0-%D0%BF%D1%80%D0%B5%D0%BF%D1%8A%D0%BB%D0%BD%D0%B8-%D1%81%D1%82%D0%BE%D0%BB%D0%B8%D1%87%D0%BD%D0%BE-%D0%B7%D0%B0%D0%B2%D0%B5%D0%B4%D0%B5%D0%BD%D0%B8%D0%B5", "text": "на Александър Дюма е истинска енциклопедия на готварското изкуство. Той съчетава множество разнообразни видове текст по начин, който за пръв път виждаме в Библията. Това е и книга за удоволствието - от готвенето, от храненето, от живота.    Дюма я е написал не за да да изпълнява договореностите си с издатели и да погасява своите дългове, които са го принуждавали да пише под напрежение цели 15 години. Напротив, той е писал \"Голям кулинарен речник\" в моменти на спокойствие и почивка през голяма част от живота си.\" Това каза авторитетната литературна критичка проф. Милена Кирова на премиерата на \"Голям кулинарен речник\" снощи в столичното заведение La Cubanita bar and dinner.   Изключителната книга е на българския пазар с логото на издателство „Милениум\", които бяха домакини на събитието. Проф. Милена Кирова направи пространен анализ на тази последна в живота на бащата на \"Тримата мускетари\" и много специална за него самия творба, която се отличава много от неговите феноменални по брой 650 произведения и представя изключително интересно и самия автор. \"Книгата е наистина уникална в много отношения\", подчерта проф. Кирова. Събитието събра десетки журналисти, читатели, фенове на Дюма и гости, които се насладиха на специалната кулинарно-литературна среща - докосване до фигурата на Дюма и неговата най-специална и любима книга, венецът на неговото творчество.    В съзвучие с темата на премиерата всички опитаха вкусни ордьоври, приготвени от самия Йордан Стоичков - готвача на Тодор Живков. Той беше съчетал скариди, пушена сьомга, сирене рокфор и екзотична салата с плодове и зеленчуци, за да възбуди небцето на гостите така, както четенето на \"Голям кулинар речник\" го прави. Всички използвани храни, които са и сред описаните и представени с множество рецепти и любопитни факти в Речника. Хилядите ястия, пищните менюта и кралските трапези в изключителната кулинарна книга са толкова изкусно и картинно поднесени от френския майстор на перото, че няма читател, който да не сподели, че огладнява само докато разлиства книгата. \"Голям кулинарен речник\" на Александър Дюма е истински шедьовър на готварското изкуство. И до днес няма друг подобен по мащабите и многообразието си труд. Книгата е комплимент за всеки ресторант, кухня, дом и библиотека. Всеки майстор готвач би трябвало да я има и да се възползва от нея! - категоричен беше бай Данчо. - Цялото това удоволствие - да имаме уникалния речник на Дюма на български, дължим на издателство \"Милениум\", които се нагърбиха с отговорната задача да го издадат и да го направят достъпен и за нас - професионалистите, и за всички читатели.\" \"Голям кулинарен речник е толкова богат и интересен, че от него научих названия на храни и ястия не само на френски, но и на български. Работата над него беше изключително интересна\", сподели преводачката на Речника Офелия Петрова, също подчертавайки енциклопедичната стойност на книгата. Вечерта започна със смях след кратка викторина. Бай Данчо се оказа единственият в препълнената зала на La Cubanita, който знаеше отговора на шеговития въпрос - как се приготвя 7-степенно българско меню (по аналогия с множеството 12-степенни френски менюта, описани от Дюма). Отговорът е: Една шопска салата и шест ракии! \"Тодор Живков никога не е имал екзотични прищевки, които е трябвало да изпълнявам, обичаше традиционната българска, обикновена храна\", разказа готвачът на българския велможа. Да опитат нашенската кухня са предпочитали и държавниците на чуждите страни, които са гостували у нас и за чието меню готвачът е отговарял. \"Например Фидел Кастро, когато беше на посещение у нас, нахлу в кухнята и започна да опитва с пръст или да си пощипва от различните ястия, които бяха по печките, плотовете или пък сложени в хладилниците. Много му се услади обикновеният доматен сос с кюфтета, който бяхме приготвили за техническия персонал и каза, че от това ястие иска да му сипем.\"    Бай Данчо разказа още много куриозни истории за държавниците от соц блока, които са своеобразен паралел с историите в \"Големия кулинарен речник\" - за главните готвачи на крале, херцози и барони и тяхната роля за вкусовете на техните господари, макар да става дума за коренно различни епохи и социален строй. Събитието бе полято с вино Pivert Chardonnay 2016, Oak Free на „Катаржина Естейт\", нов прочит на вината от френския сорт Шардоне, което също е реверанс към Дюма и неговото преклонение към напитките от Бретан и Бургундия, където са корените на този вид грозде.", "date": "2017.09.30", "title": "\"Голям кулинарен речник\" на Александър Дюма препълни столично заведение"}
{"url": "http://www.classa.bg/%D1%81%D0%B2%D1%8F%D1%82/item/373345-%D0%BF%D1%83%D1%82%D0%B8%D0%BD-%D1%81%D1%8A%D0%B7%D0%B4%D0%B0%D0%B4%D0%B5%D0%BD%D0%B8-%D1%81%D0%B0-%D1%83%D1%81%D0%BB%D0%BE%D0%B2%D0%B8%D1%8F,-%D0%B7%D0%B0-%D0%B4%D0%B0-%D1%81%D0%B5-%D1%81%D0%BB%D0%BE%D0%B6%D0%B8-%D0%BA%D1%80%D0%B0%D0%B9-%D0%BD%D0%B0-%D0%B1%D1%80%D0%B0%D1%82%D0%BE%D1%83%D0%B1%D0%B8%D0%B9%D1%81%D1%82%D0%B2%D0%B5%D0%BD%D0%B0%D1%82%D0%B0-%D0%B2%D0%BE%D0%B9%D0%BD%D0%B0-%D0%B2-%D1%81%D0%B8%D1%80%D0%B8%D1%8F", "text": "Руският президент Владимир Путин след среща с турския му колега Реджеп Тайип Ердоган заяви, че са създадени условия за прекратяване на войната в Сирия. \"Сирийските споразумения са наш общ успех с Турция\", заяви руският президент. Путин подчерта, че \"всъщност са създадени условия за прекратяване на братоубийствената война\" в арабската република. Освен това създаването на сирийските зони за примирие е прологът към \"пълното премахване на терористите и завръщането на сирийците за мирен живот в техните родни домове\". Руският президент каза, че на срещата с турския си колега двамата лидери отново са потвърдили готовността си да продължат работата по четирите области на примирие в Сирия, включително и най-големите в провинция Идлиб. Путин припомни, че инициативата за създаване на зоните е предложена по време на срещата му с Ердоган в руския град Сочи през май миналата година. Руският лидер описа идеята като \"много сложна за страните, участващи в сирийския конфликт, както и за страните, които гарантират процеса Астана - Русия, Турция и Иран. Путин обаче подчерта, че \"въпреки трудностите, сме постигнали положителен резултат\". Както прецени президентът на Русия, постигнатите резултати след създаването на примирие \"са важни не само за сирийския народ и региона, но и за целия свят\". Освен това инициативата допринася за завръщането на разселените лица, което е жизненоважно за \"активизиране на процеса на търсене на дългосрочно политическо решение под егидата на ООН\".", "date": "2017.09.30", "title": "Путин: \" Създадени са условия, за да се сложи край на братоубийствената война в Сирия\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373337-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0%D1%81-%D0%BD%D0%B8-%D0%BD%D0%B0%D0%B7%D0%BD%D0%B0%D1%87%D0%B0%D0%B2%D0%B0%D1%82,-%D0%B7%D0%B0%D1%89%D0%BE%D1%82%D0%BE-%D1%81%D0%BC%D0%B5-%D0%BD%D0%B0%D0%B9-%D1%82%D1%8A%D0%BF%D0%B8-%D0%B8-%D0%BD%D0%B0%D0%B3%D0%BB%D0%B8", "text": " ", "date": "2017.09.30", "title": "Министър: Нас ни назначават, защото сме най-тъпи и нагли"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373338-%D0%BA%D1%83%D0%BB%D0%B5%D0%B7%D0%B8%D1%87-%D0%B4%D0%B5%D0%BB%D1%8F%D0%BD-%D0%B4%D0%BE%D0%B1%D1%80%D0%B5%D0%B2-%D0%BD%D0%B8-%D0%B2%D1%8A%D1%80%D0%BD%D0%B0-%D0%B2-%D1%80%D0%BE%D0%B4%D0%BE%D0%B2%D0%BE%D0%BE%D0%B1%D1%89%D0%B8%D0%BD%D0%BD%D0%B8%D1%8F-%D1%81%D1%82%D1%80%D0%BE%D0%B9", "text": "  Тази година гейтовете никнат като гъби, а кепенци за удряне – колкото щеш още. Не е сигурно обаче дали изобщо ще е останала държава след ЦУМгейт, след НДКгейт, след Суджукгейт. Това заяви Люба Кулезич.   Случаят „Дунарит“ още не е гейт, но вече е цяла сага. В зависимост от развръзката й най-вероятно ще се сдобием с „Караниколовгейт“. Но преди това ще трябва да се насладим докрай на „Кумгейт“, който в момента е в апогея си. Той накара патриотичното вице в управляващата коалиция на Борисов Трети – Валери Симеонов да намекне, че гербаджията Делян Добрев ни е върнал в родовообщинния строй.     Вярно е, че такова струпване на кумци, кумици, братчеди, снахи, баджанаци, дъщери, съпруги, съученички, зълви, етърви, шуреи в общината в Хасково изглежда епохално от историческа гледна точка. Той дойде, за да разкаже за палежа на частната му изложбена зала с ценни ретроавтомобили. И потърси корена на отмъщението в окупацията на общината от кръга на Делян Добрев под благия поглед на Бойко Борисов. Някога учехме, че благодарение на залпа на „Аврора“ Русия прескочила от феодалния строй в комунизма. Днес шуробаджанашките стратегии на ГЕРБ и компания са кулминация на започнатото от 10 ноември 1989 г. насам. Разбира се, с любезното съдействие на партиите на прехода, които ред по редом се изредиха на властта.    Внушаваха ни, че на мястото на социализъма се е родил и укрепнал капитализъмът. Сега се оказа, че капитализъмът своевременно е подивял до степен, че ни изстреля обратно в пещерите на историята. Това не звучи като нещо ново. Звучи обаче като нещо прекалено и нетърпимо. Да, де! Ама за случая „Хасково“ и деляндобревската управленско-роднинска визия за града в студиото на „Честно казано“ предупреди бившият кмет на града Георги Иванов.", "date": "2017.09.30", "title": "Кулезич: Делян Добрев ни върна в родовообщинния строй"}
{"url": "http://www.classa.bg/%D1%81%D0%B2%D1%8F%D1%82/item/373339-%D0%B1%D0%B8%D0%B2%D1%88-%D1%81%D0%BB%D1%83%D0%B6%D0%B8%D1%82%D0%B5%D0%BB-%D0%BD%D0%B0-nsa-%D1%83%D1%81%D0%BF%D1%8F-%D0%B4%D0%B0-%D1%85%D0%B0%D0%BA%D0%BD%D0%B5-%D0%BD%D0%BE%D0%B2%D0%B0%D1%82%D0%B0-%D0%BE%D0%BF%D0%B5%D1%80%D0%B0%D1%86%D0%B8%D0%BE%D0%BD%D0%BD%D0%B0-%D1%81%D0%B8%D1%81%D1%82%D0%B5%D0%BC%D0%B0-%D0%BD%D0%B0-apple", "text": "Патрик Уордъл, бивш анализатор в Агенцията за национална сигурност (НСС) и сега главен изследовател в компанията за сигурност Синак, откри сериозен недостатък в новата операционна система на Apple, която бе пусната в понеделник. Той твърди, че този дефект позволява на хакерите да откраднат паролите на Mac компютри. Уордъл предупреди, че това може да позволи на всеки, който е в състояние да изпълнява злонамерен код, да открадне пароли от \"ключовата верига\". Apple използва ключовата верига за съхраняване на отделни потребителски пароли, като веригата е обявена като достъпна само за собственика. Входните данни обикновено се отключват с главна парола. Но Уордъл успял да извърши атака, която изпратила цялото съдържание на предполагаемия нападател, без да се нуждае от тази парола. Доказателствата той сподели във видеоклип. Чрез приложението си \"Крадец на ключови вериги\", Уордъл прихванал ключовата верига за да получи пароли за Facebook, Twitter и Bank of America от неразкрит потребител. \"Няма изключения: Ако потребителят е регистриран, мога да разбия и извлека ключа, включително и паролите\", каза той за списание \"Форбс\". Уордъл е съобщил за уязвимостта на Apple и очаква компанията скоро да изпрати пач - кръпка. Той заяви, че няма да публикува подробностите за подвига си, докато грешката не бъде преодоляна. \"Тази атака работи и на по-ранни версии на MacOS. Няма причина хората да не се обновяват\", каза той.", "date": "2017.09.30", "title": "Бивш служител на NSA успя да \"хакне\" новата операционна система на Apple"}
{"url": "http://www.classa.bg/%D1%81%D0%B2%D1%8F%D1%82/item/373340-%D0%BD%D0%BE%D0%B2%D0%B0%D1%82%D0%B0-%D0%B6%D0%B8%D0%B2%D0%B0-%D0%B1%D0%BE%D0%B3%D0%B8%D0%BD%D1%8F-%D0%BD%D0%B0-%D0%BD%D0%B5%D0%BF%D0%B0%D0%BB-%D0%B5-%D0%BD%D0%B0-3-%D0%B3%D0%BE%D0%B4%D0%B8%D0%BD%D0%B8-%D0%B8-%D0%BD%D0%B5-%D0%B1%D0%B8%D0%B2%D0%B0-%D0%B4%D0%B0-%D0%B4%D0%BE%D0%BA%D0%BE%D1%81%D0%BD%D0%B5-%D0%B7%D0%B5%D0%BC%D1%8F%D1%82%D0%B0", "text": "Непалско момиче на три години е помазано от хиндуистки свещеници като \"жива богиня\", което изисква уединение в дворец-храм в Катманду, където ще остане до пубертета, съобщава вестник The New Indian Express. Триша Шакия бе сред четирите финалистки от клана Шакия. Сега, в качеството си на \"Кумари\" или божество, ще й бъде разрешено да напусне храма 13 пъти годишно за ритуални тържества. Освен това момичето няма да може да докосва земята с краката си, дори и вътре в покоите си, така че тя ще бъде носена навсякъде. Бащата на момичето, Биджая Ратна Шакия, който ръководи церемонията на площад Дурбар - Център на историческата столица на Непал - каза. \"Аз изпитвам смесени чувства. Горд съм, че дъщеря ми е станала Кумари, но има и нотка на тъга, защото тя ще бъде отделена от нас. \" Момичето е избрано, след като изпълни серия от строги критерии, като например \"тяло без петна или белези, лъвска гръд и бедра на елен\". След като премина първоначални тестове, момичето показа смелостта си да не плаче по време на ритуалното жертвоприношение на бивол. Кумари, което означава \"принцеса\" на санскритски, се смята за жива инкарнация на индуската богиня Таледжу. Култът идва от народа Нуна, местна група от долината на Катманду, която смесва елементи от индуизма и будизма. Тази традиция предизвиква критики от активистите за правата на децата, които вярват, че кумарите са лишени от детство и че социалната и родителската изолация спъват тяхното образование и развитие.", "date": "2017.09.30", "title": "Новата \"жива богиня\" на Непал е на 3 години и не бива да докосне земята"}
{"url": "http://www.classa.bg/%D1%81%D0%B2%D1%8F%D1%82/item/373341-%D0%B2%D1%83%D0%BB%D0%BA%D0%B0%D0%BD%D1%8A%D1%82-%D0%B2-%D0%B3%D0%B2%D0%B0%D1%82%D0%B5%D0%BC%D0%B0%D0%BB%D0%B0-%D0%B8%D0%B7%D1%80%D0%B8%D0%B3%D0%B2%D0%B0", "text": "Огнен вулкан изригна в Гватемала в четвъртък. Изригването на колоса изхвърли два потока лава дълги около 800 метра, според Националния институт по сеизмология, вулканология, метеорология и хидрология на страната. Агенцията съобщи, че изригването е издигнало на 300 метра над кратера колона от пепел - 4700 метра над морското равнище, която пътува със скорост повече от 10 километра в час на запад, на юг и на югозапад. Това е десетата еруптивна фаза на вулкана досега тази година. Гръмотевици и ударни вълни са резултатът от експлозията на колоса, разположен на около 50 километра югозападно от Гватемала Сити. Заобикалящите селищаа на Сакатепекес и Хималтенанго са засегнати от падането на пепелта, според докладите \"El Periódico\". Изхвърлянето на лава все още не е предизвикало евакуация. Независимо от това, властта моли населението да се отдалечи от околността на вулкана, висок 3 763 метра, поради опасност от евентуално увеличаване на енергията и генериране на пирокластични потоци. Това е един от най-активните вулкани на Централноамериканската република. През януари 2016 г. летището в Аврора, столицата на страната, трябваше временно да преустанови дейността си поради изригванията.", "date": "2017.09.30", "title": "Вулканът в Гватемала изригва"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373332-%D0%BF%D0%BB%D0%B5%D0%B2%D0%BD%D0%B5%D0%BB%D0%B8%D0%B5%D0%B2-%D0%B8-%D0%B5%D0%B2%D0%B0-%D0%BF%D0%B0%D1%83%D0%BD%D0%BE%D0%B2%D0%B0-%D0%BD%D0%B0%D0%B3%D0%B0%D0%B7%D0%B8%D1%85%D0%B0-%D0%B2-%D1%81%D0%B2%D0%B5%D1%82%D0%B0-%D0%BD%D0%B0-%D0%BA%D1%80%D0%B8%D0%BF%D1%82%D0%BE%D0%B2%D0%B0%D0%BB%D1%83%D1%82%D0%B8%D1%82%D0%B5", "text": "Името на бившия президент Росен Плевнелиев се замесва сериозно в криптосвета.   Проверка на Frognews.bg установи, че след оттеглянето си от „Дондуков“ 2 Плевнелиев не се е отдал на дългосрочна почивка, а е поел длъжността на „главен съветник“ на проекта Lockchain. Става дума за инициатива, която предлага платформа за отдаване на хотелски стаи и частни имоти под наем, но без заплащане на комисионни на посредници. Поне такава е идеята, заложена в проекта, която още е далеч от осъществяването си.   Дори напротив, Плевнелиев де факто е главен съветник на едно от придобилите през последните месеци популярност ICO (Initial Coin Offering). Същите станаха обект на тежки регулации в САЩ и Китай, като комунистическата държава дори забрани търговията с този вид нови криптовалути. Притесненията на регулаторите са свързани най-вече с липсата на сигурност за инвеститорите в тези токени, които събират десетки милиони долари от предварително финансиране, без да дават гаранция какво ще се случи с тези средства.   Но да се върнем на Плевнелиев. Във визитката на „главния съветник“ на ICO-то пише, че освен президент, той е софтуерен инженер, създател и съсобственик на клъстери в областта на информационните и комуникационните технологии.    За допълнителна тежест пък е добавено, че познава лично едни от най-влиятелните лидери в света на технологиите, сред които и Бил Гейтс.   Проверка на останалите съветници на проекта обаче ни отвежда до друго лице от ГЕРБ – Ева Паунова Майдел. Евродепутатката е посочена като юридически съветник на ICO-то. Постът е важен, тъй като правният статус на тези проекти е най-меко казано неизяснен.       Предварителната продажба на токените започва след по-малко от два дни. Интересно е, че 25% от тях ще бъдат заделени за екипа и съветниците, част от които са Плевнелиев и Мейдел. Целта на екипа е да продаде токени на обща стойност 25 млн. евро.    ", "date": "2017.09.30", "title": "Плевнелиев и Ева Паунова нагазиха в света на криптовалутите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/373333-%D0%B8%D0%B7%D0%BC%D0%B5%D0%BA%D1%8F%D1%80%D1%89%D0%B8%D0%BD%D0%B0-%D0%BF%D0%BE-%D1%81%D0%BA%D0%B0%D0%BB%D0%B0%D1%82%D0%B0-%D0%BE%D1%82-1-%D0%B4%D0%BE-%D0%B0%D0%BD%D1%82%D0%BE%D0%BD-%D1%82%D0%BE%D0%B4%D0%BE%D1%80%D0%BE%D0%B2", "text": "Това е описанието, което  . Описанието е добро, но бихме могли да обясним тази дума и далеч по-просто, като срещу нея просто напишем името на Антон Тодоров. „Политологът“ антикомунист е христоматиен пример за човек, който е нещо по-лошо дори от марионетката, защото по собствена воля се е продал доброволно и е приел да върши „мръсната работа на чорбаджията“ – в случая Бойко Борисов.     От два месеца Тодоров е депутат от ГЕРБ, което несъмнено е върхът в неговата кариера. Крайно любопитно развитие на фона на факта, че другият най-важен миг в биографията на Тодоров е написването на  , или носеща просто заглавието   както той сам го съкращава на задната корица на своя труд.   Заглавието обаче далеч не е всичко, с което се изчерпва въпросното четиво. Така например в анотацията четем още:   громи през 2013-та година Тодоров.   И продължава да анонсира, че в тези близо 300 страници ще разкаже „обективно, с документи и факти, без да пести нищо  Само преди четири години новоразцъфналият гербер изобщо не пести обвиненията си по адрес на днешните си съмишленици и ги обвинява в      Убедително, нали? Но изглежда недостатъчно за самия Тодоров, който   и настоява, че най-доброто управление, което България е имала за тези 28 години от началото на прехода е второто правителство на Бойко Борисов“.   Но дали пък крайните оценки в заглавието и анотацията на книгата не са само рекламен трик за повече продажби на антондоровата „Шайка“? Може би, ако разгърнем книгата, ще открием далеч по-балансирани твърдения? Не залагайте на това. Въведението на книгата започва с многозначителен и крайно ироничен на фона на поведението на самия Тодоров цитат от Барух Спиноза, който гласи: „Ако искаш бъдещето да е различно от миналото, не забравяй миналото“. След което герберо-антигерберът, подобно на нашия подход, дава разяснение на думата „шайка“.    Можем само да се радваме, че „политическата култура на българите“ за тези четири години доста се е развила, щом взеха решение да изпратят като народен представител именно автора на този безупречен анализ. Вярно, като депутат от същата тази „лишена от усет за минимално самовъзпиране в злодействата“ шайка, но какво пък – стига сме виждали чашата като наполовина празна.   Не може да се отрече, че Антон Тодоров е изобретателен. Ето например как кръщава отделните части на своята книга:  носи име главата, в която Тодоров ни предлага биографична справка за миналото на Борисов. В главата „  пък политологът разобличава комунистическите зависимости на днешния си лидер. Книгата продължава с цял раздел, който носи заглавието:   Малко по-късно Тодоров решава да добави, че  На стр. 19 Тодоров дава интересно обяснение за провала на ГЕРБ:  Интересно е къде ли ще бъде мястото на Антон Тодоров в тези анали?   Но нима не е възможно човек да преживее катарзис? Нима не е възможно човек да се поправи, да се промени? Нима миналото е толкова важно и заради него трябва да съдим човек до края на живота му? Точно така стоят нещата, ако питаме Антон Тодоров, който твърди:      пита яростно Антон Тодоров. Любопитно – дали същият е задал тези въпроси и в лицето на Борисов, например преди да се съгласи да поведе листата на ГЕРБ в София?   Но все пак изглежда катаризисът, поне по отношение на самия Тодоров, е възможен. Така например  , Бойко Борисов е човек, който „в много голяма степен изпълнява обещанията, които дава“. Тодоров не говори празни приказки, а обича фактите, а ето ги и тях: спазено е обещанието на Борисов „да няма радикална промяна на геополитическата ориентация“. Как да не се впечатлиш? „Аз съм вярващ и честен християнин и не могат да ме купят, не съм получил и стотинка от ГЕРБ“, добавя той в същото интервю. Как да не повярваш на тези честни сини (а какви други) очи? И как да не го разбереш, че днес вече не само се асоциира със същата тази партия и партийно ръководство, но и с гордост гласува за тях?   си. И ако през 2013 година той ни предупреждава, че  то днес той меко казано не се притеснява да работи в полза на това.   Тодоров има какво да каже и за един конкретен „тип“ от ГЕРБ – бившия регионален министър Лиляна Павлова, която с гласи си Тодоров изпрати на ключовата позиция начело на министерството, създадено за българското европредседателство.   настоява Тодоров и се възмущава яростно, че през 1997-ма година още преди да навърши 20 години, Павлова става финансов мениджър на проект, финансиран по програмата ФАР. След което Тодоров прави подробна ретроспекция на биографията на Павлова и нейната фамилия – от дядо ѝ Георги Павлов, обвинен директно на страниците на книгата, че  Не е пропуснат и бащата на министър Павлова – Павел Павлов, за когото Тодоров ни припомня, че е „ “ и доверен човек пряко на Централния комитет на КПСС.   На следващите страници Тодоров прави дисекция на биографиите на други бивши и настоящи „гербери“, като например един от най-активните му колеги в борбата срещу комунизма – президентът Росен Плевнелиев, но подробностите ще оставим на най-любопитните читатели. Ще добавим само, че „изобличителят на ченгетата от ДС“ Антон Тодоров днес стои рамо до рамо в парламентарната група на ГЕРБ с Георги Марков, известен още и като „агент Николай“ от Шесто управление на ДС.   Някъде около тях в пленарната стои и друга интересна персона, която може да кандидатства за висока оценка по скалата за измекярщина от 1 до Антон Тодоров. Става дума за  , посветена на Бойко Борисов.    твърди само преди 5 години Биков, който днес също се гордее с етикета на „гербер“, редовно гостува от името на партията на Борисов в телевизионни студия, явява се като говорител на партията и чинно гласува с групата на ГЕРБ, включително и за Борисов като премиер. Дали Биков сам може да отговори на поставения от себе си въпрос – докъде е стигнал?      припомняше доскоро Биков. Борисовият депутат демонстрира и още по-бистра памет:   ядосва се Биков версия 2012.   Но Биков версия 2017 очевидно вече няма проблем с  Трудно е да определим кой от двамата – Биков или Тодоров е по-достоен за приза измекяр №1. Може би все пак вторият, защото е написал цяла книга, а Биков изостава „само“ с една статия? Но пък нейният финал е достоен за завършек и на този материал:         ", "date": "2017.09.30", "title": "Измекярщина по скалата от 1 до Антон Тодоров"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/373334-%D0%B1%D0%BE%D1%80%D0%B8%D1%81%D0%BE%D0%B2-%D0%B7%D0%B0%D0%B1%D1%80%D0%B0%D0%B2%D0%B8-%D0%B2%D1%80%D0%B5%D0%BC%D0%B5%D0%BD%D0%BD%D0%BE-%D0%B7%D0%B0-%D0%BE%D1%82%D0%BC%D1%8F%D0%BD%D0%B0%D1%82%D0%B0-%D0%BD%D0%B0-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5,-%D0%B8%D1%81%D0%BA%D0%B0-%D0%B2-%D1%88%D0%B5%D0%BD%D0%B3%D0%B5%D0%BD-%D0%B8-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0", "text": "  От обилния информационен поток от тази среща става ясно ,че нашият премиер пак е извадил торбата с розовите си сънища и напоително е убеждавал събеседниците си, че България се развива прекрасно ,че у нас всичко цъфти и аха-аха да върже, икономиката има ръст, същото казал и за инвестициите (!) и строителството.     Независимо дали се среща със своя приятел Юнкер, с Доналд Туск или с колегата си от Холандия  Марк Рюте, Борисов никъде не е обелил и дума за искането си да бъдат отменени санкциите срещу руските олигарси, приближени до Кремъл и техните фирми, банки и компании. Дали пък не се е уплашил от думите на Туск:” Аз ще бъда зад теб при влизането на България в чакалнята на еврозоната”. След като в България зад него плътно е Пеевски, в Европа това да бъде повторено от Туск е малко страшничко.   Вероятно затова Борисов е използвал разтегливия израз ” градивни компромиси” по темите, важни и определящи за Европейския съюз. Да се чуди човек къде е храбростта на генерала и лидер на ГЕРБ, който пое присърце тезата “санкциите срещу Русия трябва да паднат”.   Основните въпроси, поставени от “преуспелия международен политик” Борисов са били главно свързани с европейската перспектива на Западните Балкани-безопасна и много разтеглива тема, по която в Брюксел имат определено мнение, а нашият премиер просто кръжи около него.   Сега можем да очакваме той отново да обърне палачинката и като се върне в София да направи задължитения реверанс на руския президент Владимир Путин. Пак да обяви ,че е против санкциите и ще иска от ЕС да ги отмени, да похвали руската политика и да поласкае представителите на руското лоби в политическите среди у нас. И така-до следващата среща на ЕС, когато Шенген и Еврозоната пак ще са дъвката в устата му.  ", "date": "2017.09.30", "title": "Борисов забрави (временно) за отмяната на санкциите, иска в Шенген и Еврозоната"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/373335-%D0%B2-%D0%B5%D0%B2%D1%80%D0%BE%D0%BF%D0%B0,-%D0%BD%D0%BE-%D0%BD%D0%B8%D0%BA%D0%BE%D0%B3%D0%B0-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F", "text": "  Отношенията между България и Русия ме занимават отдавна и съм ги споделял многократно в мои публикации през последните 20-25 години (виж моя сайт на адрес  ). Тревогите ми обаче се засилихас Украинската трагедия от февруари 2014 г., режисирана във Вашингтон и подпомагана от някои европейски политици. Те нарастнаха през последните години и особено през настоящата с обявяването на Русия от НАТО за главен враг на Европа и Америка, по-опасен дори от международния тероризъм.   Безпокои ме все по-агресивната американска политика срещу Русия и войнствените изказвания на сервилните български  Бойко Борисов наскоро заяви, че ако има война между НАТО и Русия, ще сме на страната на НАТО, защото сме негов член. Добре е да се напомни, че през Втората Световна война България беше член на Тристранния пакт (Германия, Италия, Япония) с договор, подписан на 1 Март 1941 г. от българския министър председател Богдан Филов в двореца Белведере във Виена, но Цар Борис не изпрати български войски на Източния фронт, въпреки натиска на Хитлер. Това показва какъв държавник е бил той, какви политически нищожества управляват България сега и пред какви опасности ни изправят. Това е класическо слугинско поведение на безотговорни хора, попаднали случайно на високи държавни постове.Тези дни празнувахме 109 годишнината от обявяването на независимостта. Към днешния момент твърде малко е останало от тази национална независимост на България. Всички важни решения за България сега се вземат в чужди столици и обслужват чужди интереси.    Ако не беше освободителната за нас Руско – турска война от 1887-1888 г. ние и сега може би щяхме да сме турски вилает. Защото никоя западноевропейска държава не би рискувала собствените си интереси и добрите си отношения с далеч по-голямата и по-важна за тях Турция и да воюва срещу нея за нашето освобождение. По-скоро обратното. Те бяха противници на тази война на Русия и го показаха с Берлинския договор, като ревизираха Сан-Стефанския мирен договор. В сложни ситуации Западът, воден от своите интереси, винаги е симпатизирал на Турция, разположена между двете световни цвилизации и на прага на Русия. Това важи също за възстановяването на Гърция, Сърбия и другите балкански държави през XIX-XX век. Така ще е и в бъдеще, въпреки сложните сегашни отношения между ЕС и Турция.    Колкото и да се гордеем с приноса на нашите опълченци на Шипка, няколкото хиляди военно необучени и слабо въоръжени доброволци щяха да бъдат разгромени за няколко дни от мощната турска армия. Щеше да ги сполети трагичната съдба на участниците в Априлското въстание и на многобройните чети, изпращани в поробена България през десетилетията преди войната.   На мирните преговори в Париж след Втората световна война, България беше третирана като победена, заедно с Германия. На масовия български гражданин е слабо известно, че Съветският съюз ни спаси от ново териториално разпокъсване. Гърция настояваше за голяма част от Родопите, близо до Пловдив и за по-големи репарации. С помощта на Чърчил, Турция имаше териториални претенции от югоизточна България. Югославия настояваше както за територии, така и за по-големи репарации от България. Всичко това ни беше спестено, благодарение на твърдата позиция на съветската делегация вв Париж.   Техният принос за победата е решаващ. Без него дори Европа нямаше да е същата днес. Може би щеше да е обединена, но на основите на фашистката идеология. Руският принос сега се пренебрегва от западните русофоби, като празникът на победата 9 май се подменя с ден на Европа. В умразата си към Русия те забравят, че без деня на победата нямаше да има ден на Европа. Това е толкова елементарно да се разбере.   . и за прогонването на намиращите се тогава у нас и около нас германски войски. Това стана възможно благодарение на присъствието на съветската армия, на брега на Дунав.   на Хитлеристка Германия. Въоръжената антифашистка съпротива у нас беше далеч по-слаба, отколкото в Гърция и Югославия.    не защото всички обичаха Съветския съюз, а понеже това беше самоубийствено срещу могъщата съветска армия. Би било наивно да се мисли, че ограниченият брой слабо въоръжени наши партизани можеха сами да освободят страната ни от влиянието на фашистка Германия, ако съветските войски не бяха на брега на Дунав. Със самото си присъствие те парализираха всякаква съпротива.   В този контекст е полезно да се напомни, че   И в тежки ситуации попада в положението на лъжливото овчарче. Помислете си само ако България сега изпадне в сложна военно-политическа ситуация, на кого можем да разчитаме. На никого! Член 5. от договора на НАТО е една куха фраза, без реално покритие. НАТО ще ни помогне толкова, колкото помогна в 1974 г. на Гърция при турското нахлуване в Кипър.    Други страни членки на тези организации провеждат по-достойна национална политика в защита на своите интереси. Напоследък това пролича особено тревожно в отношението на НАТО и ЕС към Русия. Българските правителства се подчиняват сервилно послушно на тези организации, като пренебрегват фундаменталните причини за сегашния конфликт и обвиняват Русия в агресия, позовавайки се на връщането на Крим към майката Русия чрез напълно демократичен референдум и в съответствие с общопризнатите принципи на ООН за самоопределение на народите.    След многобройните войни през вековете, Крим е присъединен към Руската империя през 1783 г. С нея се злоупотребява сега тенденциозно чрез позоваване на произволното й вътрешно-държавно (в рамките на тогавашния Съветски съюз) административно прехвърляне към съветската република Украйна през 1954 г. по времето на Хрушчов, без да се допитат до живеещите там. Това е само формалното основание за заблуда на наивниците. Истинската причина е, че бяха провалени плановете на САЩ за създаване на тяхна военно-морска база в Севастопол на мястото на съществуващата там от 1783 г. руска военно-морска база. Това беше предвидено да стане след овладяването на Украйна от НАТО с въоръжения преврат през февруари 2014 г. и предварително замисленото последващо предсрочно едностранно прекратяване от украинска страна на договора им с Русия за използване на базата до 2030 г.   като държава, създала и използвала тази военно-морска база преди 234 години, в чието укрепване през началните години и десетилетия са участвали Александър Суворов, Григорий Потьомкин, Фьодор Ушаков и много други най-видни руски военноначалници. Да напомням ли за Кримската война през 1854-55 г. и многобройните руско-турски войни през миналите столетия за Крим. Севастопол винаги е бил свещен символ за Русия.    имайки предвид историята на базата и на целия полуостров, а също и доказаните напоследък големи петролни богатства в Черно море. Като наблюдавам необузданото реваншистко анти-руско поведение на новите украински власти през изтеклите години, това сигурно щеше да се случи веднага след преврата през 2014 г., под измислени предлози. Тези планове бяха пресечени с блестящия ход на руското ръководство по връщането на Крим към Русия при огромното одобрение на проведения референдум. Американските власти, естествено много съжаляват за пропуснатия златен военно-политически шанс.    чието съдържание е известно на всеки средно грамотен човек.  на изток до самите граници на сегашна Русия, без да се допитват до народите на източноевропейските страни. Така постъпиха и с България. Нас никой не ни е запитал дали искаме да членуваме в НАТО. И го направиха нарочно, защото знаеха, че мнозинството щеше да е против членството в тази агресивна военна организация.   Въпреки дадените през 1990 г. обещания от държавния секретар на САЩ пред Горбачов, че разширение на НАТО на изток няма да се прави, като едно от условията за изтегляне на съветските войски от Източна Германия и за обединението на страната? От американска страна беше заявено тогава, че „  И те изпълниха обещанието си. НАТО се разшири и премести на изток не на инч, а на 1500-2000 км. до самата граница на Русия. След разпадането на Съветския съюз на 25 декември 1991 г. безпомощната Руска федерация не можеше да го предотврати и направи под натиск много отстъпки на Америка по времето на Елцин. Затова те с умиление си спомнят за него като „голям демократ”. Поради това мразят Путин и им се иска в Русия да има нов Елцин.   При това положение връх на политическия цинизъм е Русия да бъде обвинявана в агресия, както проглушиха света, американските и западноевропейските политици и западните медии. Пригласят им и сервилните български русофоби.   По-нататък беше Москва – на около 500 км. от границата с Украйна на североизток в района на Чернигов. При р. Нарва в Естония войските на НАТО са на 120-130 км. от Санкт Петербург. Оставаше да им се поднесат на тепсия и тези два свещени руски града. Нима и това трябваше да се допусне! Има ли руски ръководител, който би могъл да си го позволи?    На тази дата вечерта в резиденцията на тогавашния украински президент Янукович и в присъствието на външните министри на Германия, Франция и Полша, беше подписано споразумението за прекратяване на въоръжения бунт на Киевския майдан. На другия ден сутринта, т.е. само след няколко часа, беше извършен въоръжения преврат, подготвен дълго преди това. За него, разбира се, знаеха и министрите на споменатите три държави. До сега не съм чул нито една осъдителна дума от правителствата на споменатите три страни по адрес на превратаджиите. И как да я чуем, след като те самите участваха в неговата подготовка и изпълнение!     , в това число и първия им закон след преврата за отнемане правото на рускоезичните украинци да използват майчиния си руски език? Кой продължава да мълчи по организираните от превратаджиите престъпления на снайперисти с убийствата на повече от 100 души на Майдана в центъра на Киев през февруари 2014 г., малко преди преврата? Кой мълчи за изгарянето на повече от 100 живи хора в профсъюзния дом в Одеса на 2 май 2014 г.? Кой организира подозрителното бавене на изясняването на причините за свалянето на малоазийския самолет над Източна Украйна през лятото на 2014 г.? Представяте ли си колко бързо щеше да бъде обявен резултата, ако той показваше вина на опълченците и на руската страна. Кой мълчи по кървавите изстъпления в Мариопол по същото време? Кой премълчава системните артилерийски обстрели от украинските военни на граждански квартали в Донецк, Луганск и други градове и села в югоизточна Украйна, като използва и забранените фосфорни и касетъчни бомби?    след като те през целия си трудов живот са правели осигурителни вноски в Украинската пенсионно-осигурителна система? Кой премълчава и оставя без реакция налудничавите изказвания на Яценюк за агресията на Съветския съюз срещу Украйна и Германия през последната фаза на Втората световна война и на полския министър на външните работи по освобождаването на концлагера в Освиенцим от „украинските” (а не съветските) войски? Кой мълчи за съботирането на Минските споразумения от украинските власти и стоварва цялата вина върху Русия? Кой прилага масираните икономически санкции срещу Русия, пренебрегвайки Съвета за сигурност на ООН и фундаменталните правила за свободна световна търговия?    на много хиляди километри от Америка и обявява шест граничещи с Русия страни за фронтови държави, включително и нашата? Кой отрича законното право на Русия да се интересува какво става до нейните граници в съседните й държави от така нареченото близко зарубежие, както правят всички държави по света, особено големите и най-вече САЩ?   например с Мексико или Канада? Впрочем, не е нужно да си представяте. Достатъчно е да си спомните, че светът беше на прага на атомна война през октомври 1962 г., когато Съветският съюз по времето на Хрушчов инсталира балистични ракети в Куба. След като американското разузнаване информира президента Кенеди за това, реакцията му беше светкавична заплаха за война, като разпореди откриването на силозите за американските стратегически ракети с атомни заряди, за да са готови за изстрелване. Напрежението спадна едва след като Хрушчов обеща незабавното демонтиране на руските ракети. Следователно, за Русия е забранено всичко, което за Америка е позволено!   Според западните политици и световните медии   за това че се грижи за собствената си отбрана на собствените си граници, за провеждането на военни учения на своя територия, за предаванията на своите медии в защита на националните й интереси, за своята териториална огромност и неограничени природни богатства. Опитват се дори да оспорват суверенитета й над северните арктически територии. Русия е виновна, че я има и че се грижи да я има във вековете. На Америка е позволено да обявява всеки ъгъл на света за зона на националните й интереси и да изпраща там войски, а Русия няма право да се интересува какво става на няколко километра до нейните граници. Америка има много стотици военни бази по всички ъгли на света, а Русия е виновна, че има само 4 бази в бивши съветски републики и две в Сирия.   Ако трябва да сме точни,   Само болни мозъци или хора, мразещи Русия до умопомрачение, могат да твърдят обратното. Русия е жертва на масирана агресия и е принудена да се отбранява. Всяка нормална държава би постъпила така. Руското ръководство нямаше друг избор. Защото Русия беше притисната до стената през 2014 и следващите години. Ако президентът Путин не беше предприел известните контрамерки за възстановяване мощта на руската армия, щеше да бъде линчуван от руските граждани като национален предател. Неслучайно той има сега най-високия рейтинг (около 77-80%) от всички световни лидери, въпреки трудните условия в които живеят руските хора. А тези условия са трудни, между другото, и защото трябва да отделят от скромния си залък, за да поддържат респектираща потенциалните агресори военна мощ.   от сриналите се цени на петрола и природния газ, обезценката на рублата, масовият неограничен износ на капитали (около един трилион щатски долара), икономическите санкции и новата натрапена им надпревара за въоръжаване, за да се поддържа жизнено важния военен баланс. Русия е принудена да прави това, въпреки далеч по-слабия си икономически потенциал. Годишният БВП на Русия е около 3 трилиона щатски долара, при 18 трилиона за САЩ и около 25 трилиона долара общо за страните от НАТО. Това се е случвало на Русия многократно през вековете. И въпреки всичко, тя продължава да съществува.   . Такива планове за раздробяването й до 10-15 малки държавици има и сега. И това не се крие от американските военни стратези.  Така беше през столетията на царизма, през десетилетията на така наречения социализъм и строящия се комунизъм и сега – след разпадането на Съветския съюз и превръщането на Русия в по-консервативна и икономически по-либерална капиталистическа държава от най-капиталистическите, каквито съвременният свят познава. По времето на Елцин руските олигарси са били дори освободени от данъци. Сега положението се променя, но това става много бавно и нерешително по много причини. Сегашната органична умраза на Запада спрямо Русия не се дължи на различия в идеологиите. Те просто не желаят Русия да я има. И така е от векове. Наверно така ще е и в бъдеще.   През последните години у нас се говори за  Някои полуграмотни хора и политически фанатици наричат подписването на договорите за членство на България в НАТО и в Европейския съюз, за нов цивилизационен избор, без дори да се пита дали българският народ желаеше това, особено членството в НАТО. Тези хора не знаят или се преструват, че не знаят какво означава цивилизационен избор. Този избор не се състои в подписването на някакъв договор. Цивилизационният избор се оценява с дългосрочното многовековно поведение и взаимоотношения между държавите и народите, поредиците от съвместни възходи и падения, съвместни тържества и страдания. Цивилизационният избор се изгражда и споява с многовековно съвместно проливане на кръв, сълзи и пот от много поколения.    Кой ни освободи от турско робство с цената на стотици хиляди загубени свои синове – Русия или Америка? Кой започна да изгражда администрацията и армията на току що възстановената нова българска държава? Българската земя е осеяна с руски паметници, а улиците и площадите с руски имена, в знак на благодарност от нашия народ, а не с американски паметници. Да, пропуснах нещо важно. Намериха се безгръбначни български политици, които разрешиха построяването на българска земя на паметник на загиналите американски летци, бомбардирали София и други български градове през Втората световна война, погубили хиляди българи, разрушили стотици сгради и инфраструктурни обекти. В София няма паметници на великите български царе, но има паметник на американските летци – убийци. Не ми е известен друг подобен случай на самоунижение в цивилизована самоуважаваща се европейска държава!    и не издигаме паметници, което е наш морален дълг. За разлика от други народи и държави, дори прибегваме до варварското им разрушаване. Граденото от столетия в отношенията между Русия и България не може да се руши така безразсъдно за няколко години от случайно попаднали на важни постове политици еднодневки! А тези, които го рушат, трябва да знаят, че това няма да се забрави! И един ден ще им бъде потърсена сметка. А този ден не е много далече! Достойно за съжаление е, че нашият покорен народ го допуска!    Въпреки това нашите правителства с лекота допуснаха създаването на военни бази на САЩ на наша територия, наричани цинично „съоръжения за съвместно ползване”, на чиято територия не важат българските закони. Договорът за тези бази беше подписан на 28 април 2006 г. в София от държавния секретар на САЩ Кондолиза Райс и министъра на външните работи на България Ивайло Калфин при правителството на Сергей Станишев. Те бяха замислени и насочени реално срещу Русия, а на наивниците казваха, че са насочени срещу Иран. Сегашните български власти участват с безотговорна лекота в приемането и прилагат икономически санкции срещу Русия, от които ние губим много повече. Нашият президент Плевнелиев– бивш активен комсомолски секретар, се оказа най-големият ястреб между колегите си в Европа, в стремежа си да изкупува комплекси от своето безгръбначно минало.   Ние го научихме от нея, а не от нашите власти. В медиите се съобщава за подготовка на участие на наши военни в натовски формирования в Украйна срещу Русия. Питал ли е някой за това българския парламент и нашия народ? Това, което не допусна на времето Цар Борис III – изпращане на наши войски на Източния фронт, въпреки натиска на Хитлер, с недопустима лекота се готвят да направят сегашните ни управници. На Цар Борис се приписват думите, изречени по онова жестоко време: „Винаги с Германия, но никога срещу Русия”. И за това може би плати със живота си. Така постъпват мъдрите държавници, каквито засега у нас, уви няма. Кой сегашен български управник смее да изрече такива думи? Настоящите ни управници само чакат д им се намигне и с лекота биха изпратили наши войски да воюват срещу Русия, позовавайки се на членството ни в НАТО. Бойко Борисов дори го заяви публично преди няколко дни. Ако някои български политици русофоби посмеят да го направят нека знаят, че за тях един ден ще има нов Народен съд. Нека го знаят и техните деца!    на десните американски, европейски и наши политици,   Потресен съм от сравнението на Сергей Станишев преди две години на „популизма на левия Ципрас с популизма на десния Бойко Борисов”. Това е кощунство. В свое интервю Станишев констатира тогава, че „санкциите срещу Русия не дават ефекти”. Забележете, той не ги осъждаше, а само констатираше, че не дават резултати. В други изказвания той сочи, че и двете страни (Русия и Украйна) са виновни за изострянето на конфликта. Аз не разбирам в какво е „вината” на Русия!    в края на февруари или началото на март 2014 г., не е било възможно без одобрението на Станишев. Възмутителни бяха думите на Вигенин, отправени тогава към Русия: „От сега нататък нашите отношения няма да бъдат същите!”. Да напомням ли за негови изказвания, че „американските бази у нас били полезни”. а. Наскоро, по повод искането на 50-60 души ултрадесни персони за премахване на паметника на съветската армия, Кирил Добрев заяви, че положението на този паметник сега не било в приоритетите на БСП. Нима той не разбира, че този паметник не е обикновено архитектурно създание от цимент и желязо.Той е вечен символ на уважение и благодарност на българите към Съветския съюз за освобождението ни от фашистката диктатура! Нима това не е един от приоритетите на БСП!    за националната ни сигурност. Казват, че Корнелия е болна. Но в ръководтвото на БСП има и други хора, чийто дълг беше да реагират незабавно с категорична контрадекларация от името на БСП. Нинова изрази личната си позиция в своя блог в интернет няколко дни по-късно. Но това е лично мнение, а не официална категорична осъдителна позиция на БСП. Такава все още няма.    Те се събраха в Париж в знак на солидарност с Франция по повод убийството на 17 души от редакцията на едно хумористично списание, от ислямски терористи, но запазиха почти пълно мълчание за свалянето по това време на руския граждански самолет над Синай с десетократно повече жертви. За тях руснаците изглежда са хора от по-ниско качество и не заслужават внимание. Западът продължава да мълчи за зверствата на Киевската хунта, като се солидаризират изцяло с нея и автоматично, без да се интересуват от фактите, обвиняват Русия за всички злини. Превратаджиите са преки виновници за около 10 000 загинали в Югоизточна Украйна, два-три пъти повече ранени, 1,5-2,0 милиона прокудени от техните домове, хиляди разрушени жилища, стотици сринати църкви, училища, болници, детски градини, трафопостове, отоплителни, газоснабдителни и водоснабдителни мрежи, мостове, летища, ж.п. гари и други съоръжения в Донецка и Луганска област, но до сега не сме чули нито дума на упрек от западните политици и от сервилните им медии. Не осъдиха дори употребата на фосфорни и касетъчни снаряди. Жалки със своята антируска сервилност са и нашите политици и медии.    Но за пострадалите руснаци от съзнателно методично обстрелване с артилерия и ракети на жилищни райони, обитавани от възрастни и болни жени и мъже, невръстни деца, не проронват нито един осъдителен звук. Това пренебрежително поведение към всичко руско не е новост. То е от векове.    Всеки който ме познава знае, че това не е моят обичаен език. Принуден съм да прибегна към него, защото безразсъдни американски и европейски политици тласкат света към война.   И то за война с употреба на ядрено оръжие. Отговорността за която след това, най-цинично ще бъде стоварена върху „агресивната Русия” и „демона Путин”. Даваш ли си сметка читателю, пред каква опасност сме изправени? А нашите местни политици-еднодневки ги следват сервилно послушно. Медиите пък им пригласят. В умразата си дори настояват за по-решителни действия против Русия. Европейски шампион в това отношение беше Росен Плевнелиев. Какъв срам за България!   Това ни принуждава за да ни чуят тези човекоподобни, които си играят със съдбата на милиони хора! Те разчитат на нашето мълчание, равнодушие и овчедушие. Възползвайки се от липсата на мъдри европейски политици от типа на генерал Де Гол, канцлера Конрад Аденауер и канцлера Вили Бранд, ръководителите на Америка тласкат Европа към мащабна война срещу неукрепналата още Русия и ще я водят до последния европеец. Това не е печатна грешка, уважаеми читателю – не до последния американец, а до последния европеец и в конкретния случай – до последния украинец. Горките наши славянски братя – руснаци и украинци! Как си играят с тях! Като пионки на шахматна дъска, ако си припомним писанията преди години на покойния Збигнев Бжежински.   Някои политически наблюдатели казват, че светът е изправен пред нова студена война. Това не е вярно.   Русия не е инициатор на тази война. По простата причина, че тя сега е по-слабо подготвена в сравнение с общата военна мощ на НАТО и не е готова за такава война. Руското ръководство си дава сметка за това и полага усилия за продължаване на мирното сътрудничество, в това число и за повишаване на икономическия и военния си потенциал. Времето работи за Русия, а не за Америка. Американските стратези също го знаят и не желаят да дадат време на Русия за по-нататъшно икономиическо и военно укрепване. Затова ще се стремят да въвлекат Русия преждевременно в нежелана от нея война.   Същевременно   да отслабят техния съюз, дори да ги противопоставят една на друга. Известна е сложната история в отношенията между Русия и Китай през последните векове. Настоящите добросъседски и приятелски отношения между тях все още не ги правят твърди стратегически съюзници. Монолитният съюз между Китай и Русия ще ги направи непобедими в евентуален бъдещ конфликт с Америка. Този съюз обаче все още не е достатъчно солиден. Русия и Китай се нуждаят от поне няколко десетилетия, за да го направят стратегически монолитен, на базата на общи стратегически интереси. Американските стратези – обратно, ще се стараят да не се дава време на Русия и Китай за такова военно-политическо стратегическо интегриране и ще работят за по-скорошно охлаждане между Китай и Русия. Защото след няколко десетилетия шансовете на Америка в евентуален конфликт срещу обединените Китай и Русия ще намалеят.   Като изключим Украйна,   познати ни от предишните войни.   с мащабна глобална медийна дезинформация; демонизираща Русия и нейния президент; с масирани икономически санкции и блокади; с ангажиране на рейтингови и одиторски агенции; с кредитиращи банки; с манипулирани цени на петрола; с манипулирани валутни курсове; с демографско ограбване; с „цветни” революции; със създаване на платена пета колона от вътрешни прозападни опозиционни групи в непослушните страни като Русия; с разпалване на тлеещи от векове, полузабравени междудържавни, междуетнически, междурелигиозни и междукултурни напрежения и конфликти. Най-общо казано, борбата ще се води за умовете на хората.    Само наивни хора или фанатични пазарни фундаменталисти-либертарианци могат да твърдят, че пазарните фактори са основна причина за срива в цената на петрола от 107-112 дол. за барел през юли 2014 г. до 55-60 долара през декември и до 35-40 долара след това.   , като спад на търсенето от Китай, Индия, Бразилия и други страни и увеличеното производство на шистов петрол и газ в САЩ. Но тези процеси не са нови. Те не започнаха през втората половина на 2014 г. и още по-малко през декември 2014 г. Средната цена за барел в 2011 г. е била 87,04 дол.; в 2012 г. – 86,46 дол.; в 2013 г. – 91,17 дол. и за 2014 г. 89,08 дол. В световната икономика не са се случили никакви кардинални изменения през втората половина на 2014 г., които да предизвикат такъв срив в цените на петрола през декември. Още повече, че това е в навечерието на зимата, когато търсенето на горива обикновено расте по понятни причини, а с него и цената. Така беше през всички предишни години в продължение на десетилетия.    и още някои „непослушни” държави, като Венецуела и Иран. За тази цел са се договорили със свои приятели да не съкращават производството, въпреки съпротивата на няколко членове на ОПЕК и въпреки засягането, дори фалита на някои американски фирми, производители на шистов петрол и газ.    Нашият железен закон трябва да бъде:    Ако върху нас упражняват натиск от НАТО или ЕС за задължително участие във враждебни военни действия срещу Русия, България   ", "date": "2017.09.30", "title": "В Европа, но никога срещу Русия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/373336-%D1%83%D0%B1%D0%B8%D0%B9-%D0%B8%D0%BD%D0%B2%D0%B0%D0%BB%D0%B8%D0%B4%D0%B0,-%D0%B7%D0%B0-%D0%B4%D0%B0-%D0%B5-%D0%B4%D0%BE%D0%B2%D0%BE%D0%BB%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0", "text": ". Думите са на 50-годишния Георги Хаджийски от Самоков.   Той е на 4 инжекции инсулин дневно. Взема купища лекарства вследствие на диабета. И въпреки това работи. Учител е, справя се някак. Днес държавата и влиятелни среди в българското общество – работодателските организации, искат да го приравнят със здравите хора. Настояват да му се вземе инвалидната пенсия.    Преди няколко дни четири от общо петте работодателски организации предложиха следното: 1. Хората с увреждания, чиято експертиза на работоспособността позволява да се трудят поне 6 часа на ден, да нямат право на инвалидна пенсия; 2. Ако увреждането позволява на човек да работи между 3 и 6 часа, той да получава половината от инвалидната пенсия; 3. Ако напълно е загубил трудоспособността си заради увреждането и не може да работи изобщо, тогава да има право на пълната пенсия от НОИ. Идеите са част от голям пакет с предложения. Същото в общи линии предлага и държавата.   „Няма как работещ човек да получава пенсия, нали!”, заяви през юни 2016 г. Зорница Русинова, социален министър тогава и зам.-министър сега. „Ще се борим с измамите при инвалидните пенсии”, добави преди дни колежката ѝ Султанка Петрова. Тече дебат по тези въпроси в момента, подготвя се „голяма пенсионна реформа”. Петрова обещава и улеснения за тежкоболни хора (като например да не се явяват постоянно на ТЕЛК), което е похвално. Но за Георги и хилядите като него има риск. Гласът им остава нечут в „дебатите”. А болката е голяма. И страховете.     , казва Марийка Стоянова от Благоевград. Димитрина Попова от Стражица добавя:  .  .  .   В най-общи линии мотивите за очертаващата се „реформа” звучат така: бюджетът на НОИ изтънява през годините, пенсионерите се увеличават, приходите следва да дойдат от съкращаване на инвалидни пенсии, тъй като се вършат далавери с ТЕЛК-овете. Доказаната бюрокрация около комисиите и многото престъпления, които се извършват с инвалидността (масово регистриране на фирми на името на хора с увреждания, фиктивно болни, които си купуват скъпи автомобили и т.н.) наливат вода в тази мелница. Но посочените проблеми говорят за липса на държавност, по-специално – на разследване и правосъдие.        . „Работил съм на много места. Един болен човек, освен че отсъства по-често от работа, трудно може да се конкурира със здравите, обикновено го гледат с недоверие. Болният го наемат много по-трудно, трябва да прави много повече от другите, за да се докаже. Затова и доста по-често остава без препитание”, казва Георги Хаджийски. Драмата е още по-дълбока – какво се случва с болния работещ човек, ако изгуби работа и вследствие на болестта не си намери нова? Сега взема пенсия, а утре? А как ще се лекува без осигуровки? Ето каква е била ситуацията при Георги преди да бъде освидетелстван от ТЕЛК. До тогава не е помислял да кандидатства за инвалидна пенсия:   .  Георги е изпитал неща, които здравите хора не мога да се представят.    Всичко на този свят в крайна сметка е лично, затова го боли. Но има и гняв:    Историята на Георги е такава, каквато може да я предложи само живия живот. Няма да я чуете на жълтите павета. „Не сме виновни нито за бюрокрацията в държавата, нито за престъпността. Отнасят се с нас така, все едно сме виновни за нещо, престъпници, излишни… Виновни, че сме болни?”, споделиха участниците в разговора. „ ”, казва с обида и зловеща ирония Георги Хаджийски. Някой проумява ли каква точно „реформа” се задава?  ", "date": "2017.09.30", "title": "Убий инвалида, за да е доволна държавата!"}
{"url": "http://www.classa.bg/%D1%81%D0%B2%D1%8F%D1%82/item/373330-%D0%B1%D0%BE%D1%81%D0%BD%D0%B0-%D0%B8-%D1%85%D0%B5%D1%80%D1%86%D0%B5%D0%B3%D0%BE%D0%B2%D0%B8%D0%BD%D0%B0-%D0%BA%D0%B0%D1%82%D0%BE-%D1%82%D1%80%D0%B0%D0%BC%D0%BF%D0%BB%D0%B8%D0%BD-%D0%B7%D0%B0-%D0%B8%D1%81%D0%BB%D1%8F%D0%BC%D0%B8%D1%81%D1%82%D0%B8%D1%82%D0%B5", "text": ".   Това предупреждение отправи президентът на Чехия Милош Земан. Според него именно в тази бивша югославска република ислямистите имат много поддръжници, в това число, подкрепящи терористичната организация „Ислямска държава“. Опасността не бива да се недооценява:   .   За разлика от албанците в Косово и Албания, за които исторически консолидиращ фактор са кръвно-родствените и етническите връзки, а не религиозните, босненската мюсюлманска общност се поддава значително по-силно на религиозно влияние отвън, включително – от радикално и терористично естество.   В Босна и Херцеговина радикалният ислямизъм се възприема в по-голяма степен, отколкото в останалите райони на Балканите и защото през 80-те и 90-те години на миналия век местните мюсюлмански общини създадоха тук свои структури и институции. Оглавяващият ги мюфтия изигра ключова роля в основаването на съвременна Босна и Херцеговина, докато през първата половина на 90-те години в тази бивша югославска република се водеше етническа гражданска война.   .   При това водещата роля на самия Алия Изетбегович в кървавите събития в Босна и Херцеговина през първата половина на 90-те години на миналия век съзнателно не бе акцентирана от Международния наказателен трибунал за бивша Югославия, въпреки че вината на този човек за разразяването на гражданската война е очевидна.   Точният брой на тези бунтовници е неизвестен, но се предполага, че в Босна и Херцеговина са пристигнали не по-малко от 10 хиляди муджахидини от страните на Близкия и Средния Изток и Северна Африка и най-малко три хиляди от тях след войната са се установили в бившата югославска република. В много от случаите за целта те използваха възможностите, предоставени им от западните представители най-вече в лицето на Върховния представител на международната общност в Босна и Херцеговина. Под тяхно разпореждане остават военните лагери, тренировъчните центрове (най-известният, от които е в района на град Травник) и друга част от инфраструктурата.   Още през 2009 г. авторът на концепцията „Стратегическата дълбочина“ Ахмет Давутоглу характеризира значението на Босна и Херцеговина в системата на турските външнополитически приоритети по следния начин:     Четвърто. Радикалните ислямисти в Босна и Херцеговина умело се възползват от слабостта на поразените от бунтовническите и междурелигиозните разпри местни държавни институции. Наистина, и в другите балкански страни положението не е по-добро.     Изданието прави извода, ч е именно тук на глава от населението се падат най-много бунтовници.          подчертава New Eastern Europe.   Тук именно е и особената роля на Турция, която има възможност да използва „босненския маршрут“ с цел оказване на натиск върху ЕС и дестабилизиране на обстановката на Стария континент. В така сложилата се конфигурация миграционните потоци от Босна и Херцеговина представляват „слабо звено“ – така е по силата на  неопределеността на международно-правния статут на бившата югославска република в контекста на нейното присъединяване към ЕС. През 2003 година страната получи статут на „потенциален кандидат“ за влизане в Европейския съюз, а през февруари 2016 г. отправи в Брюксел официална заявка за това.   При тези условия международните терористи, подкрепяни от външни сили, действително могат да използват Босна и Херцеговина за цели, далечни от плановете на Брюксел.  ", "date": "2017.09.30", "title": "Босна и Херцеговина като трамплин за ислямистите"}
{"url": "http://www.classa.bg/%D1%81%D0%B2%D1%8F%D1%82/item/373331-%D0%B7%D0%B5%D1%82%D1%8F%D1%82-%D0%BD%D0%B0-%D1%82%D1%80%D1%8A%D0%BC%D0%BF-%D0%B3%D0%BB%D0%B0%D1%81%D1%83%D0%B2%D0%B0%D0%BB-%D0%B2-%D0%BA%D0%B0%D1%87%D0%B5%D1%81%D1%82%D0%B2%D0%BE%D1%82%D0%BE-%D0%BD%D0%B0-%E2%80%A6-%D0%B6%D0%B5%D0%BD%D0%B0", "text": "Днес американски и английски медии разгоряха нов скандал в САЩ около Тръмп.   Според редица от тях в продължение на години, зетят на президента – Джаред Къшнър се регистрирал за гласуване като … жена.     Дадени са и документални сведения за това – например от изборите на 24 ноември през 2009 г. В регистрацията тя/той Кушнер не е посочил партийна принадлежност.     Последният път, когато той/тя гласува, беше при избирането на Тръмп, но данни в качеството на какъв/каква е гласувал, никой не сочи.   Сензацията е световна навсякъде (освен в България) и на първо място в медиите.   Но засега не е ясно дали тези избирателни списъци са лъжа или истина.  Не е потвърдена неоспоримо достоверността им, както и дали не става дума за съвпадение на имена, което е доста вероятно. Все пак давам факсимиле от въпросната регистрация.   Белият дом засега се въздържа да коментира тази новина, както и нейната истинност или неистинност. .          ", "date": "2017.09.30", "title": "Зетят на Тръмп гласувал в качеството на … жена"}
{"url": "http://www.classa.bg/%D1%81%D0%B2%D1%8F%D1%82/item/373324-%D1%84%D0%B5%D0%B9%D1%81%D0%B1%D1%83%D0%BA,-%D0%B3%D1%83%D0%B3%D1%8A%D0%BB-%D0%B8-%D1%82%D1%83%D0%B8%D1%82%D1%8A%D1%80-%D0%BF%D1%80%D0%B5%D0%B4-%D0%BA%D0%BE%D0%BD%D0%B3%D1%80%D0%B5%D1%81%D0%B0-%D0%BD%D0%B0-%D1%81%D0%B0%D1%89", "text": "Конгресът на САЩ покани собствениците на Фейсбук, Гугъл и Туитър на изслушване във връзка с разследването за възможна руска намеса в президентските избори в страната през ноември 2016 г.   Съветник в Сената заяви, че ръководителите на трите компании са били помолени да се явят на публично изслушване в комисията по разузнаване на 1 ноември.   Лидери на комисията по разузнаване към Камарата на представителите потвърдиха, за открито изслушване следващия месец с неназовани технологични компании, чиято цел е да стане ясно “как Русия е използвала онлайн средства и платформи, за да посее раздор и да повлияе на нашите избори”.   Представители на Фейсбук и Гугъл потвърдиха, че са получили покани от комисията в Сената, но не казаха дали ще се отзоват. Туитър не бе открит непосредствено за коментар, посочва Ройтерс.     Комисията в Камарата на представителите не назова компаниите, но източник от нея каза, че се очаква законодателите да изслушат същите три компании, които са помолени да свидетелстват в Сената, допълва БТА.   Фейсбук разкри този месец, че предполагаеми руски тролове са похарчили 100 000 долара за разпространение в социалната мрежа на рекламни съобщения с политически характер, посредством създаването на фалшиви профили и страници.   По този повод президентът на САЩ Доналд Тръмп нарече Фейсбук “антиТръмп” мрежа. Коментарът му бе качен в Туитър, след като социалната мрежа обяви, че е предоставила материали на комисията в Конгреса, разследваща евентуалната руска намеса в президентските избори.   “Фейсбук винаги е бил антиТръмп”, написа американският президент, добавяйки, че социалните мрежи винаги са били срещу него.   “Тръмп казва, че Фейсбук е против него, либералите твърдят, че ние сме помогнали на Тръмп да спечели (изборите). И двете страни се разстройват от идеи и съдържание, което не им харесва. Ето какво означава да управляваш платформа, която е открита за всички идеи”, отговори му създателят на компанията Марк Зукърбърг.   Той призна, че кампанията в САЩ през 2016 г. е била първата, в която интернет е бил основното средство за комуникация на кандидатите с обществото.   Припомняйки, че след изборите първоначално бе определил като “безумни” твърденията, че дезинформация във Фейсбук е можела да повлияе на вота, сега Зукърбърг оцени тези свои думи като “пренебрежителни”.   Той призна, че предоставянето на право на глас на хората във Фейсбук и възможността на кандидатите да общуват с избирателите директно е изиграло много важна роля на последния вот. Добави и, че социалната мрежа ще продължи да дава своя принос срещу опитите на правителствата да разпространяват дезинформация и да подкопават изборния процес.   Преди няколко дни социалната мрежа обяви, че ще предостави на разследващата комисия в Конгреса съдържанието на 3000 политически реклами, закупени от руски юридически лица по време на кампанията за президентските избори миналата година. В миналото Тръмп лично е хвалил Фейсбук заради това, че мрежата му е помогнала да спечели изборите през ноември 2016 г. Неговият предизборен щаб обяви, че е похарчил около 70 млн. долара за реклами. Той имаше и програма на живо в социалната мрежа.   След последния коментар на Тръмп за социалната мрежа акциите на компанията на регистрираха покачване с 1.4% на борсата, като ценатаза един брой достигна до 166.50 долара, допълват информационните агенции.", "date": "2017.09.30", "title": "Фейсбук, Гугъл и Туитър пред Конгреса на САЩ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/373325-%D0%B3%D0%B0%D0%BB%D0%B8%D0%BD%D0%B0-%D1%81%D0%B8%D0%B4%D0%BE%D1%80%D0%BE%D0%B2%D0%B0-%D0%B2%D0%BB%D0%B0%D1%81%D1%82%D1%82%D0%B0-%D0%B8%D0%B7%D0%BC%D0%B8%D1%81%D0%BB%D1%8F-%D0%BA%D0%B0%D0%BA%D0%B2%D0%B8-%D0%BB%D0%B8-%D0%BD%D0%B5-%D0%BF%D1%80%D0%B5%D0%B4%D0%BB%D0%BE%D0%B7%D0%B8,-%D0%B7%D0%B0-%D0%B4%D0%B0-%D0%BE%D0%B3%D1%80%D0%B0%D0%BD%D0%B8%D1%87%D0%B0%D0%B2%D0%B0-%D1%81%D0%B2%D0%BE%D0%B1%D0%BE%D0%B4%D0%B0%D1%82%D0%B0-%D0%BD%D0%B0-%D1%81%D0%BB%D0%BE%D0%B2%D0%BE%D1%82%D0%BE", "text": "Галина Сидорова е руска топ журналистка и съучредителка на Сдружението на разследващите журналисти – Фонд 19/29. Тя е ексглавен редактор на месечното издание „Съвършенно секретно“, където активно се захваща с разследваща журналистика, и първият руски представител на медиите, който в над 60-годишната история на Международен институт на пресата (IPI), седалището на който е във Виена, през 2012-та беше избрана за негов директор (мандатът е двегодишен). Това е неправителствена организация, която се занимава със защитата на свободата на словото и обединява главни редактори, издатели и водещи журналисти от 120 страни. Те представляват всички традиционни и нови медии.   Завършила е международна журналистика в МГИМО. работила е в сп. „Ново време“ (сегашното New Times). Тя за първи път в съветския печат публикува свое интервю с държавните секретари на САЩ Джордж Шулц и Джеймс Бейкър, с военния министър Уайнбъргър и генералния секретар на НАТО Манфред Вьорнер. Репортажите на Галина Едуардовна от горещите точки в Нагорни Карабах, Тбилиси и др. са впечатлявали читателите. В областта на разследващата журналистика тя не спестява на никого истината и нейните разследвания имат голям отзвук сред читателите. Галина Сидорова е носител на наградата „Артьом Боровик“ за 2007 година за най-добро журналистическо разследване. Води своя авторска рубрика в радио “Свобода”. Известна е и с критичните си материали за президента Владимир Путин. Член е на Съюза на журналистите на Русия.   Известната журналистка беше участник в Международната конференция „Тероризмът и електронните медии“, която се състоя от 26 до 29 септември в София. За сайта на СБЖ с нея разговаряхме за разследващата журналистика, значението на журналистиката за националната сигурност и за тероризма.     - Според мен нейната роля е съществена, защото днес това е една от основните теми, която се намира в нашето полезрение.     - Ако в този контекст говорим за отговорността на журналистите, преди всичко тя е в това да се съобщава пълната информация на нашите читатели или слушатели за това, какво се случва там. Отговорността е в подхода към фактите – т. е. да съобщават само и единствено истината.     - За мен свободата на словото е най-важната. Според мен тя трябва да я има, а от друга страна журналистът трябва да я използва, но отговорно. Това не е нещо, което трябва да се регулира било то от държавата, а от журналистическата общност. За мен това е неотменимо право на човека, а в дадения случай професионално право на журналиста: свободата на словото. А как ние се възползваме от нея професионално, това вече е наша отговорност, която носим като журналисти. По принцип ако нещо трябва да се регулира, то това да става единствено чрез професионалните и етични кодекси.     Разбира се, всяка държава има конституция, която всички трябва да спазваме. Но тя, например, у нас в Русия по характер е прогресивна  и в нея е записано, че свободата на словото е право на изразяване, липса на цензура и т. н.     - Искам да ви кажа. че когато се срещам с руски журналисти, винаги им задавам въпроса дали виждат разлика между авторегулирането и автоцензурата. И никой не ми отговаря правилно. Според мен едното от тези понятия е със знак плюс, а другото със знак минус. Защо? Защото когато говорим за автоцензурата, тя е със знак минус, тъй като е изградена на базата на страха, а авторегулирането е със знак плюс, защото е на основата на отговорността. Затова моето кредо е да правим всичко, което трябва, професионално и да си налагаме самоограничения в определена отговорност.     - Мисля, че всякакви там доктрини за националната сигурност не бива да посягат на журналистиката и на свободата на словото. Като журналисти трябва нашата професия и задължения да ги доведем до вниманието на нашата аудитория. Да й дадем обществено значима информация, но, естествено, като спазваме действащите закони в страните, в които живеем и работим. Да регулираме по някакъв начин това, което правим, не чрез записването в някакви доктрини или по друг начин. За това се говори и в Русия. Има тенденции от страна на властта да ограничат по различни начини нашата свобода на словото и свободата да информираме обществото за случващите се процеси в страната, в това число и политически. Измислят какви ли не предлози, в това число и националната сигурност, някакви морални принципи и т. н. Но аз смятам, че е напълно достатъчна конституцията, в която е записано, че има свобода, както и журналистическите кодекси където препоръчват нашите вътрешни правила на поведение като журналисти.     - Не възприемам гръмки фрази от типа „Трябва да се борим“, защото призванието на журналистите е да пишат и да поднасят значима информация, която трябва да бъде максимално неутрална. С това може не всеки да е съгласен, но когато започваме да се питаме: какво да обясним, по неволя като че ли ни поставя на нечия страна. В дадения случай ми се струва, че своята роля са длъжни за изпълняват кадрите, показващи какво се случва на дадено събитие. Някои обаче са прекалено емоционални, особено ако говорим за телевизията. В интернет съм виждала потресаващи репортажи, които ми се струва, че голяма част от нормалните хора - било то млади или стари, които ги гледат - у тях няма никаква радост или желание да участват в това, което виждат.", "date": "2017.09.30", "title": "Галина Сидорова: Властта измисля какви ли не предлози, за да ограничава свободата на словото"}
{"url": "http://www.classa.bg/%D1%81%D0%B2%D1%8F%D1%82/item/373326-%D0%B3%D0%B5%D1%80%D1%85%D0%B0%D1%80%D0%B4-%D1%88%D1%80%D1%8C%D0%BE%D0%B4%D0%B5%D1%80-%D0%BE%D0%B3%D0%BB%D0%B0%D0%B2%D0%B8-%D1%81%D1%8A%D0%B2%D0%B5%D1%82%D0%B0-%D0%BD%D0%B0-%D0%B4%D0%B8%D1%80%D0%B5%D0%BA%D1%82%D0%BE%D1%80%D0%B8%D1%82%D0%B5-%D0%BD%D0%B0-%D1%80%D0%BE%D1%81%D0%BD%D0%B5%D1%84%D1%82", "text": "Бившият германски канцлер Герхард Шрьодер е новият председател на Съвета на директорите на \"Роснефт\". Шрьодер замени на поста Андрей Белоусов, съветник на президента Владимир Путин.   Директорът на \"Роснефт\" Игор Сечин представи Шрьодер пред акционерите, като отбеляза, че включването му в компанията открива \"нови перспективи за международните пазари и се отразява добре на руско-германските отношения като цяло\", съобщава РБК.     Идеята за издигането на Шрьодер в ръководството на държавната енергийна компания предизвика остра критика в Германия. Ангела Меркел определи решението като \"ненормално\" и \"жалко\".   \"Взех това решение с голяма радост и чисто сърце. Реших да пренеса опита, който натрупах в работата си в политическата и икономическата сфера. Радвам се на атмосферата, която цари във всички управляващи органи на компанията\", каза Шрьодер при приемането на позицията.   \"Роснефт\" е втората руска компания, в чието ръководство се включва бившият канцлер. След края на мандата си, той стана председател на комитета на акционерите на \"Северен поток\", като оглави и компанията-оператор на строителството на четвъртия етап от газопровода.", "date": "2017.09.30", "title": "Герхард Шрьодер оглави съвета на директорите на \"Роснефт\""}
{"url": "http://www.classa.bg/%D1%81%D0%B2%D1%8F%D1%82/item/373327-5-%D0%BC%D1%8A%D0%B6%D0%B5,-%D0%BD%D0%B0-%D0%BA%D0%BE%D0%B8%D1%82%D0%BE-%D0%B8%D0%BC-%D0%B5-%D0%BF%D0%BE-%D0%B4%D0%BE%D0%B1%D1%80%D0%B5-%D0%B2-%D1%80%D1%83%D1%81%D0%B8%D1%8F", "text": "Когато не можеш да спечелиш войната със сила, идеологията се превръща в безценно оръжие, а всяка грешка на противника трябва да се оползотворява. Владимир Путин знае принципите на тактическото позициониране и се възползва от тях във всеки удобен момент. А най-сладките му победи над Запада са завоювани заради слабостите и противоречията в самия Запад.   Представяме ви пет знакови фигури, които с обещания за пари, власт и подкрепа за поувяхналото лично достойнство избраха Русия пред собствените си нации. И го направиха така, че за никого да не остане съмнение в решението им.     Путин и Берлускони - майсторите на жанра „хляб и зрелища\". Живото доказателство, че в големия бизнес всичко е лично. Политиците, които владеят идеално един общ език - езикът на властта, парите и тестостерона.   Приятелството между двамата процъфтява от първите дни на Путин в Кремъл. Италия е първата задгранична дестинация на новоназначения руски президент, а година по-късно Берлускони връща жеста с визита в курортния град Сочи.   Дъщерите на Путин - Мария и Екатерина прекарват цяло лято с дъщерята на Силвио - Барбара, която говори руски език.   Берлускони е един от малкото световни лидери, удостоени с честта да пренощува в Кремъл. Отвръща на високото внимание, като кръщава леглото в една от спалните си \"Креватът на Путин\" („онзи с перденцата\" - по думите на компаньонката Патриция Д'Адарио, чието „гостуване\" в имението на Берлускони беше запечатано на аудио-запис, изтекъл по италианските медии през 2009 г.).   Берлускони се възхищава на мачисткия, решителен и авторитарен стил на управление на Путин, в представите на Берлускони двамата управляват по един и същи начин. А култивираната лична връзка между Путин и Берлускони има капиталовата равностойност на енергийни договори за милиарди.   В това число - проектът „Южен поток\", чиято оригинална цел е директното снабдяване на Италия с руски газ. През 2006 г. „Газпром\" открива идеалният партньор в лицето на италианската компания Ени, в чийто московски офис работят повече служители, отколкото в италианското посолство (според Джулия Йоф, кореспондент на Foreign Policy в Русия). А довереното лице на Берлускони - Бруно Ментасти-Гранели - контролира 1/3 от компанията, избрана за доставчик на руския газ в Италия.   В края на миналата година Путин помогна на Берлускони да поизтупа имиджа си, пострадал след осъдителната присъда по делото за данъчни измами. Между срещата с папа Франциск и договарянето на пакет от търговски съглашения, Путин намери време да се види със „скъпия си приятел Силвио\" в римското му имение. В списание „Chi\" (собственост на самия Берлускони) дори беше публикувана фоторепортаж, запечатал момента, в който двамата политици си играят с белия пудел Дуду на приятелката на Берлускони.     Бившият германски канцлер Герхард Шрьодер ще пази вечно силни спомени от своя 70-ти рожден ден. В разгара на руско-украинския конфликт - тъкмо когато Москва анексира Кримския полуостров и в момента, в който Западът най-после реагира със санкции срещу Русия - Шрьодер отпразнува юбилея си в Юсуповския дворец в Санкт Петербург в компанията на Владимир Путин и отбран кръг от приятели и колеги от „Газпром\".   Шрьодер лично посрещна руския президент на входа на имението, а снимката на тяхната прегръдка обиколи цял свят и предизвика силни критични реакции срещу „предателската\" постъпка, сред които „безвкусица\" е сред най-леките обвинения. „Защо докато нашите момчета са в руския затвор на хляб и вода, Шрьодер празнува с шампанско и хайвер в двореца?\", възмущават се политическите му опоненти от Германия, които напомнят, че по същото време про-руските сепаратисти държат като заложници германски дипломатически наблюдатели.   Не за първи път Шрьодер е обвиняван в продажничество заради близките си отношения с Владимир Путин. През 2005 г. - само няколко седмици преди края на мандата правителството на Шрьодер одобрява държавна гаранция в размер на 1 млрд. евро за разходи, покриващи изграждането на газопровода „Северен поток\".   Малко след като Шрьодер излиза от политиката, той е назначен в борда на директорите на едноименната газова компания, с което разпалва продължителна дискусия с обвинения в конфликт на интереси. Моралната проблематика на кариерното му решение се допълва от факта, че управляващият директор на „Северен поток\" Матиас Варниг е бивш агент от Щази, тайната политическа полиция на ГДР.   Немското издание „Фокус\" припомня, че приятелството между Шрьодер и Путин започва през лятото на 2000 г. на среща на Г-8. Сближават се, защото и двамата стоят леко встрани - английският им не е особено добър. Бившият офицер от КГБ Владимир Путин обаче владее отличен немски и Шрьодер най-после среща някого, с когото да може да си говори.   Путин бързо намира слабото място на Шрьодер и се възползва максимално от него. Германският държавник, наричан The Audi Man заради четирите си брака, няма собствени деца. Но на 60-годишна възраст той и съпругата му Дорис осиновяват две руски сирачета от Санкт Петербург - Виктория и Грегор. Процедурата протича изключително бързо и безпрепятствено благодарение на помощта от Владимир Владимирович.   Малко след това Путин сбъдва още една съкровена мечта на Герхард Шрьодер, като му осигурява информация за баща му Фриц, загинал на Източния фронт като войник от Вермахта по време на Втората световна война само няколко месеца след раждането на Герхард. През 2004 г. Шрьодер за пръв път стъпва на гроба на баща си.   Така че в скандалните демонстрации на горещи другарски чувства няма нищо случайно, Шрьодер е поредният трофей в колекцията от световни политици на Владимир Путин.     Герой, патриот, дисидент, предател. Бившият сътрудник на американската Агенция по национална сигурност и на ЦРУ - Едуард Сноудън - избра Русия за своя втора родина по неволя. Той предизвика сериозен международен скандал, след като предостави на медиите поредица от строго секретни материали на американското разузнаване, разкриващи тайни програми за подслушване в огромен мащаб.   Част от изтеклите документи засягаха методите на американското правителство за подслушване на германския канцлер Ангела Меркел, с което се сложи началото на тежкия дипломатически конфликт между Германия и САЩ. САЩ издаде заповед за арестуването му по обвинения в държавно предателство, а на Сноудън му се наложи да прекара 39 дни като обитател на московското летище Шереметиево, където пристигна с директен полет на Аерофлот от Хонконг. Надеждата му да избяга в Латинска Америка обаче, се оказа илюзорна. През август Сноудън поиска временно убежище в Москва, а наскоро пожела престоят му да бъде удължен с още една година.   В последното си интервю за руските кореспонденти на The Guardian Сноудън разкрива, че се опитва да свикне с живота в Русия - в контраст с прогнозата на бившия шеф на ЦРУ Майкъл Хейдън, според когото Сноудън никога няма да напусне Москва и ще приключи дните си \"изолиран, отегчен, самотен, депресиран и алкохолизиран\".   \"Не живея в условията на абсолютна тайнственост. Водя достатъчно открит живот, но същевременно не искам да бъда знаменитост. Не зная добре руски език, все още се уча. Смятам да прочета „Братя Карамазови\" на Достоевски\", казва той.   Владимир Путин не можеше да си мечтае за по-интересна находка, по собствените му думи - \"като непоискан коледен подарък\". Сноудън може да обърне залозите в борбата между Запада и Русия, като разпали вътрешни конфликти между европейските страни и САЩ.   Няма официална информация за среща между президента и беглеца, но през април Сноудън взе участие в годишната телевизионна пресконференция на Путин, с което си навлече тежки критики, че легитимира властта в Кремъл. Сноудън признава, че включването му в PR-събитието на Путин е било грешка. Признава още, че е напълно вероятно да се намира под наблюдението и на американските, и на руските тайни служби. В същото време, той твърди, че по никакъв начин не сътрудничи с руското разузнаване. Но съмненията на критиците му остават в сила - волно или неволно, той се превръща в оръжие в ръцете на Кремъл.     Актьор, винопроизводител, ресторантьор или \"россиянин\" по свое желание. След горчива и шумна разправия с френските власти за прогресивното данъчно облагане на богатите и след като в момент на нервен изблик френският премиер Жан-Марк Еро го нарече \"жалък човек\", Жерар Депардийо реши в своя полза уравнението за приноса на гражданина към държавата. По-скоро - в полза на друга държава - Путинова Русия и нейния 13% плосък данък.   Обидата се превърна в показно унижение на неблагодарния Запад, в което Депардийо съучастничи с охота. Мечешки прегръдки с Владимир Путин, театрално връчване на чисто нов руски паспорт, съчетано с напъхването на \"Жора Депардиев\" в гигантска рубаха.   Един месец по-рано френският актьор се появява във видео-клипа към песента \"Небо молчит\" на Гугуша - най-голямата дъщеря на узбекския диктатор Ислам Каримов, \"мафиотската принцеса\", изявяваща се като поп-звезда. Рамзан Кадиров го нарича \"големия приятел на чеченския народ\", а когато Депардийо пристига в Грозни, се настанява в огромен апартамент, подарен от чеченското правителство.   Звездата на френското кино стана лице на швейцарски луксозни часовници под названието \"Гордея се, че съм руснак\". На циферблата лъщи двуглавият орел на Руската федерация от чисто злато.   \"В Русия няма дребнавост, тя е пълна с велики чувства. И зад тези чувства се крие велико целомъдрие. Във вашето величие аз никога не се чувствам сам\", откровеничи той в благодарствено писмо до Владимир Путин, когато той издава президентския си указ за руското гражданство на Депардийо. Оттогава няма случай, в който Жерар да пропусне да спомене руския президент с добро във всяка своя публична проява.   \"Доверявам се на този човек в политически план. Той прави всичко за Русия, заради Русия. Уверен съм, че Русия няма никакво желание да \"разтвори вратите към хаоса\" в Украйна\", безкритично анализира политическата ситуация Депардийо - иначе силно взискателен към отношението на държавата спрямо гражданите си.     Опорна точка на Москва в София, православният интерпарламентарист, громителят на западните колониални антихристи... През 2012 г. Волен Сидеров и цялата парламентарна група на \"Атака\" се явиха на крака на Владимир Путин по повод 60-годишния му юбилей.   Официален повод за пътуването били организираните от Държавната Дума \"интерпарламентарни игри\", депутатите не получават командировъчни пари от 41-то НС и отиват на собствени разноски - \"за да демонстрират своето отношение\".   Сидеров подари на Путин плакет на Народно събрание, значка на „Атака\" и книгата си \"Основи на българизма\". Волен Сидеров е българският високоговорител на държавната руска идеология. Това, което в БСП не смеят да си помислят, \"Атака\" крещи публично. Докато Украйна се разпада заради необявената война с участието на руски \"опълченци\", Волен Сидеров громи правителството в Киев като \"фашисти, неонацисти и екстремисти\".   Само два дни след като 298 души от пътническия полет MH17 на Малайзийските авиолинии намериха смъртта си на полетата край Донецк, след като самолетът им беше поразен от съветска ракета, Волен Сидеров намери начин да защити Путин и проруските сепаратисти в Украйна, като обвини САЩ в тежка конспирация.   Сидеров отрича да е получавал пари за политическата си дейност от Русия (а и това би било не просто непатриотично, а и незаконно), но Кремъл стимулира активно дейността му по алтернативни канали.   Предизборната кампания на \"Атака\" започна през април в Москва и завърши през май в НДК с концерт на любимите музиканти на Путин - група \"Любе\", Олег Газманов (автор на скандални шлагер \"Сделан в СССР\") и Йосиф Кобзон, народен артист на Съветския съюз и депутат в Думата от 25 години насам.   Дори слоганът за европейските избори \"Давай за \"Атака\" беше взет назаем от песен на Любе - \"Нас ни избиват, но ние оживяваме и отново в атака се хвърляме. Давай за живота, давай, братко, до края\".   За \"Атака\" краят може да дойде съвсем скоро, но топлата връзка на Волен Сидеров с Москва няма да се охлади.", "date": "2017.09.30", "title": "5 мъже, на които им е по-добре в Русия"}
{"url": "http://www.classa.bg/%D1%81%D0%B2%D1%8F%D1%82/item/373328-%D0%B5%D0%B2%D1%82%D0%B0%D0%BD%D0%B0%D0%B7%D0%B8%D1%8F-%D0%B7%D0%B0-%D0%B2%D1%81%D0%B8%D1%87%D0%BA%D0%B8", "text": "  Беше нужно съвсем малко време, за да се разсее това обещание, сякаш никога не е било направено. Дали защото инициаторите на евтаназията са излъгали? Може би. Може би и защото този закон има своя собствена логика и, щом веднъж е приета възможността за асистирано самоубийство, бързо ще го банализираме?     Както и да е, стигнахме дотук. Вече чуваме все повече хора да призовават да се отвори асистираното самоубийство за жертвите на болестта на Алцхаймер. И трябва да очакваме в близките години категориите кандидати за асистирано самоубийство да се увеличават.   Можем да добием представа за бъдещето, което ни е запазено, като се консултираме с едно досие за евтаназията в Холандия, направено от Ален Крьовие за предаването “Втори поглед” по Радио Канада, което миналия петък бе поместено в интернет.     От него научаваме, че в тази страна евтаназията е толкова банализирана, че е станала “нормален начин да умреш”. Може дори да се възползваш от асистирано самоубийство в случаите на деменция или при тежките случаи на алкохолизъм.   Решаващият критерий, ни казва Крьовие, е страданието. Евтаназията е достъпна за болни деца на 12 или повече години.   Ако използваме думите на философа Кристиан Сен-Жермен, нашата цивилизация е в логиката на “проактивната евтаназия”.    Но нищо от това не е изненадващо всъщност. Защото от момента, в който превърнем асистираното самоубийство в основно право, естествено стигаме дотам да го превърнем в смъртно право.   Няма ли право човек тогава да напусне този свят от момента, в който го сметне за непоносим? Не е ли той господар на съдбата си?   И тъй като крайното страдание на тази земя не е изключително физическо, защото може да бъде морално, няма ли да стигнем един ден дотам да претендираме за евтаназия при поискване, без дори да се налага да се оправдаваме? Това дори е неизбежно.     Ние преживяваме такава революция на манталитета в момента, че това, което изглеждаше немислимо вчера, може да стане очевидно утре.   Утре в Квебек би могло да има “медицински” клиники, в които смъртта да се продава като една услуга между другите. Онези, които покажат някакви резерви пред този прогрес, ще бъдат обвинени, че им липсва сърце и са реакционери.   Ценностите се преобръщат, моралните ориентири също. Лекари дават смърт. И ние вярваме, че сме привилегировани.    ", "date": "2017.09.30", "title": "Евтаназия за всички"}
{"url": "http://www.classa.bg/%D1%81%D0%B2%D1%8F%D1%82/item/373329-%D0%B2%D1%81%D0%B8%D1%87%D0%BA%D0%B8-%D1%80%D0%B5%D0%BB%D0%B8%D0%B3%D0%B8%D0%B8-%D1%81%D0%B0-%D0%B8%D0%BD%D1%84%D0%B5%D0%BA%D1%86%D0%B8%D0%B8,-%D1%80%D0%B0%D0%B7%D0%BF%D1%80%D0%BE%D1%81%D1%82%D1%80%D0%B0%D0%BD%D1%8F%D0%B2%D0%B0%D0%BD%D0%B8-%D0%BE%D1%82-%D0%B1%D0%B0%D0%BA%D1%82%D0%B5%D1%80%D0%B8%D0%B8", "text": "Религиите може да са се зародили в нашата цивилизация, благодарение на съществуването на особена популация от бактерии в нашата микрофлора, които “препрограмират” съзнанието ни във вяра в свръхестествени субекти, твърдят биолози от Московския държавен университет в статия, публикувана в списание Biology Direct.   През последните години биолозите откриха много примери, че паразитите не само използват организма на приемника за размножаването си, но също така и пряко контролират поведението му. Например, бактерията волбахия заставя насекомите активно да се размножават и по този начин да я разпространяват, а ларвите на вид мухи карат пчелите да бягат от кошера и да се държат като “зомби”.   Гъбите от рода Ophiocordyceps са се научили директно да контролират поведението на мравките, карайки ги да умират в строго дефинирана точка над мравуняка за да заразят колкото се може повече нови жертви.   Най-често срещаният паразит у домашните котки, едноклетъчното същество Toxoplasma, отива дори още по-далеч. Това едноклетъчно е способно да променя поведението на заразения бозайник, предизвиквайки необратими промени в мозъка му, които правят мишките “безстрашни” при вида и миризмата на котки , а хората – склонни към самоубийства и ирационални действия.   Александър и Юрий Панчини, биолози от Държавния университет в Москва, и колегата им Александър Tузиков предполагат, че част или дори всички религии, които съществуват в света днес, може да бъдат “продукти” на дейността на микроби със сходни характеристики, които живеят в червата ни или други части на тялото.     В полза на присъствието им говорят няколко фактора. На първо място няма съмнение, че чревната микрофлора контролира апетита ни, склонността към затлъстяване и дори хранителните предпочитания, въздействайки на нервните клетки на червата и мозъка, и умеят да произвеждат сигнални молекули на мозъка и различни протеини, които могат да влияят на настроението и поведението.   На второ място, съвременните историци и еволюционисти сега смятат, че религиите и други форми на вярвания са се разпространявали в миналото и днес почти по същия начин, както и епидемиите от различни микроби и вируси, а в културното пространство помощта на “инфекциозни” мем- идеи, според терминологията на Ричард Доукинс.   Според руските биолози, няма причина да се смята, че този процес не може да се случи в биологичното пространство чрез своеобразни “биомемове”, в чиято роля могат да влизат бактерии, които могат да действат като медихлорианите в известните “Междузвездни войни”, даващи чудотворни сили на джедаите и ситите.   В подкрепа на това, според тяхното мнение, говори и фактът, че всички основни религии включват публични ритуали, които насърчават разпространението на болестта – например обрязването в юдейската религия, евхаристията в християнството, хаджа в исляма, къпането в Ганг в индуизма.   Поради същите тези причини, според Панчин и Тузиков, представителите на много разклонения на религиите могат да имат негативно отношение към контрацепцията, безопасния секс, ваксинациите и други елементи на хигиената, които ни предпазват от вируси и бактерии.   Къде може да се крият тези религиозни “медихлориани”? Както твърдят авторите, те могат да се намират както в червата, така и в човешкия мозък, подобно на токсоплазмата, която може да преодолява бариерата между кръвоносната система и мозъка.   Как могат да бъдат намерени? В момента, както  признават руските биолози,  да се провери тази хипотеза е трудно, защото нашата микрофлора съдържа огромен брой бактерии и вируси, чийто общ брой е 10 пъти повече от броя на клетките в тялото ни, а  броят на видовете е повече от стотици хиляди.   Сега  биолозите ги изучат в много схематичен вид, но в близко бъдеще, както отбелязват Панчин и Тузиков, ще бъдат създадени  нови технологии за секвениране, които ще  помогнат да се разкрие ролята на всеки микроб в тялото ни и да се разбере дали някой от тях  “разпространява” религии.   Освен това, ако тази хипотеза е вярна, тогава употребата на антибиотици би трябвало да доведе до снижаване на религиозността, което по принцип е възможно да се провери веднага.  ", "date": "2017.09.30", "title": "Всички религии са инфекции, разпространявани от бактерии"}
{"url": "http://www.classa.bg/%D1%81%D0%B2%D1%8F%D1%82/item/373322-%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F-%D0%B2%D1%8A%D0%B7%D0%BC%D0%BE%D0%B6%D0%BD%D0%B8-%D1%81%D1%86%D0%B5%D0%BD%D0%B0%D1%80%D0%B8%D0%B8-%D1%81%D0%BB%D0%B5%D0%B4-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC%D0%B0-%D0%B7%D0%B0-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82", "text": "Преговори? Едностранно обявяване на независимост - или предсрочни избори? Три дни преди очаквания опит на Каталуния да организира референдум за самоопределение, забранен от съда, за в бъдеще се очертават различни сценарии в политиката.   На практика е сигурно, че в неделя няма как да се осъществи референдум, заслужаващ доверие от гледна точка на международното право - Мадрид направи всичко, за да го осуети.   Полицията конфискува милиони бюлетини за гласуване и 45 000 известия до членовете на секционните комисии. Избирателните списъци не са публикувани и нежелаещите независимост бойкотират вота.   Избирателната комисия, гарант за надлежно протичане на гласуването, бе разпусната поради заплаха с глоби.На хиляди полицаи е поставена задача да запечатат изборните секции.   Раул Ромева, член на каталунското правителство, отговарящ за международните връзки, увери обаче, че референдум все пак ще има. “Можем да отпечатаме бюлетини за гласуване толкова пъти, колкото се наложи, разполагаме с избирателните списъци, имаме урни, ще има и изборни секции”, заяви той тази седмица пред АФП.     Доколкото е все по-ясно, че част от каталунските избиратели  ще се явят пред урните (били те импровизирани или не), каквото и  да става, и че гласовете за независимост ще са повече, защото  противниците й няма да участват, сепаратистките водачи ще търсят  начин да извлекат ползи дори без обявяване на независимост.  Как обаче ще стане това?   Габриел Коломе, преподавател по политически науки в  Барселонския автономен университет, вижда като първи възможен  вариант повик за масова мобилизация в цяла Каталуния.   Малкият анархистки синдикат Се Хе Те отправи вече призив за  обща стачка от 3 октомври, но основните профсъюзни централи У Хе  Те и Се Се О О не са го последвали засега.   Една продължителна стачка би могла да нанесе щети на  испанската икономика, тъй като Каталуния дава 19 на сто от БВП  на страната.   В този контекст се запазва и възможността за масови  демонстрации и безредици. Правителството на консерватора Мариано  Рахой впрочем е изпратило в региона две трети от полицейските  специални сили за потушаване на бунтове. Попълнението включва  близо 10 000 полицаи и цивилни охранители; една част са  настанени по фериботите.   Въоръжени с този сценарий за масова мобилизация,  сепаратистите “ще се опитат да преговарят” по проблемите с  автономното управление и финансирането на Каталуния, предполага  Коломе.   Социалистите вече са формирали в Мадрид парламентарна  комисия за разисквания по промени в статута на испанските  провинции. Една от отцепническите сили на каталунците -  Каталунската европейска демократическа партия, прие да участва в  дебата, което може би е знак, че най-малко една от партиите в  каталунската управляваща коалиция иска преговори.   Рафаел Аренас Гарсия, преподавател по право в Барселонския  автономен университет, предлага друг вариант с едностранно  обявяване на независимост, съкратено DUI, което би принудило  Мадрид да реагира.   В кабинета са взели на подбив съкращението DUI, означаващо  на английски шофиране в пияно състояние (Driving under  influence). В подобен случай държавата има възможност да  суспендира автономията на Каталуния и да поеме примерно контрола  над местната полиция.   Властите могат и да арестуват каталунските лидери като  главата на регионалното правителство Карлес Пучдемон. Рискуват  обаче снимка на отцепническите водачи, обкръжени от полицаи, да  обиколи света и да осигури на сепаратистите възможността “да  преминат от логиката на независимостта към логиката,  предполагаща защита на демокрацията срещу една репресивна  държава”, отбеляза Коломе.   Трети сценарий изглежда включва разпускане на каталунския  парламент, без да се провъзгласява независимост, а впоследствие,  рано или късно - нови регионални избори.   Така сепаратистите разчитат може би да се възползват от  кризата през последните дни и да получат по-голямо мнозинство в  регионалния парламент, за да продължат борбата за независимост.  Испанското правителство предприе действия да гарантира, че  отсъствието на премиера Мариано Рахой от неофициалната среща на  върха в Талин няма да му попречи да предаде няколко послания на  европейските си съюзници за референдума за независимост в  Каталуния, пише каталунският вестник “Вангуардия”.   Държавният секретар по въпросите на Европейския съюз Хорхе  Толедо отиде в естонската столица, където вчера имаше  неофициална вечеря на лидерите, а днес има среща на високо  равнище, посветена на цифровизацията. Той планира да влезе в  контакт с националните делегации и европейските лидери в  кулоарите на тези събития и да им предаде три послания, казват  дипломатически източници, цитирани от “Вангуардия”. Първо,  референдум на 1 октомври няма да има. Второ, в Каталуния ще се  възстанови законността. И трето, от понеделник ще започне диалог  с каталунските власти. Колкото и да твърдят правителството в  Мадрид и регионалните власти на Каталуния, че това е “вътрешен  въпрос”, каталунският конфликт се превърна в първостепенна грижа  за Европа, пише най-високотиражният вестник в испанската  автономна област.   Борещата се за каталунска независимост организация  “Каталунско национално събрание” даде инструкции на  териториалните си структури да се явят на 1 октомври пред  изборните секции, за да раздадат бюлетини и да организират  избирателите, като ги накарат да формират “гигантски и подредени  опашки” преди отварянето на секциите. Тя призовава гласуващите  към “мирна съпротива, никакво насилие и максимална дързост”, но  в никакъв случай да не се опълчват на местната полиция Мосос  д’Ескуадра, ако предприеме действия срещу организацията на  референдума, пише каталунският в. “Периодико де Каталуния”. Вестник “Паис” посвещава в днешния си брой редакционна  статия на руските хакери, за които вчера съобщи, че помагат на  сепаратистката кауза. Действайки от Русия - страна, чиито  отношения със западния свят преминават през труден период заради  анексията на Крим и подкрепата за въоръжените сепаратисти в  Украйна, хакери решиха да се включат към каузата на борещите се  за независимост. Целта е да се отслаби и дестабилизира Испания,  четвъртата икономическа сила в еврозоната, пише вестникът и  прави паралел с лансирания от Русия референдум в Крим в опит да  се легитимира нахлуването в украинския полуостров. “Високата цена на сепаратисткото безразсъдство”, е  заглавието на редакционна статия в днешния брой на в. “Мундо”.  Че юридическата несигурност, предизвикана от сепаратистките  действия “всичко или нищо”, си върви с цена, която ще бъде  платена от всички испанци - включително от каталунците - е нещо,  което вече ни бе известно. За пръв път обаче испанската  централна банка посочи Каталуния като фактор, който излага на  директен риск растежа на испанската икономика. Така един регион,  който години наред бе смятан за икономически локомотив на  Испания, се превърна в препятствие за брутния вътрешен продукт  заради регресивната идеология на национализма, пише “Мундо”. Борещите се за независимост каталунски политически сили  опитаха по всевъзможни начини да се опълчат на закона с  надеждата, че реакциите на централните власти ще предизвикат в  крайна сметка разбиране и съчувствие сред гражданското общество,  пише баският вестник “Корео”. Не е ясно доколко тази стратегия е повлияла като цяло на  общественото мнение в Испания, но няма да сбъркаме, ако  предположим, че сблъсъкът между инициативите за отцепване и  контрамерките на правителството втвърдиха позициите на  най-убедените сепаратисти, готови да продължат ескалацията на  напрежението. Фактите обаче показват, че не е толкова просто да се  предизвика едностранно отцепване в демократична държава. Всяко  институционално действие, целящо да наруши законния ред с  оправданието, че такава е волята на предполагаемото мнозинство,  води до политическо и юридическо противодействие за  възстановяване на същия този законен ред, пише базираното в  Билбао издание.", "date": "2017.09.30", "title": "Каталуния: възможни сценарии след референдума за независимост"}
{"url": "http://www.classa.bg/%D1%81%D0%B2%D1%8F%D1%82/item/373323-%D0%B1%D0%B8%D1%82%D0%BA%D0%B0%D1%82%D0%B0-%D0%B7%D0%B0-%D0%BF%D1%80%D0%B0%D0%B2%D0%BE%D1%81%D1%8A%D0%B4%D0%B8%D0%B5-%D0%BF%D1%80%D0%B8%D0%B4%D0%BE%D0%B1%D0%B8%D0%B2%D0%B0-%D0%B4%D1%80%D0%B0%D0%BC%D0%B0%D1%82%D0%B8%D1%87%D0%BD%D0%B8-%D0%B8%D0%B7%D0%BC%D0%B5%D1%80%D0%B5%D0%BD%D0%B8%D1%8F", "text": "Битката за правосъдието придобива драматични измерения. За нас е драматично, че правовата държава е изложена на риск от една шайка грабители. За грабителите е драматично, че може да попаднат в затвора. Така че има драматизъм по всички фронтове.   Но лагерът про-правосъдие получи едно голямо предимство: отрицателното становище на Висшия съвет на магистратите /ВСМ/ за законите анти-правосъдие, лансирани от министъра на правосъдието Тудорел Тоадер и трескаво подкрепяни от лагера про-корупция.   Оттук нататък всяка дискусия ще се води с това становище на масата. Президентът Клаус Йоханис реагира веднага: “Макар че становището на ВСМ е консултативно, правителството и парламентът няма как да го пренебрегнат!”. Министър Тудорел може да го пренебрегне и да продължи напред с безсрамните закони, но рисковете са огромни.   Неслучайно посланикът на САЩ в Букурещ Ханс Клем предаде сериозно послание точно в деня на вота на ВСМ. Думите на американския посланик са кристално ясни: “Съединените щати са обезпокоени във връзка с предложенията на министерството на правосъдието (…).    С реформите в правосъдието, които започнаха през 2004 г., Румъния стана модел за региона и е вдъхновение за Съединените щати. Искаме Румъния да остане в посоката, която затвърди през последните години. Обезпокоени сме, че предложенията на министъра може да преобърнат този път на Румъния”.      Драгня-Таричану-Тоадер и предизвика много изпълнени с омраза  ругатни в лагера на крадците. Но това е едно безупречно  послание, от което румънското общество има нужда като от въздух!  Трябва да благодарим на Америка, че не ни изоставя пред  голямата опасност от подхлъзване към система от руски тип:  корумпирана, своеволна и мафиотска.   Иначе, само преди няколко дни подобно послание беше  изпратено до правителството не къде да е, а във Вашингтон:  министърът на отбраната Михай Фифор беше изненадан от  американския си колега Джеймс Матис с един неприятен въпрос: а  как стоят нещата с борбата срещу корупцията?! Фифор,  социалдемократ, отгледан в политическото блато на Драгня,  започна да заеква.   Обикновено когато се срещат двама министри на отбраната,  се обсъждат военни и стратегически въпроси. Обсъждането на  темата за борбата срещу корупцията от генерал Матис в дискусията  с Фифор показва, че американецът е знаел, че има пред себе си  пратеника на една група крадци. Човекът се беше информирал: хора  с наказателни проблеми начело на двете камари на парламента,  трима престъпни министри в правителството, парламентарни  имунитети, защитавани със зъби и нокти…   Достатъчно е да прочете заглавията в “Ню Йорк таймс” и  “Вашингтон пост”: “Управляващата партия в Румъния подкрепя двама  министри, заподозрени в корупция”. Какво да каже американецът:  не, приятелю, това са лъжливи вестници, на мен ми каза Фифор, че  правителството на СДП винаги подкрепя борбата срещу корупцията… Защото така му беше казал Фифор. Все едно в Букурещ не  съществува един Клем и едно посолство, които да информират  Вашингтон за това какво се случва в тукашното блато…   Така стоят нещата във войната за правосъдието. Но тя не  е единственият сблъсък, отприщен от “червените плъхове”. Социалният мир, временно установен от правителството на Дачиан  Чолош, беше унищожен от правителствата Драгня 1 и Драгня 2. Един  истински джихад ни удари от всички страни. Редица министри,  дресирани от страшното Татенце (лидера на управляващата  Социалдемократическа партия Ливиу Драгня, бел.ред.), създадоха  хаос в данъчната система, осигуровките, заплатите, пенсиите,  образованието, здравеопазването и т.н.   Ето го и светкавичният удар срещу държавната телевизия  Те Ве Ре. Ръководството беше сменено неочаквано на парламентарно  заседание, на което темата дори не беше включена в дневния ред. Този ход напомня за свалянето на правителството на Сорин  Гриндяну. Социалдемократите екзекутираха “бунтовниците” си. Също  като Гриндяну, (уволненият генерален директор на телевизията,  бел.ред.) Ирина Раду беше назначена миналата година именно от  СДП. Постави обществената телевизия на разположение на  партията-държава, тласна я към срамни компромиси, но не беше  достатъчно. Татенцето от Телеорман искаше повече. Пълно  подчинение.   Правосъдието му е необходимо на Драгня, за да се отърве  от затвора. От телевизии има нужда, за да възпяват  управленската му програма. Да тръбят, че СДП “дава” и да крият,  че СДП “орязва” и “взима”. Понеже СДП, след няколко месеца на  безотговорна щедрост, влезе в етапа на ампутациите (които не  трябва да се показват по телевизията). Въведе свръхакциз на  горивата. Увеличи цените на тока и газа. Обезцени леята. Започна  да бави заплатите в бюджетната система. Популистките мерки  гълтат огромни суми. Действителността е сурова: вече няма пари.  (със съкращения)", "date": "2017.09.30", "title": "Битката за правосъдие придобива драматични измерения"}
