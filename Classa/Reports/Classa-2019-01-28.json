{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/392039-%D0%B1%D0%B0%D0%BD%D0%B4%D0%B8%D1%82%D1%81%D0%BA%D0%B0-%D0%BB%D0%B8-%D0%B5-%D1%86%D0%B5%D0%BD%D0%B7%D1%83%D1%80%D0%B0%D1%82%D0%B0,-%D1%89%D0%BE%D0%BC-%D1%81%D0%B2%D0%B0%D0%BB%D0%B5%D0%BD%D0%BE%D1%82%D0%BE-%D0%BF%D1%80%D0%B5%D0%B4%D0%B0%D0%B2%D0%B0%D0%BD%D0%B5-%D0%BD%D0%B0-%D0%B0%D1%85%D1%87%D0%B8%D0%B5%D0%B2%D0%B0-%D0%B5-%D1%81-%D0%BD%D0%B0%D0%B9-%D0%B2%D0%B8%D1%81%D0%BE%D0%BA-%D1%80%D0%B5%D0%B9%D1%82%D0%B8%D0%BD%D0%B3-%D0%B2-%D0%B1%D0%BD%D1%82", "text": "Има ли бандитска цензура в България? Този въпрос става все по-основателен, след като началници в БНТ изненадващо през миналата седмица решиха да свалят предаването за разследваща журналистика „Открито“ на Валя Ахчиева. Проверка на Фрог показа, че въпросното предваване е с най-висок рейтинг в обществената телевизия. Ето и доказателствата, които се основават на пипълметрията на ГАРБ, която отчита гледаемостта на всички телевизии:   На 13 януари т. г., в неделя вечерта се излъчи последното разследване на Ахчиева за незаконен добив на цимент. Мониторингът за деня сочи, че „Открито“ безапелационно задминава по рейтинг всички предавания от деня, като води с няколко пункта дори новинарския блок, с който БНТ се гордее. Ахчиева заковава 3,8% гледаемост срещу 3,2 за новините. Другото публицистично предаване „Денят започва с Георги Любенов“ се нарежда на трета позиция с 2,7 % рейтинг.   Фрог се сдоби и с друго измерване на ГАРБ от конкурентна на БНТ телевизия. От него пък е видно как се подреждат по гледаемост предаванията на трите телевизии-Нова, БТВ и БНТ за 13 януари. Обществената телевизия се нарежда най-високо в тази класация именно с предаването „Открито“- 23 място. Реално няма друго предаване на националната телевизия, което да прави по-голям пробив в конкуренцията.   Интересно е да се проследи и какво е мястото на „Окрито“ в пипълметрията спрямо другите публицистични предавания като „Референдум“ и „Панорама“ да речем. От изследванията, с които Фрог разполага се вижда следното съотношение в рейтинга на последните предавания: „Открито“- 3,82 %, „Панорама“-3,80%, „Референдум“-3,20%.       В съобщението на БНТ за свалянето на Валя Ахчиева от екран, ни успокояват със следното изречение: „В същия времеви слот ще продължим да излъчваме СИЛНИЯ документален формат „В кадър“. Не е ясно в какво е силен, но съдейки по рейтинга му, този извод на ръководството на БНТ, може да се подложи на съмнение. На 7.10 2018 г. „В кадър“ регистрира 1,66% рейтинг спрямо „Открито“ с 3, 33% предходната седмица. На 21.10 2018 г. „В кадър“ забива собствен рекорд от 1,72%, като на 18.11 миналата година той пада до 1, 28% гледаемост. В същото време „Открито“ отчита покачване в цифрите, които стигат до 3,82% на 13 януари 2019 г. Припомняме ви, че „Открито“ бе зачеркнато след като няколко седмици по-рано БНТ не излъчи разследване, свързано с транспортната фирма „Юнион Ивкони“. От пипълметрията може да се види, че националната телевизия е свалила най-рейтинговото си предаване, което от години се правеше само по писма на зрители.   Странно е, че СЕМ-органът, който избира генералния директор на БНТ, запази пълно мълчание по темата. Същото сториха и представителите на комисията по медии в парламента. Никой не смее да обели и дума по въпроса дали националната телевизия наруши обществения договор, според който медията трябва да представя обществено-значими за хората проблеми. Има ли бандитска цензура? Рейтингът, обаче е категоричен в едно- зрителите не искат слугинажни и напудрени предавания. Припомняме ви, че предаването „Открито“ бе споменато в последния доклад на „Репортери без граници“ през 2018 г. като пример за това, че „ разследващата журналистика у нас все още не е мъртва“. Странно дали тази констатация ще остане след махането на въпросното предаване от екран в поредния доклад на организацията?!      ", "date": "2019.01.28", "title": "Бандитска ли е цензурата, щом сваленото предаване на Ахчиева е с най-висок рейтинг в БНТ?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/392033-%D1%80%D0%B0%D0%B4%D0%B5%D0%B2-%D1%84%D0%BE%D1%80%D0%BC%D0%B8%D1%80%D0%B0-%E2%80%9C%D0%BF%D0%B0%D1%80%D0%B0%D0%BB%D0%B5%D0%BB%D0%BD%D0%B0-%D0%B2%D0%BB%D0%B0%D1%81%D1%82%E2%80%9D-%E2%80%93-%C2%AB%D1%81%D1%8A%D0%B2%D0%B5%D1%82-%D0%B7%D0%B0-%D1%81%D1%82%D1%80%D0%B0%D1%82%D0%B5%D0%B3%D0%B8%D1%87%D0%B5%D1%81%D0%BA%D0%BE-%D1%80%D0%B0%D0%B7%D0%B2%D0%B8%D1%82%D0%B8%D0%B5-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F%C2%BB", "text": "Румен Радев формира «Съвет за стратегическо развитие на България». Президентът Румен Радев формира Съвет за стратегическо развитие на България. По време на пресконференцията си за 2 години от встъпване в длъжност той обяви, че в структурата ще участват интелектуалци, които ще представят “алтернативи на социалния блокаж, на икономическия и идеен застой.     Държавният глава посочи, че целта на управлението е повишаване на жизнения стандарт и качеството на живот. «Но каквито и съвременни модели да прилагаме обаче, тази цел е обречена, ако не извършим най-важното – радикална промяна на политическата среда и на стила на управление. Оттам идват и чувството за обреченост и безпътица, емиграцията и демографската катастрофа. Крайно време е да се разграничат корумпирани от ограбени, механизмите за контрол над властта трябва да бъдат разширени и да включат не само формална проверка на имуществените декларации на политиците, но и какви пари харчат и имат ли подставени лица за придобиване на пари и имоти у нас и чужбина. «Успехите, които афишира властта, не променят живота на мнозинството българи към по-добро. Мантрата за стабилност и икономически растеж на България – който между другото е в дъното на Югоизточна Европа, стабилно ни закотвя на европейското дъно. Топенето на нацията е факт и при това с драматични темпове. Бягството на младите в чужбина не спира, македонизират се цели общности по социален признак, който се усложнява и етнически. По последни данни на БНБ 2018 г. е истинска катастрофа за чуждестранни инвестиции, а затварянето на предприятия е трайна тенденция“, заяви Радев. Докато порочната комисия за изтребители в НС от 2017 блокира модернизацията за дълъг период, то последните решения на управляващите окончателно я опорочиха, посочи още Румен Радев. «Бутафорният конкурс за изтребителя извади на международната сцена порочния стълб на управление на България», заяви Радев. «Настоях да не се повтори пропускът през 2017 г. и настоях навреме да се подготвят договорите за проекти за модернизация. Докато порочната комисия за изтребителя от Народното събрание блокира модернизацията за дълъг период, то последните решения на управляващите окончателно я опорочиха. Бяха приети недостатъчни стъпки за повишаване на личната мотивация. Ефект може да има след година-две и дотогава рискът от авиационни произшествия ще продължава да расте“, заяви Радев. Той посочи, че трите проекта за видовете въоръжени сили не могат да решат дълбоките проблеми на Българската армия, които изискват всеобхватен подход. Пет пъти сезирах Конституционния съд, като в единия случай Народното събрание само отмени тихомълком сезираните от мен разпоредби“, обясни Радев. Той посочи, че единението изисква надмогване на партийния егоизъм и личните амбиции в името на национални цели. «България се намира в критичен момент от своето развитие. Преди година заявих, че обществото трябва да отстои демократичните си права и да се пребори за налагането на върховенството на закона. За съжаление, българската демокрация ускорено губи позиции, а свободата на словото се губи. Последните критици в ефира се притискат с инструментите на властта. Доверието в парламента е на изключително ниско ниво. Законодателният процес става непредвидим и елиминира гражданското участие. Лобисткото законодателството безцеремонно замества обществения интерес. Липсва отчетност и отговорност в управленските решения и това се увеличи като обхват. След като обществото не реагира на 500 млн. лв. за язовири без обсъждане и обществени поръчки, защо да не се дадат по същия начин 1,3 млрд. за магистрали. Последната година беше похарчен изкуствено формиран излишък без критерии и прозрачност. След като стана практика НС да прегласува своите решения по разпореждане на Министерски съвет, защо да не се прегласува и финансовата рамка и да платим много повече за изтребителя? След като може еднолично да се изхвърлят фирми от обществени поръчки, защо така еднолично да не може да се избере и изтребителя? Ние изхвърляме европейските участници от проекта за нов боен самолет и правителството за европейско развитие на България твърди, че този антиевропейски избор е геостратегически“, заяви Радев и посочи, че това засилва усещането за корупция, лични интереси и зависимости. «Свикнахме скандалите у нас да се вихрят възходящо с годините, но бутафорният конкурс с изтребителя извади порочния стълб на управление на международната сцена. Злепостави ни като неблагонадежден партньор. После се чудим защо не ни пускат в Шенген и еврозоната – въпрос на доверие“, каза още Радев. Той подчерта, че е задълбочил диалога с лидерите на всички балкански страни. При посещението ми в Сърбия посетихме с Вучич българското малцинство. Решихме проблема с женските български фамилии и медиите на български език, посочи той. «Проведох три срещи с президента на Македония, договорих участието на македонска рота на парада на 6 май“, заяви Радев. При посещението си в България словенският президент откри директна самолетна линия. Инициирах меморандум за разбирателство, който все още не е подписан от премиерите на балканските страни, каза още той. Президентът Радев подчерта значението на Дунавската стратегия, която е обсъдил с президентите на Румъния и Австрия. „Убеден съм, че Дунавската стратегия може да съживи Северна България и трябва да бъде използвана“, подчерта той. «На срещата на върха на НАТО поставих приоритетите на България свързани с колективната сигурност и процеса на модернизация на българската армия. На конференцията в Катовице защитих работните места в българския въгледобив. С посещението си в Москва възстанових политическия диалог на най-високо равнище, който беше прекъснат“, изброи още президентът Радев.      ", "date": "2019.01.28", "title": "Радев формира “паралелна власт” – «Съвет за стратегическо развитие на България»"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/392034-%D1%81%D1%82%D1%80%D0%BE%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%B2-%E2%80%9E%D0%B0%D0%BB%D0%B5%D0%BF%D1%83%E2%80%9D-%E2%80%93-%D0%BC%D0%BE%D0%B4%D0%B5%D0%BB-%D0%BD%D0%B0-%D0%BA%D0%BE%D1%80%D1%83%D0%BF%D1%86%D0%B8%D1%8F-%D0%B8-%D0%B1%D0%B5%D0%B7%D0%B7%D0%B0%D0%BA%D0%BE%D0%BD%D0%B8%D0%B5-%D0%BF%D1%80%D0%B0%D0%B2%D0%B5%D0%BD-%D0%B0%D0%BD%D0%B0%D0%BB%D0%B8%D0%B7", "text": "Ето какво ни изпрати на редакционната поща един български гражданин.   Публикуваме 1:1 без абсолютно никаква редакторска намеса: На вниманието на Прокуратурата – издаденото Разрешение за строеж от общ. Созопол е незаконно: В защитената местност “Алепу” е започнало строителство, което съгласно публично оповестената информация включва брегоукрепване и изграждане на вилно селище от 20 вилни сгради. Твърди се, че строителството е в частен имот, но при проверка се установява, че е засегната част от морски плаж. За строителството в защитени територии, които са разположени на Черноморското крайбрежие  се прилагат разпоредбите на Закона за защитените територии /ЗЗТ/, Закона за опазване на околната среда /ЗООС/, Закона за устройство на Черноморското крайбрежие /ЗУЧК/ и Закона за устройство на територията /ЗУТ/     Брегоукрепването и строителството на вилно селище е разрешено, одобрено и извършено в нарушение на закона.  Съгласно чл. 10, ал. 10 ЗУЧК териториите от зона “А”, попадащи в границите на защитени територии или на защитени зони, запазват режимите си на опазване, ползване и управление, определени по реда на Закона за защитените територии и на Закона за биологичното разнообразие. .               Съгласно чл. 137, ал. 1, б. “ж” от Закона за устройство на територията  брегоукрепването е строеж от първа категория. За него се издава разрешение за строеж само след съгласуване с Министъра на околната среда и водите /чл. 13, ал. 2 от Закона за защитените територии/. Подобен строеж, както и строежът на вилни сгради в защитена местност, подлежи на преценка за извършване на оценка за въздействието върху околната среда /ОВОС/ съгласно чл. 93 от Закона за опазване на околната среда. За подобен вид строеж задължително се извършва оценка за съответствието от независим строителен надзор като задължително се проверява съответствието с изискванията на законите, свързани с опазване на околната среда и защитените територии /чл. 142, ал. 6 от Закона за защитените територии/.  При одобряването на инвестиционните проекти и издаването на разрешение за строеж не е извършено задължително съгласуване от министъра на околната среда на водите и не е изискана преценка за извършването на ОВОС. Според публично оповестената информация,  брегоукрепването и строителството се извършва на територията на и засяга морски плаж .   Строителството на каквито и да е сгради на морски плаж е забранено.  Съгласно чл. 18, ал. 1  от Конституцията на Република България крайбрежната плажна ивица е изключителна държавна собственост.  Съгласно чл. 6, ал. 1 от  Закон за устройство на черноморското  крайбрежие крайбрежната плажна ивица е обособена територия, съставена от отделни морски плажове, представляваща част от морския бряг към прилежащата му акватория. Съгласно чл. 6, ал. 2 ЗУЧК морският плаж е територия, представляваща обособена част от крайбрежната плажна ивица, покрита с пясък, чакъл и други седиментни или скални образувания в резултат на естествени или изкуствено предизвикани в резултат на човешка дейност процеси на взаимодействие на морето със сушата. Към територията на морския плаж се включват и пясъчните дюни, разположени непосредствено зад плажната ивица или попадащи върху морския плаж. Съгласно чл. 6, ал. 3 ЗУЧК  морските плажове са изключителна държавна собственост . Съгласно чл. 6, ал. 4, т. 1 ЗУЧК морските плажове не могат да бъдат обявени за частна собственост.  Строителството на вилно селище и брегоукрепително съоръжение е извършено в зона, в която не се разрешава подобен вид строителство Съгласно чл. 10, ал. 1 ЗУЧК зона “А” обхваща частта на акваторията на Черно море, крайбрежната плажна ивица и част от територията, попадаща в ивица с широчина 100 м извън териториите на населените места, измерена по хоризонтала от границите на морския бряг или на морските плажове.  В зона “А” на територията на морските плажове е забранено строителство на сгради , с изключение на преместваеми обекти и съоръжения за осъществяване на задължителните дейности на морския плаж; спортно-развлекателна дейност и заведения за бързо обслужване; изграждането на техническа инфраструктура, необходима за използване на преместваемите обекти и за нуждите на националната сигурност и отбраната на страната и за осигуряване безопасността на корабоплаването; изграждането на брегоукрепителни, брегозащитни и геозащитни съоръжения; реализирането на ландшафтноустройствени и паркоустройствени мероприятия; извършването на специализирани дейности по опазване на единични и групови културни ценности;          Всички засегнати страни са с право на отговор, който ще бъде публикуван непосредствено под конкретната статия.", "date": "2019.01.28", "title": "Строителството в „Алепу” – модел на корупция и беззаконие (правен анализ)"}
{"url": "http://www.classa.bg/%D1%81%D0%B2%D1%8F%D1%82/item/392035-%D0%B6%D0%B5%D0%BD%D0%B8%D1%82%D0%B5-%D0%B2-%D1%88%D0%B2%D0%B5%D0%B4%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D1%82%D0%B0%D0%BC,-%D0%BA%D1%8A%D0%B4%D0%B5%D1%82%D0%BE-%D1%80%D0%B0%D0%B2%D0%B5%D0%BD%D1%81%D1%82%D0%B2%D0%BE%D1%82%D0%BE-%D0%BD%D0%B5-%D0%B5-%D1%81%D0%B0%D0%BC%D0%BE-%D0%BF%D0%BE%D0%B6%D0%B5%D0%BB%D0%B0%D0%BD%D0%B8%D0%B5", "text": "Карат я да носи най-тежката екипировка. Не казат нищо, когато показва най-добрите резултати в стрелбата от целия тренировъчен взвод. Когато вестник от родния й Готланд публикува репортаж за нея, бойците й се подиграват, като залепват снимката й в колаж с изрезки от порнографски списания. Непристойните намеци и сексуалните шеги с майор Хана Юунгвалиус са част от всекидневието й в армията, на която отдава три десетилетия от живота си.     През 2017 г. тя става едно от лицата на движението #MeTоо в шведските въоръжени сили, под надслова #givaktochbitihop, което може да се преведе като \"Застани мирно и захапи патрона\". Това е откровено неприятен момент за страната, която отдавна се гордее с половото равенство в армията си.     Лейтенантът от ВМС Фрида Линехаген, която също се е сблъсквала с нелицеприятни подмятания от по-старите и висшестоящи офицери, също става говорител на кампанията. Първите медийни изяви на двете жени са посрещнати с шок и неудобство от страна на колегите им.     Повечето от мъжете избягват да говорят с тях на тази тема, защото винаги са гледали на себе си като на примерни войници. Едва сега разбират, че жените в шведската армия са живели в паралелна реалност, която не е била никак приятна за тях. Историите им хвърлят светлина върху скритите несправедливости на военната служба, която тъкмо в този момент се готви за връщането на казармата.     През януари 2018 г. Швеция задейства отново наборния принцип за рекрутиране на войници заради намаляващия интерес към доброволната армия и нарастващото напрежение с Русия в Балтийско море. 29 години след отварянето на бойните военни специалности за жени, Швеция става една от малкото държави в света наред с Израел и Норвегия, в които има равенство на половете в наборната служба.     Това би трябвало да се превърне в исторически момент за признание на приноса на жените в армията. Все пак през май 2017 г. норвежко изследване показва, че наличието на войници от двата пола в 24-часово съвместно съжителство води до  \"по-добро разбиране и толерантност между мъжете и жените, освен че ограничава стереотипните предразсъдъци и сексуалното напрежение\".     Шведската армия обаче още не е решила проблема със сексуалния тормоз и насилие. През ноември 2017 г. ветеранът от армията Анна Беркстед Йонсон създава Facebook-страница, в която приканва жените да споделят своите истории за тормоз и посегателства по време на военната служба. Оттам идва и странният хаштаг \"Застани мирно...\". Сред тях са Юнгвалиус и Линехаген. За няколко дни са подадени сигнали за над 3000 случая на непристойно поведение, над 1700 жени от армията подписват писмо, публикувано във в. Dagens Nyheter, което описва преживяванията и исканията им за промяна.     Оттогава стратегията на шведските въоръжени сили за разобличаване на сексуалния тормоз се превръща в многостранна сложна кампания, станала още по-належаща след привличането на 4000 млади мъже и жени в казармата. Плановете са техният брой да се увеличи до 8000 души до 2022 г. Системата не е перфектна, но дава един възможен модел за ползване на глобално ниво - шведската армия стандартизира процедурите за подаване на сигнали за тормоз и насилие, като предоставя най-различни възможности за комуникация с жертвите и тренира наборниците и кадетите как да създадт по-сигурна и спокойна работна среда.     В строго контролираните казарми на Швеция мъжете и жените трябва да преминат през едни и същи тестове за физическа подготовка, като имат право да се специализират във всеки род войски, стига да покриват съответния норматив - от пехотата до военното разузнаване. Всички живеят в смесени спални помещения, ползват общи душове, като всеки от тях е отделен със завеса от останалите. Тук липсва каквото и да е специално отношение към жените, което би могло да се установи в училищата например. Първоначално, младите момичета се чувстват доста неудобно да се преобличат пред дузина непознати в обща стая, пълна с двуетажни легла, но постепенно свикват. \"Взводът е твоето семейство\" - това е философията, която наборниците бързо научават. Освен това армията вече разполага със силни ролеви модели като жени-военни инструктори, които често отговарят за отделните звена. Междуполовите отношения обаче стават доста по-сложни след приключване на обучението, когато младите войници вече не са следени толкова изкъсо, а дневният им график не е разчертан по минути. Шведската армия търси решение и на този проблем чрез две взаимносвързани тактики. Първата - да поощрява мъжете да не допускат неприемливо поведение от страна на колегите си; втората - да покаже, че всяко нарушение ще бъде наказано адекватно. Пример за нуждата от тези два елемента е историята на Емилия Ахфелт Димитриадис, ветеран от шведската армия, тормозена от двама колеги по време на мисията в Косово през 2003 г. По време на представянето на нейната книга във Военния университет на Швеция, бившият й командир се оказва в публиката, изправя се на крака и поднася извинението си на Димитриадис за това, че не е дисциплинирал подчинените си и че не е реагирал на предходните й жалби. Емоционалното им помирение трогва много хора в аудиторията. Сега и двамата са част от плановете за организиране на подготвителни курсове за кадети във военната школа MHS Karlberg. Движението #givaktochbitihop показва, че шведските въоръжени сили имат нужда от спешна промяна по отношение на системата за наказание на сексуалния тормоз. Тъкмо това се случва в момента. На първо място, в системата има видим пробив - командирите са длъжни да разследват всеки сигнал, но не и да го докладват на по-високо ниво. Шведската армия не притежава база данни за жалбите от страна на пострадалите от тормоз и насилие. Статистиката не се извлича от докладите, изпратени до командирите, а от индивидуалните отговори на годишния въпросник за личния състав. През 2017 г. 17 от 13 000 респонденти посочват, че са преживели сексуален тормоз, а 700 души (около 5%) сочат, че са били подложени на някаква форма на насилие от страна на колегите или командирите си. Много от военните се отказват да споделят подобна информация в анкетата, тъй като самоличността им може да бъде разкрита и да последват неприятности. Досега случаите на сексуален тормоз се се разследвали само на локално ниво и не са регистрирани в централизирана система за отчетност, освен ако не се наложат наказания на извършителите или административно разделяне на засегнатите страни. Поради факта, че извършителите понякога са преки началници на жертвите си или са приятели с техните командири, ръководството на армията признава нуждата от създаване на специално разследващо звено извън контрола на командването. Разглеждането на тези жалби без централна координация пречи на армията да извлече поуки от индивидуалните казуси, да открие повтарящи се модели на тормоз и да разработи адекватни мерки за недопускане на нови нарушения в дългосрочен план, се казва в офииален доклад на шведските въоръжени сили от август 2018. Междувременно, началникът на отбраната ген. Микаел Биден даде един от най-ярките примери в подкрепа на жените на военна служба: първо, записа видео-обръщение, в което лично осъди всички извършители на посегателства и даде да се разбере, че сексуалният тормоз няма място в шведската армия. По-късно създаде специална телефонна линия, на която жертвите могат да подават сигнали за инциденти, които ще стигнат директно до генералния щаб. Намеренията са добри, но системата все още страда от известни дефекти. Например, за да регистрират жалбите си по телефона, предполагаемите жертви трябва да съобщят името и военното си поделение. Анонимни сигнали не се приемат, а някои от пострадалите се притесняват от негативните последици. Няколкото командири, които препращат разследванията си към генералния щаб, също се оплакват от дългото време за реакция на ръководното ниво. Въпреки всичко жените от шведското армейско #MeToo-движение не се отказват нито от службата, нито от каузата си. Ако не се положат адекватни усилия днес, след две десетилетия всичко ще си е все същото, защото \"нашето поколение не свърза точките\", казва Юнгвалиус. Боецът трябва да разбере, че има връзка между половото равенство и оперативната ефективност, смята тя: \"Защото на бойното поле всичко опира до един въпрос: мога ли да поверя живота си в твои ръце\".", "date": "2019.01.28", "title": "Жените в шведската армия: Там, където равенството не е само пожелание"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392036-%D0%B1%D0%B8%D0%BE%D0%BC%D0%B0%D1%81%D0%B0-%D0%B8%D0%BB%D0%B8-%D0%BD%D0%B0%D1%88%D0%B8%D1%82%D0%B5-%D1%83%D0%B2%D0%B0%D0%B6%D0%B0%D0%B5%D0%BC%D0%B8-%D0%B4%D1%80%D1%83%D0%B3%D0%B0%D1%80%D0%B8", "text": " по миналото е по-силна от по-незначителното настояще. А за по-голямата част от гражданите, които си спомнят СССР, които сега са възрастни граждани, от настоящето остава много да се желае. Въпреки това, за тези, които не си спомнят Съветския съюз поради своята възраст, животът също не е много щастлив. И те също обръщат мислите си към потъналата Атлантида на СССР - опора на справедливостта, стабилността, сигурността, доброто, дружбата между хората - нещо, което е особено липсващо. СССР става все по-обичан, все по-популярен и далеч не само сред загубените пенсионери.     Често чувам от доста финансово благоденстващи граждани: нещо липсва. Но това са хора, които са постигнали т. нар. успех, водейки доста буржоазен начин на живот, живеейки в предградията, карайки скъпи коли. Тези хора възприемат - и изпълняват! - новото кредо за личния успех, което дойде при нас с Перестройката. Спомнете си ентусиазма, с който ние новопросветените четохме класическите книги на Карнеги и Наполеон Хил, докато се молехме на новото божество - личния успех. Колко бяха книгите, преведени и наши, за личните стратегии за успех, за уменията на успешните хора и така нататък, и така нататък и т.н.? Колко бяха различните курсове и семинари, където гостуващите гурута и местните специалисти преподаваха тези стратегии?     За съжаление, доктрината за личния успех се оказа много токсична за нашия народ. Това предизвика недоволство от живота у всички - както у тези, които са постигнали успех, така и у тези, които не са. Така че какво липсва на така наречените успешни? Бог знае ... Липсва някакъв смисъл. Спечелил си пари, имаш няколко коли, ходиш по петзвездни хотели и какво? Това е достатъчно за един западняк да има чудесно чувство за себе си, но не и за нашите. Николай Бердяев формулира това добре в статията „За святостта и честността”: „Европейският буржоа плячкосва и се обогатява със съзнанието за своето велико съвършенство и превъзходство, с вяра в буржоазните си добродетели. Руските буржоа, дори да плячкосват и да се обогатяват, винаги се чувстват донякъде като грешници и донякъде презират буржоазните добродетели”. На друго място, Бердяев отбелязва, че в дълбочина, руската буржоа иска да се откаже от бизнес дейностите си и „да отиде в манастир”. Това е много вярно!     Струва ми се, че му липсва някакво общо дело. Такова няма и цялата врява с правилните мениджъри, с коректна постановка на целите и задачите, с разделението на етапи, всичко това е скучно и ненужно. Много често доста успешни бизнесмени се отказват от установения си бизнес - просто защото са отегчени. Няма смисъл. Религията на личния успех не е нашата религия. Още по-опустошително това учение става за неуспешните, така наречени губещи. Които не са успели да спечелят, да грабнат. А и те са абсолютното мнозинство. Във всяко общество личният успех, обогатяването, напредъкът - най-малкото кариерен, дори материален - е изключение. Правилото е обикновен живот, обикновена работа, това да ти стига. Модерното кредо на личния успех презира тези хора. То ги гледа отвисоко за „липсата на мотивация”, за липсата на амбиция и инициатива. Това са „Ватенки” а и биомаса, мрачни социалисти, работници и потенциални пациенти на районните клиники. Но в Съветския съюз малкият човек е уважаван. Той е ценен и самият се уважава - този обикновен работник – дори да не се е местил никъде, да има само един ред в трудовата книжка. Той не се е издигнал, но неговата фабрика е огромна и известна, и в тази огромност има част от неговата работа. „Моята работа се присъединява към работата на моята република”- не е съветска възбуда: това всъщност се усеща тогава и дава усещане за самооценка. „Ръцете на работниците създават всички богатства на планетата”, „Няма по-висок ранг на света от този на работещия човек” – пее радиото, излъчващо устойчивост и самочувствие. Това е, което най-много липсва за обикновения човек от съветското минало, а не безплатни ваучери и купони за фабричната столова. Днес това чувство е загубено, а самоутвърждаването разчита на потреблението. Ами ако това е лошо? Тогава си поеми глътка сивота от телевизора или компютъра. Руската душа отхвърля доктрината за личния успех. Имаме различно усещане за живот. За западняка животът е рисковано пътуване, което се прави на своя собствена отговорност, с цел печалба. За руския и общоизточен човек - това е честното изпълнение на неговия предварително определен дълг в съответствие с неговото място във Вселената, било то фабрика, училище или свинеферма. Не лузери и биомаса искат да бъдат обикновените хора, а „нашите уважавани другари“, както ги наричаше Сталин в известен тост. Тук, струва ми се, е основният източник на носталгия към СССР. Превод: В.Сергеев", "date": "2019.01.28", "title": "Биомаса или нашите уважаеми другари?"}
{"url": "http://www.classa.bg/%D1%81%D0%B2%D1%8F%D1%82/item/392037-%D0%B0%D0%B1%D1%83-%D0%B4%D0%B0%D0%B1%D0%B8-%D0%BF%D0%BE%D1%87%D0%B5%D1%82%D0%B5-%D1%80%D0%B0%D0%B2%D0%B5%D0%BD%D1%81%D1%82%D0%B2%D0%BE%D1%82%D0%BE-%D0%BC%D0%B5%D0%B6%D0%B4%D1%83-%D0%BF%D0%BE%D0%BB%D0%BE%D0%B2%D0%B5%D1%82%D0%B5,-%D0%BD%D0%B0%D0%B3%D1%80%D0%B0%D0%B6%D0%B4%D0%B0%D0%B2%D0%B0%D0%B9%D0%BA%D0%B8-%D1%81%D0%B0%D0%BC%D0%BE-%D0%BC%D1%8A%D0%B6%D0%B5", "text": "Властите в Обединените арабски емирства станаха обект на присмех, след като се оказа, че всички победители в инициативата за насърчаване на равенството между половете на работното място са мъже. Мъже били не само победителите, но и останалите участници в церемонията, съобщава в. “Гардиън”. Сертификати и медали са били връчени от шейх Мохамед бин Рашид ал-Мактум, вицепрезидент на Обединените арабски емирства и емир на Дубай.     “ “, се казва в публикувано в Twitter прессъобщение от властите на Дубай. “ “, заявява изцяло мъжкият състав на церемонията за равенство на половете в ОАЕ. Дъщерята на връчващият призовете шейх Мохамед бин Рашид ал-Мактум, принцеса Латифа, се опита да избяга от Дубай през март 2018 година, заради бруталните норми и лошото отношение на баща си. Латифа обаче бе заловена във водите на Индийския океан и отведена обратно в ОАЕ. Междувременно в социалните мрежи потребителите се шегуват, че явно умовете на управляващите са били хакнати от The Onion – сатиричния първообраз на НеНовините. Нямало друго обяснение за абсурдното им поведение. Наградите за насърчаване на равенството между половете са били връчени на министерството на финансите, федералния орган за конкурентоспособност и статистика и министерството на човешките ресурси, представени на церемонията изцяло от мъже. Заместник-премиерът и министърът на вътрешните работи, генерал-лейтенант Шейх Саиф бин Зайед ал-Нахаян, е бил признат за “ ” за усилията си за въвеждането на отпуск по майчинство в армията на ОАЕ. Жените могат да служат във военните сили на страната, стига да имат разрешението на родителите си. Експертите коментират, че докато силните мъже на Обединените арабски емирства си връчват сами награди, то действащото в страната ислямско право позволява на мъжете да бият съпругите си. Освен това съдът в ОАЕ често е осъждал на затвор или различни парични глоби жертвите на изнасилване, тъй като според правораздаването “жените си го търсели сами”. Например, през декември 2012 г. британка бе изнасилена от трима мъже в Дубай, но властите ѝ наложиха глоба за употреба на алкохол и сексуални отношения извън брака. През 2008 г. австралийка се оплака, че е била дрогирана и изнасилена от група мъже, но получи 11-месечна присъда. Оказва се, че изнасилените жени най-често са съдени именно за извънбрачен секс и консумация на алкохол. Законът често остава безразличен към насилниците. Жените нямат право да се омъжват без позволението на своя баща или глава на семейството, като законът забранява те да се венчават за немюсюлмани. Целуването на публично място също е незаконно и обикновено се наказва с 80 удара с камшик. Убийство с камъни все още е допустимо от законите на страната наказание, а най-често на него са осъждани “неверни” съпруги. Абортите в ОАЕ са нелегални и се наказват със 100 удара с камшик. Отказът от исляма, както и хомосексуализмът се наказват със смърт. Сред останалите допустими наказания са отрязването на ръка или крак, както и разпъването на кръст. Допустимо в страната е и измъчването – във всичките му всевъзможни форми. Както в останалите страни, в които шериата е норма, то жените имат много по-малко правна закрила и права от мъжете в ОАЕ. Въпреки това, проучване на Програмата за развитие на ООН от 2018 г. установи, че ОАЕ е страната от Персийския залив, която е на първо място по отношение на равенството между половете и е постигнала значителен напредък в привличането на жените към работната сила. От ОАЕ се гордеят, че 135 000 жени от общо 9 милионното население на страната работи. Въпреки лъскавата фасада на Дубай и Абу Даби, организацията “Фрийдъм Хаус” определя ОАЕ, като “несвободна страна”, заради нехуманните ѝ закони.     ", "date": "2019.01.28", "title": "Абу Даби почете равенството между половете, награждавайки само мъже"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/392038-%D0%BC%D1%8F%D1%81%D1%82%D0%BE%D1%82%D0%BE-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2-%D1%81%D0%B2%D0%B5%D1%82%D0%B0-%D0%BF%D0%BE-%D1%86%D0%B5%D0%BD%D0%B0-%D0%BD%D0%B0-%D1%82%D0%BE%D0%BA%D0%B0-%D0%B3%D1%80%D0%B0%D1%84%D0%B8%D0%BA%D0%B0", "text": "Един от любимите шлагери на (из)родната политико-медийно-енерГЕПИйна мафия е, че цената на електроенергията у нас е най-ниска в рамките на ЕС, макар това да не е съвсем така. Но същите НИКОГА не разглеждат страната ни в глобален мащаб, по същия показател. А картинката е силно разтърсваща.   Вижте сравнението на цените на електроенергията за бита, в 94 държави по целия свят, сред които и България. За по-добър преглед и прочит кликнете с мишката върху снимката, ако се наложи и два пъти:   Най-елементарно погледнато в този списък България е на 45-то място, което от 94 държави ни поставя в половината на по-евтините. Малко по-сериозно погледнато можем да съберем броя на жителите в по-евтините страни (червените числа, в милиони) и лесно можем да се убедим, че страната ни е в първата ТРЕТИНА на най-високите сметки за ток. Само посочените от мен на графиката популации на населението в съответните държави прави 4,141 МИЛИАРДА. Това прави много повече от половината население на планетата. А ако си направите труда да откриете населението в пропуснатите от мен страни (това е елементарно, през интернет) ще се убедите сами, че сме в категорията на богаташите от първата ТРЕТИНА на планетата. Но и това не е всичко!   В списъка са представени само 94 от общо 194 държави по цялото земно кълбо. Ако проведем същата процедура с населението на пълния списък на страните като нищо можем да се окажем в първата ЧЕТВЪРТИНА на богаташите или поне на ръба да влезем в нея. Сега стана ли ви ясно, защо (из)родната политико-медийно-енерГЕПИйна мафия не обича да показва и обсъжда тази картинка. И още! Сещате ли се, защо страната ни води в световните класации по най-нещастно население и най-бързо топяща се нация?   Но това не е всичко! Нека вземем за пример западната ни съседка Република Сръбска. При тях цената на електроенергията за бита е с 33% по-ниска, отколкото у нас. В същото време за миналата 2018-та година страната ни е изнесла за Сърбия количество електроенергия (2,3 Тера-Ват-часа), което се равнява на 15% от цялата продукция на АЕЦ “Козлодуй”, за същия период. Защо тогава ние плащаме повече? Една от основните причини за това е, че вие не споделяте сред приятелите си обективните разобличения на престъпленията на организираната престъпност, владееща и обезлюдяваща територията. А можете да направите живота си малко по-щастлив? И не само своя?  ", "date": "2019.01.28", "title": "Мястото на България в света по цена на тока (ГРАФИКА)"}
{"url": "http://www.classa.bg/%D1%81%D0%B2%D1%8F%D1%82/item/392030-%D0%BA%D1%8A%D0%B4%D0%B5-%D0%B5-%D0%B5%D0%B4%D0%BD%D0%B0-%D0%BE%D1%82-%D0%BD%D0%B0%D0%B9-%D1%86%D0%B5%D0%BD%D0%BD%D0%B8%D1%82%D0%B5-%D0%BC%D0%BE%D0%BD%D0%B5%D1%82%D0%B8-%D0%B2-%D1%81%D0%B2%D0%B5%D1%82%D0%B0", "text": "В Берлин започна процесът за кражбата на една от най-ценните монети, отсечени от началото на века. Става дума за златна пара, с номинал от 1 милион долара, която тежи 100 килограма, с диаметър 50 сантимента и дебелина 4 сантиметра. Златната монета се открадната от музея в Берлин Боде и досега е смятано за едно от дръзките престъпления.     Монетата е изсечена заедно с още пет през 2007 година в канадския кралски монетен двор. На лицевата й страна е лика на кралица Елизабет втора, а на задната страна е нарисуван кленов лист. Останалите са продадени на частни колекционери, като една от тях е собственост на испанска компания, търгуваща със скъпоценни камъни. Коя точно от тези монети е откраднатата, все още е тайна.     Наглата кражба се случва на 27 март 2017 година и медиите вадят най-различни версии как е измъкната монетата изпод похлупака, който е непробиваем и независимо от двойната сигнална уредба крадците необезпокоявано са изнесли ценната монета от музея в 3 часа през нощта.     Впоследствие се разкрива, че кражбата е извършена дърварски - с брадва и количка за строителни материали. Оказало се, че бандата е знаела, че градската железница, която минава до музея, точно в този час не работи, сложили стълба, разбили стъклото и след това избягали с количката покрай линията й през реката.     Месеци по-късно полицията хванала крадците, които се оказали познайници от многобройни кражби и изнасилвания. Вътрешният човек се оказал братовчед им, който работил като охранител в музея. Всички те били деца на емигранти, дошли преди години в Германия от Ливан.     Но въпреки признанията им за кражбата, монетата и досега е в неизвестност, а никой не може да даде логично обяснение как се счупва с брадва двойно бронирано стъкло, нито как се сваля с обикновена стълба стокилограмова монета. И как никой не е чул грохота, от падането на монетата, която крадците на два пъти изпускали по пътя. Процесът събира рекорден интерес и дава надежди, че мистерията ще се разгадае, както и че ще стане ясно кой притежава сега златната монетата с номинал 1 милион долара.   Предполага се, че ливанците веднага са я продали, а пазарна цена в деня на отсичането е била около 2,2 милиона долара. Днес тя се оценява на 4 милиона долара заради поскъпването на златото двойно през последните 10 години.   Големият кленов лист, както я наричат колекционерите, не е най-скъпата златна монета на пазара. През 2011 година австралийският монетен двор отсече ограничена емисия от златни монети, които нарече Червеното кенгуру. Те тежат по 1012 килограма и днешната цена на всяка от тях е 41 милиона долара, припомня Риа новости.", "date": "2019.01.28", "title": "Къде е една от най-ценните монети в света?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/392031-%D0%B4%D0%B2%D0%B5-%D1%82%D1%80%D0%B5%D1%82%D0%B8-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D1%81%D0%BC%D1%8F%D1%82%D0%B0%D1%82,-%D1%87%D0%B5-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0%D1%82%D0%B0-%D1%81%D0%B8%D1%81%D1%82%D0%B5%D0%BC%D0%B0-%D1%80%D0%B0%D0%B1%D0%BE%D1%82%D0%B8-%D1%81%D0%B0%D0%BC%D0%BE-%D0%B7%D0%B0-%D0%B1%D0%BE%D0%B3%D0%B0%D1%82%D0%B8%D1%82%D0%B5", "text": "В центъра на вниманието и на сегашния Световен икономически форум в Давос стоят последиците от растящото неравенство в света. През миналата година доминираха предупрежденията, че то подхранва социалното недоволство и популистките призиви за търговски протекционизъм. В тазгодишното издание на форума прогнозата бе потвърдена чрез знаменателни отсъствия - френският президент Макрон е зает с протестите у дома. Доналд Тръмп води битка в Конгреса за оградата с Мексико. Президентът Си Дзинпин е в търговска война със САЩ. Остава ли България остров на хармонията се опитва да провери изследване на социологическа агенция АФИС Запитани, дали имущественото неравенство в България нараства или намалява, близо 63% или почти две трети от гражданите на България отговарят, че то се увеличава. Само 7% са на обратното мнение. А всеки четвърти (26%) предполага, че социалните разлики остават на същото ниво.Възприятието за растящо неравенство е обратно пропорционално на доходите. То изцяло потвърждава „народната социология\", според която „ситият на гладния не вярва\". Сред хората с до 150 лв. месечно на човек от домакинството, нагласата, че неравенството расте, обхваща далеч по-голям дял отколкото е средният за страната - 81%. В тази подоходна категория само 10% смятат, че различията остават на същото ниво и нито един (0%) не е споделя мнението, че имуществената ножица се затваря. Тъкмо обратното се забелязва при хората, които разполагат с 1000 лв. или повече месечно. Те виждат далеч по-слаба динамика, отколкото забелязва населението като цяло. Само 48% в тази категория отбелязват растящо разслоение, 33% не виждат промяна, а 17% (или два и половина повече пъти от типичния дял) смятат, че неравенството намалява. Статистическите данни на Евростат натежават в полза на гледището на „гладния\", ако можем да наречем така онези 95 процента от хората, които са с доход на член на домакинството под 1000 лв. Според европейската служба в периода 2012-2016 разликата между доходите на най-богатите и на най-бедните 20% от българите се увеличава от 6.2 до 7.9 пъти. Данните за 2017 показват, че тя надмина 8 пъти. А най-заможният 1% от заетите получава колкото най-зле платените 50%. Ако допреди 15-години често се поставяше проблемът „уравновиловка\", то днес страната заема точно обратния полюс с това, че е най-неравната в ЕС. Дали раздалечаването между българите в материалното измерение има връзка с политическата стабилност/нестабилност, с доверието, съответно недоверието към институциите? Запитани, „За кого, според Вас, работи политическата система в България\" - за богатите, за средната класа или за бедните?\" - само 7% преценяват, че нашата демокрация изразява интересите на всички еднакво, както постулира Конституцията. Доминира отговорът, че статуквото работи за богатите (71%). Само 2% смятат, че работи за бедните. Още по-незначителен брой (2%) допускат, че установените порядки обгрижват с предимство „средната класа\". А 11% избират междинен отговор - че днешната система не работи за никого. Докато дейността на изпълнителната и законодателната власт е в плен на политическите борби за интерпретация, при правосъдието, всички решения произтичат от принципа за равенство пред закона - между бедни и богати, между жени и мъже, между граждани и селяни, между етническите общности и т.н.). Запитани, „Според вас, равни ли са пред закона бедните и богатите в България?\", само 4% отговарят „Да\", 25% - в някои случаи, 69% - „Не\". Независимо от официалните принципи, животът показва на мнозинството хора, че богатите по-често разполагат с пълните права на гражданина и по-рядко изпълняват минималните си задължения. Следователно, за по-малко богатия важи обратното - по-малко свободи, повече подчинение.     Щом като достигната степен на неравенство ерозира основите, върху които се гради общественият договор, би следвало да се очаква, законодателната и изпълнителната власт да играят ролята на противовес, за да не прелее богатството в привилегия на едни гласоподаватели и дискриминация на мнозинството. Дали се забелязва подобно направление в нашата политика?  Запитани, „Доколко властта зависи от бизнеса?\", 39% оценяват зависимостта като „силна\", докато на обратното мнение са само 7%. А 38% виждат зависимост, заличаваща разграничението между двете. Те избират грубо-реалистичния отговор: „Властта е бизнес, бизнесът е власт\". Иначе казано, влиянието на една категория частни интереси осуетява мисията на държавата да балансира между съсловията, просто защото в очите на суверена тези интереси разполагат със силния лост на парите. Неизбежно, доминацията на това мнение, родено от всекидневната практика, подкопава онази социална спойка, която в теоретичната социология е обозначена като „социална кохезия\" , необходима за минимум доверие между хората, групите, хората и институциите, за да може то да функционира. Осъзнатата несправедливост прави все по-трудно тя да бъде поправена с механизмите за обратна връзка, заложени в системата. Идеологията и политическата ориентация влияе върху кохезията, но дори темата за неравенството достига ниво, което прокарва разделителни линии в обществото. Например, сред хората, които определят себе си като консерватори, привържениците на ГЕРБ или други десни партии, почти двойно по-голям дял от спрямо средното смятат, че неравенството остава на същото ниво (съответно 44%, 42%,41%). Само че те са малцинство - съответно 5%, 23% и 2%. В една електорална демокрация, броят им не е достатъчен, за да наложат еволюционна или статична дефиниция на народната воля. Нуждата от по-радикални промени вече се забелязва и от щабовете на политическите сили. В наскорошна реч, председателят на управляващата партия предупреди актива, че не трябва да афишират маркерите за висок имуществен статус („Отървете се от онези с лъскавите коли!\"). Социалистическата опозиция въведе темата в своята „Визия за България\" („Обществата с огромно неравенство не функционират ефективно и в дългосрочен план, техните икономически системи не са нито стабилни, нито устойчиви\"). Националистите се опитват да дефинират промяната като борба между етническите групи. Каквито и да са намеренията им, те съвсем не са подранили. На споменатия Давоски форум най-голямото събитие беше разпространеното писмо на Сет Кларман, председател на хедж фонд, управляващ активи на стойност 27 милиарда долара: „Не можем да продължаваме обичайния бизнес насред постоянни протести, безредици, спирания на работа и растящи социални напрежения\".", "date": "2019.01.28", "title": "Две трети от българите смятат, че политическата система работи само за богатите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/392032-%D0%B0%D0%BF%D0%B8-%D1%80%D0%B0%D0%B7%D0%B4%D0%B0%D0%BB%D0%B0-%D0%B2%D0%B8%D0%BD%D0%B5%D1%82%D0%BA%D0%B8-%D0%B7%D0%B0-%D0%BD%D0%B0%D0%B4-22-%D0%BC%D0%BB%D0%BD-%D0%BB%D0%B5%D0%B2%D0%B0-%D0%BD%D0%B0-%D1%85%D0%BE%D1%80%D0%B0-%D1%81-%D1%82%D0%B5%D0%BB%D0%BA", "text": "През 2018 г. Агенция „Пътна инфраструктура\" е предоставила на дирекциите за социално подпомагане безплатно 231 371 броя годишни винетки за леки автомобили на стойност 22 442 987 лв. Предоставените безплатни винетки са за сметка на бюджета на Агенцията. Това посочва регионалният министър Петя Аврамова в отговор на депутатски въпрос за предоставяне на безплатна електронна винетка на български граждани с решение от ТЕЛК.     Съгласно чл.10 в от Закона за пътищата винетна такса не заплащат лица с 50 и над 50% намалена работоспособност, както и лицата или семействата, отглеждащи деца с трайни увреждания до 18-годишна възраст и до завършване на средно образование, но не по-късно от 20-годишна възраст. На тези лица се издава безплатна електронна винетка с валидност от една година за един лек автомобил - тяхна собственост или съпружеска имуществена общност, с обем на двигателя до 2000 куб.см и мощност до 160 к.с. Хората с увреждания могат да подадат заявление-декларация за получаване на безплатна електронна винетка лично в дирекциите за социално подпомагане по настоящ адрес на заявителя, с писмо с известие за доставяне (обратна разписка) или по електронен път чрез Системата за сигурно електронно връчване. Достъпът до системата се извършва чрез квалифициран електронен подпис или чрез персонален идентификационен номер на Националния осигурителен институт (НОИ). Заявлението може да бъде подадено и от упълномощено лице въз основа на пълномощно с нотариално заверен подпис по настоящ адрес на лицето с увреждане, информира министърът. Дирекциите за социално подпомагане обработват и одобряват документите в 7-дневен срок от подаването им. Агенцията за социално подпомагане изготвя и предоставя по електронен път чрез защитен канал на Агенция „Пътна инфраструктура\" дневна заявка по образец за издаване на безплатни годишни електронни винетки. В срок до края на работния ден, следващ деня на получаване на дневната заявка, Агенция „Пътна инфраструктура\" издава безплатна годишна електронна винетка със срок на валидност една година. По същия канал АПИ връща информация с потвърждение за генерираните годишни електронни винетки, уточнява Аврамова. Министърът добавя още, че хората с увреждания могат да проверяват дали автомобилът им е с действаща електронна винетка в дирекциите за социално подпомагане по настоящ адрес лично и по телефон. За улеснение на потребителите и на интернет страницата на Агенцията за социално подпомагане www.asp.government.bg е добавен бутон „Проверка за издадена електронна винетка чрез ДСП\". Проверката се извършва чрез въвеждане на ЕГН и регистрационен номер на автомобила на правоимащото лице, след което системата визуализира информация за заредена електронна винетка и срока на валидността й. Предприети са действия такъв бутон да бъде добавен и на страницата на Националното тол управление, което допълнително ще облекчи правоимащите граждани, се посочва още в отговора на Петя Аврамова.", "date": "2019.01.28", "title": "АПИ раздала винетки за над 22 млн. лева на хора с ТЕЛК"}
{"url": "http://www.classa.bg/%D1%81%D0%B2%D1%8F%D1%82/item/392029-75-%D1%82%D0%B0-%D0%B3%D0%BE%D0%B4%D0%B8%D1%88%D0%BD%D0%B8%D0%BD%D0%B0-%D0%BE%D1%82-%D0%BE%D1%81%D0%B2%D0%BE%D0%B1%D0%BE%D0%B6%D0%B4%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BB%D0%B5%D0%BD%D0%B8%D0%BD%D0%B3%D1%80%D0%B0%D0%B4", "text": "На 27 януари Русия отбеляза 75-та годишнина от края на обсадата на Ленинград (сега Санкт Петербург), най-жестоката и смъртоносна обсада на Втората световна война и една от най-дългите в историята на човечеството.   Блокадата е продължила от 8 септември 1941 г. до 27 януари 1944 г. и според различни оценки е отнела живота на между 600 000 и 1,5 милиона жители. Повече от 90% от тях са умрели от глад. Нацистките войски влизат на територията на Ленинградската област през юли 1941 г. В края на август те окупирали град Тосно, намиращ се на 50 километра от Ленинград.   Въпреки усилията на Червената армия, на 2 септември германците прерязват последната железопътна линия, която свързва Ленинград с останалата част от страната. По-малко от седмица по-късно градът е напълно обграден, така че единствените два комуникационни маршрута със страната са по въздух и през езерото Ладога. По това време в Ленинград има повече от 2,5 милиона жители, от които 400 000 са деца. Плановете на нацистите са да превземат града, напълно да елиминират населението, да унищожат територията с наводнения и да изтрият града от лицето на Земята. Но градът не се предава! На 12 септември са преброени всички хранителни резерви: те се оказват достатъчни само за месец и половина. През ноември започва истински глад. Поради недостига на храна, в града е въведена купонна система. От края на ноември работниците получават само по 250 грама хляб на ден, а децата – по 125 грама. Има чести случаи на припадък поради глад, хората умират от изтощение.   Единственият път за евакуация и снабдяване на обсадения град е т.нар. „Път на живота\" през езерото Ладога. След няколко месеца успяват да се евакуират около 660 000 души, предимно деца, отслабени от липсата на храна. Зимата обаче е много тежка, студена и дълга. От есента на практика няма електричество или отопление, а транспортът е спрял. В допълнение към липсата на храна, се влошават значително санитарните условия. Германските въздушни удари унищожават гражданската инфраструктура, водните системи и канализацията, така че хората са принудени да изливат отпадъци през прозорците. „Нямаше вода, трябваше да я търсим, майка ми намери ботуши от баща ми, наряза ги на тънки ивици, тъй като преди войната обувките бяха изработени от естествена свинска кожа, и тя използваше тези ленти за да направи супата \", казва Зинаида Иванова, оцеляла от обсадата. Жената си спомня как майка й е нарязвала парче от 125 грама хляб на малки кубчета и ги изсушавала. Когато отива на работа, тя дава тези парчета на Зинаида и нейните четирима братя, за да ги смучат, сякаш са бонбони.   През пролетта на 1942 г. учените публикували листовки със списък от фуражни растения и рецепти за тяхното приготвяне, а в домовете на Ленинград започнаха да готвят крокети от детелина, салати от глухарчета и супи от коприва. Ситуацията се подобрила малко през втората половина на годината, когато доставките на хляб станали относително редовни. Съветските войски правят четири неуспешни опита да разбият обсадата на Ленинград. Едва през януари 1943 г., когато главните германски сили са съсредоточени в Сталинград, те го постигат благодарение на операцията „Искра\". На 18 януари 1943 г. Червената армия успява да отвори коридор с ширина 10 километра, което позволява възстановяването на градските запаси. Около 34 000 съветски войници и 23 000 германци са убити в операцията. Но все пак е необходимо да се изчака повече от година, преди Ленинград да бъде напълно освободен. Това става на 27 януари 1944 г., когато след две седмици на ожесточени битки, съветските войски разкъсват обсадата на нацистите и изтласкват германците на 100 километра от града.   \"Вдигането на обсадата на Ленинград е едно от основните събития, които обявиха драстична промяна в хода на Втората световна война, което накара войниците на Червената армия да повярват в окончателната победа над фашизма\", казва руският историк и учен Вадим Трухачов.   Обсадата причини катастрофални загуби. Ако преди войната в града умират по-малко от 3500 души на месец, през 25-те дни на декември 1941 г., броят на жертвите е 39 073, а през следващите месеци около 3000 души умират на всеки 24 часа. През 872 дни, продължили обсадата, общият брой на смъртните случаи, според някои оценки, е достигнал един милион и половина души. Русия помни подвига на града-герой!", "date": "2019.01.28", "title": "75-та годишнина от освобождението на Ленинград"}
{"url": "http://www.classa.bg/%D1%81%D0%B2%D1%8F%D1%82/item/392024-%D0%B8%D0%B7%D0%B3%D0%BE%D0%BD%D0%B8%D1%85%D0%B0-12-%D0%BD%D0%B5%D0%BB%D0%B5%D0%B3%D0%B0%D0%BB%D0%BD%D0%B8-%D0%B8%D0%BC%D0%B8%D0%B3%D1%80%D0%B0%D0%BD%D1%82%D0%B8,-%D1%80%D0%B0%D0%B1%D0%BE%D1%82%D0%B8%D0%BB%D0%B8-%D0%B2-%D0%B3%D0%BE%D0%BB%D1%84-%D0%BA%D0%BB%D1%83%D0%B1%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%D0%BF%D0%BE%D0%B2%D0%B5%D1%87%D0%B5-%D0%BE%D1%82-%D0%B4%D0%B5%D1%81%D0%B5%D1%82%D0%B8%D0%BB%D0%B5%D1%82%D0%B8%D0%B5", "text": "Националният голф клуб Тръмп в Ню Йорк (САЩ) изхвърли тази седмица група от дванадесет незаконни имигранти, които са работили в компанията повече от десетилетие, съобщи АП.   Според адвокат Анибал Ромеро, един мениджър се е срещнал един по един със служителите, някои от които са работили там 12, 13, 14 години, за да им съобщи за уволнението. Също така, той уверил, че хората, които отговарят за клуба, от години знаят за правния им статут и дори знаят, че някои от тях са подали фалшифицирани документи.   Адвокатът отбеляза, че вълната от съкращения е дошла, след като работниците на друг клуб, принадлежащ на президента, намиращ се в щата Ню Джърси, обявиха миналия месец, че администраторите са ги наели, знаейки, че живеят нелегално в страната. и дори помогнали на един от тях да получи измамни документи. Ромеро заключи, че е поискал от властите на Ню Йорк и от ФБР да извършат разследване за практиките на наемане в компанията.   От своя страна Ерик Тръмп, един от синовете на президента и съуправител от 2016 г. на организацията \"Тръмп\" заедно с брат си Доналд младши, реагира на новината, като заяви, че търси лицето, което е предоставило фалшивите документи на работник за да получи работа незаконно, като гарантира, че \"веднага след като бъде идентифициран, той ще бъде незабавно уволнен\".", "date": "2019.01.28", "title": "Изгониха 12 нелегални имигранти, работили в голф клуба на Тръмп повече от десетилетие"}
{"url": "http://www.classa.bg/%D1%81%D0%B2%D1%8F%D1%82/item/392025-%D0%BD%D0%BE%D0%B2-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B0%D0%BB%D0%B5%D0%BD-%D1%84%D0%B8%D0%BB%D0%BC-%D0%BE%D0%B1%D0%B2%D0%B8%D0%BD%D1%8F%D0%B2%D0%B0-%D0%BC%D0%B0%D0%B9%D0%BA%D1%8A%D0%BB-%D0%B4%D0%B6%D0%B5%D0%BA%D1%81%D1%8A%D0%BD,-%D1%87%D0%B5-%D0%B5-%D0%B4%D0%B0%D0%BB-%D0%B4%D0%B8%D0%B0%D0%BC%D0%B0%D0%BD%D1%82%D0%B5%D0%BD-%D0%BF%D1%80%D1%8A%D1%81%D1%82%D0%B5%D0%BD-%D0%BD%D0%B0-%D0%B4%D0%B5%D1%82%D0%B5,-%D0%B2-%D0%B7%D0%B0%D0%BC%D1%8F%D0%BD%D0%B0-%D0%BD%D0%B0-%D1%81%D0%B5%D0%BA%D1%81", "text": "Документалният филм \"Leaving Neverland\" с премиера в петък на филмовия фестивал \"Сънданс\", твърди, че американският певец Майкъл Джексън е дал бижута на дете в замяна на секс, съобщава The Sun.   Филмът събира свидетелствата на Уейд Робсън и на Джеймс Сейфчук, сега съответно на 36 и 40 години, които казват, че през детството си са били сексуално малтретирани от Джексън в ранчото Невърленд, имението на певеца, разположено в Санта Барбара, Калифорния.   \"Leaving Neverland\" е филм на ужасите, интимна, очевидно достоверна история на две деца, които са станали специални \"приятели\" на Майкъл Джексън\" казва Джефри Уелс от Холивуд, който вярва, че родителите на жертвите са били наясно какво се случва в къщата, на този \"демон и чудовище\". Журналистът Патрик Райън от USA Today уточнява, че филмът също посочва, че така нареченият \"цар на попа\" е внушил на децата омраза към родителите им и към жените и дори е платил милион долара на бащата на Сейфчук за позволението му да организира симулирана сватба със сина му, на която му е дал диамантен пръстен, според дело, заведено от последния. От своя страна Робсън, който твърди, че известният певец е загубил интерес към него, когато навършил четиринайсет, завел през 2016 г. дело срещу имуществото на Джексън, в което той поискал 1,66 млрд. долара обезщетение за предполагаемо сексуално насилие.   Премиерата на лентата предизвика много спорове. Докато някои осъдиха предполагаемите престъпления на Джаксън, разкрити от документалния филм, други казват, че Робсън и Сейфчук са \"доказани лъжци\" и че продуцентът, американският телевизионен канал HBO, само се стреми да извлече полза от спора.", "date": "2019.01.28", "title": "Нов документален филм обвинява Майкъл Джексън, че е дал диамантен пръстен на дете, в замяна на секс"}
{"url": "http://www.classa.bg/%D1%81%D0%B2%D1%8F%D1%82/item/392026-%D1%86%D0%B8%D0%B2%D0%B8%D0%BB%D0%BD%D0%B8-%D0%BD%D0%B0%D0%BF%D0%B0%D0%B4%D0%BD%D0%B0%D1%85%D0%B0-%D0%B8-%D0%B8%D0%B7%D0%B3%D0%BE%D1%80%D0%B8%D1%85%D0%B0-%D1%82%D1%83%D1%80%D1%81%D0%BA%D0%B0-%D0%B2%D0%BE%D0%B5%D0%BD%D0%BD%D0%B0-%D0%B1%D0%B0%D0%B7%D0%B0-%D0%B2-%D1%81%D0%B5%D0%B2%D0%B5%D1%80%D0%B5%D0%BD-%D0%B8%D1%80%D0%B0%D0%BA", "text": "Разярена тълпа от цивилни е нападнала турски военен лагер близо до иракския град Дохук (автономната област на Иракски Кюрдистан), като подпалили оборудване и превозни средства. Инцидентът идва в отговор на смъртта на цивилни по време на въздушните удари на Турция, съобщиха местните медии.   Според местните здравни власти, поне един протестиращ, който е участвал в нападението, е починал. Снимките на мястото, разпространени в социалните мрежи, показват цивилни във военния лагер, а на заден план изгорени турски военни превозни средства и палатки. Не е ясно дали е имало спор между войниците и тълпата. Турските военни никъде не се виждат на снимките. Според местни медии, поне двама цивилни са били убити по време на турски въздушен удар, така че инцидентът в базата може да е бил предизвикан от бомбардировките. Съобщава се, че турските сили редовно извършват въздушни удари и бомбени атентати около Дохук, който принадлежи към автономния регион на Иракския Кюрдистан.   Фактът беше потвърден от турското министерство на отбраната, което приписва инцидента на дейността на Кюрдската работническа партия (ПКК), която Анкара счита за терористична група. Турската армия обаче не потвърди, че лагерът е нападнат.   \"Имаше нападение срещу една от базите в северен Ирак в резултат на провокацията на терористичната организация на ПКК, имаше частично увреждане на превозните средства и оборудването по време на нападението\", се казва в съобщение на министерството. добавяйки, че \"се предприемат необходимите мерки\" по отношение на инцидента.", "date": "2019.01.28", "title": "Цивилни нападнаха и изгориха турска военна база в Северен Ирак"}
{"url": "http://www.classa.bg/%D1%81%D0%B2%D1%8F%D1%82/item/392027-%D1%81%D0%B0%D1%89-%D0%BF%D0%BB%D0%B0%D0%BD%D0%B8%D1%80%D0%B0%D1%82-%D0%B4%D0%B0-%D1%81%D1%82%D0%B0%D0%BD%D0%B0%D1%82-%D0%B8%D0%B7%D0%BD%D0%BE%D1%81%D0%B8%D1%82%D0%B5%D0%BB-%D0%BD%D0%B0-%D0%BD%D0%B5%D1%84%D1%82-%D0%B8-%D0%BF%D1%80%D0%B8%D1%80%D0%BE%D0%B4%D0%B5%D0%BD-%D0%B3%D0%B0%D0%B7-%D0%B4%D0%BE-2020-%D0%B3", "text": "Администрацията на САЩ за енергийна информация (EIA) публикува своя годишен доклад, в който прогнозира, че САЩ ще станат износител на нефт и природен газ през последното тримесечие на 2020 г. - нещо, което не се е случвало от почти 70 години – благодарение на увеличаване на тези ресурси в страната. Според тези данни, от същата година и след като производството на суров петрол в САЩ продължава да се увеличава и вътрешното потребление се забавя, страната ще започне да изнася повече енергийни продукти, отколкото внася. Документът, който включва прогнози за следващите 50 години, уточнява, че увеличаването на доставките на природен газ и други петролни продукти също ще засили ролята на САЩ като важен износител на енергия.   EIA смята, че тази тенденция ще продължи до средата на този век, когато се предвижда страната да внася повече петрол и природен газ, отколкото да изнася. В изданието на миналогодишния доклад беше предсказано, че преобразуването в страна износител ще се случи през 2022 г., докато в документа за 2017 г. се говореше за 2026 г.   От друга страна, EIA предсказва, че САЩ ще бъдат износител и на въглища до 2050 г. Също така докладът показва, че производството на петрол в САЩ ежегодно ще надминава рекордите си до 2027 г., когато се очаква то да се стабилизира. Само миналата година, САЩ произвеждаха средно по 10,9 милиона барела суров петрол на ден, до голяма степен благодарение на разпространението на находища на шистов петрол.", "date": "2019.01.28", "title": "САЩ планират да станат износител на нефт и природен газ до 2020 г."}
{"url": "http://www.classa.bg/%D1%81%D0%B2%D1%8F%D1%82/item/392028-%D0%BC%D0%B5%D0%B6%D0%B4%D1%83%D0%B7%D0%B2%D0%B5%D0%B7%D0%B4%D0%BD%D0%B8-%D0%B2%D0%BE%D0%B9%D0%BD%D0%B8-%D1%80%D1%83%D1%81%D0%B8%D1%8F-%D0%BE%D1%82%D0%BA%D1%80%D0%B8-%D0%B4%D0%B2%D0%B0-%D1%82%D0%B0%D0%B9%D0%BD%D0%B8-%D1%81%D0%B0%D1%82%D0%B5%D0%BB%D0%B8%D1%82%D0%B0-%D0%BD%D0%B0-%D1%81%D0%B0%D1%89-%D0%B8-%D0%BD%D0%B0%D0%B1%D0%BB%D1%8E%D0%B4%D0%B0%D0%B2%D0%B0-%D0%B5%D0%B4%D0%B8%D0%BD%D0%B8%D1%8F", "text": "Руските системи за проследяване са открили през 2018 г. отделянето на два малки космически кораба от голям американски военен спътник на геостационарна орбита и оттогава наблюдават маневрирането на едно от тези устройства, разкрива документ на руския Астрокосмически център, цитиран от РИА Новости.   През април 2018 г., САЩ изстреляха тежката ракета-носител Atlas V с два военни сателита на борда от стартовата площадка на НАСА в Кейп Канаверал (Флорида).   Ракетата пренесе до геостационарна орбита военния комуникационен сателит CBAS (Continuous Broadcast Augmenting SATCOM) и експерименталния сателит EAGLE (ESPA Augmented GEO Laboratory Experiment).   На 23 април 2018 г. руската автоматизирана система за предупреждение за опасни ситуации в околоземна космическа среда, установи отделянето от EAGLE на два неопределени под-спътника, САЩ-285 и САЩ-286, цитира агенцията.   Анализът на движението на тези устройства показва непредсказуема промяна в траекторията на един от тях, което може да е знак за способността му да маневрира. Миналата седмица, когато представяше новия американски преглед на противоракетната отбрана, президентът Доналд Тръмп обяви, че „космическото пространство ще бъде признато за нов боен домейн и че космическите сили, чието създаване бе обещал по-рано ще водят по пътя.\" Следващият бюджет ще инвестира в \"космическия слой на противоракетната отбрана\", каза той.   В отговор на това руското външно министерство заяви, че разглежда с \"особена загриженост\" плановете на САЩ да милитаризират Космоса, заявявайки, че това \"неизбежно ще доведе до надпревара във въоръжаването на орбита\".   \"Бихме искали да призовем американската администрация да осъзнае и да се откаже от тези безотговорни опити за възобновяване на прословутата програма Междузвездни войни на бившия президент на САЩ Роналд Рейгън\", заяви руското министерство.", "date": "2019.01.28", "title": "Междузвездни войни: Русия откри два тайни сателита на САЩ и наблюдава единия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392020-%D0%BF%D0%B5%D1%82%D1%8C%D0%BE-%D0%B1%D0%BB%D1%8A%D1%81%D0%BA%D0%BE%D0%B2,-%D0%B5%D0%B4%D0%B8%D0%BD-%D0%B1%D0%B8%D0%BB%D0%B4%D0%B8%D0%BD%D0%B3-%D0%B8-%D0%BC%D0%B0%D0%BB%D0%BA%D0%BE-%D0%B4%D0%B5%D1%86%D0%B0-%D0%BE%D1%82-%D0%BA%D0%B2%D0%B0%D1%80%D1%82%D0%B0%D0%BB%D0%B0", "text": "Как общината обслужва журналист-инвеститор       От столичния квартал „Изгрев“ вчера излязоха на протест. Причината е както навсякъде в София – общото недоволство от ремонтните дейности и строителните проекти на принципа „Всеки проект за свой крак“. В конкретния случай родители на деца от 49 ОДЗ „Радост“ и жители на района протестираха пред сградата на общината за същото. В непосредствена близост до детската градина общинарите разрешават да се вдигне 22-етажен билдинг. Естествено, все още зеленият и престижен район е обект на множество апетити. И си има начините, фокусите да се удовлетворят щения и от най-висок порядък – примерно колос насред детска площадка, което е наистина сложна, но не и невъзможна задача.     Плакат от протеста в кв. „Изток“. Снимка: Сергей Антонов   В този батак от законови, подзаконови и най-вече надзаконови мерки се вихри обичайната, но пък много удобна неразбория от полузаконни, полупрозрачни, полукорупционни, а понякога съвсем корупционни, сделки. Ключовата дума е „дарение“. В този хаос изплува и едно много популярно лице – на издателя, бизнесмена и  медийния сладкодумец Петьо Блъсков.     През октомври 2017 г. Столичният общински съвет (СОС) гласува решение, с което дарява общинския имот (около 2000 кв. м) на Блъсков в замяна на негов много по-малък терен в кв. „Изток“. И понеже такава смяна е твърде ачик незаконна, за компенсация той добавя към несъразмерния си по площ терен допълнително „дарение“ от около 1.5 млн. лв. Тук няма да обсъждаме фигурата „дарение“ като мощен генератор на корупция, за това е говорено много пъти. Само ще споменем, че това е начинът за „оправяне на нещата“. Но, дето се вика, имал бол пари, възползвал се от старата схема. Ние за Петьо Блъсков не сме гласували.     Моменти от протеста в кв. „Изток“. Снимка: Сергей Антонов   Гражданите на един от съставните квартали на „Изгрев“ – „Дианабад“, изпращат множество сигнали и жалби (без отговор в установения срок), организират подписка, срещи с администрацията и дори протест през май 2018 г. срещу тази сделка. Малко преди това главният архитект Здравко Здравков издава заповед да се промени регулацията, като се изгради малка безсмислена уличка, която да узакони незаконно предвидения план за застрояване. (Това е описано в протестното писмо на протестиращите.) И така, теренът вече е частен, на него може да се появи каквото реши собственикът, гражданите пък имат законното право да не са доволни и да си протестират. На среща с районния кмет Цветомир Жеков гражданите не получават отговор на въпроса – къде децата от десетките нови кооперации, както и тези от бъдещите сгради в квартала ще посещават детска ясла и градина. Не получават отговор – ако се стигне до строеж, как ще се обезопаси детската градина от пропадане, падащи предмети и т.н. В района не се предвиждат нови ясли и градини, нито нова социална инфраструктура, само реконструкция на една от старите градини. На вчерашния протест можеше да се види колко сгушен и някак потиснато-сговорчив бе кметът Жеков. Не пожела да говори пред микрофон, тъй че го чуваха само двама-трима души: „Аз съм обикновен човек, има си принципал.“     Моменти от протеста в кв. „Изток“. Снимка: Сергей Антонов   Може би си има едно наум какво се случва, когато някой кмет застава на страната на гражданите против застрояването на квартала, без да му мисли много чии интереси настъпва. Да, за Десислава Иванчева и нейната заместничка става дума. Пък после питайте що е било толкова показно и шумно арестуването, защо са им сложили пранги и т.н. Ами затова. В интерес на истината „принципалът“, тоест Столична община и конкретно кметът на София Йорданка Фандъкова, е дала обещание да приеме организаторите на протеста и да чуе аргументите им в най-скоро време.   Гражданската инициатива набира и подкрепа чрез петиция, която може да видите ТУК.   Снимки: Сергей Антонов От       ", "date": "2019.01.28", "title": "Петьо Блъсков, един билдинг и малко деца от квартала"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392021-%D0%BE%D0%BC%D0%B0%D0%B3%D0%B0%D1%80%D1%8F%D0%B2%D0%B0%D0%BD%D0%B5", "text": "Ако сте помислили, че по-нататък ще става дума за маргарин, сте в голяма грешка. За магарета, уважаеми, за милите родни дългоухи сънародници. Които, да съжаление, нямат политически амбиции, не градят кариера и не боравят с чужди пари. „България се обезмагарява” – бие тревога „24 ЧАСА”. Цитиран е университетски учен, извадени са статистически данни, доказващи, че магаретата у нас намаляват и скоро може би ще ги виждаме само в зоологическите градини и по етикетите на виното, набедено за магарешко мляко.     Напразни тревоги – отворете кой да е вестник, още от първа страница ще прочетете изявления на видни магарета, ако сте забравили как изглеждат – пуснете си новините по телевизията – там ги показват в профил и анфас.     Отваряме наслуки „ТРУД” и научаваме, че „Грънчари оценяват безценни картини”. Според Закона за културните ценности и съпътстващите го наредби оценяването се извършва от петчленна комисия.     „В комисията попадат гора, завършили минно-геоложкия институт, история, география… Има леяри, грънчари… всякакви. Грънчар оценява безценна творба, като например картина на Майстора!… Ако не вярвате, вижте регистъра на 63-мата експерти към Министерството на културата. В него няма нито едно име на известен художник, скулптор, колекционер…” Това не са свободни журналистически съчинения, а изстрадана от колекционера Игор Марковски мила родна картинка.     Продължаваме с магариите по нашенско. Макар да е зима, в Созопол винаги е интересно, все ще измислят нещо, с което да ни забавляват – и „24 ЧАСА” е на поста си: „Бизнесменът, поръчал да разорат дюната, купил парцела като орна земя”.      Кога из „Каваците” се е сяло жито, знае само созополската поземлена комисия, обявила дюната за нива, само че това е станало отдавна, та дори някой да се позаинтересува, времето ще е покрило всичко с фини прахови частици, наричани от някои пепел. Ако ще си говорим за пепел, нека прелистим и криминалните странички на вестника – „Съдът: Не са бутани колони в сградата, убила две жени на ул. „Алабин”.      За позабравилите – по време на ремонт стогодишна сграда на софийската улица изведнъж реши, че е самосрутваща се, падна и уби две момичета. Тринадесет години трябваха на родното правосъдие да открие тази безспорна истина! Надяваме се съдебното заключение да бъде включено в конспекта на студентите по архитектура – да внимават със злонравните постройки! По-бързо действат съдилищата из страната – в Поморие например – „Две години след побоя над журналиста Стоян Тончев виновни няма”! Разпозването на заподозрените „било направено набързо и е опорочено”.      Е, битият – бит, другите… Невинни, разбира се, вие какво си помислихте? Общо взето – тури му пепел… Дали да не предложим тоя девиз да бъде изписан на празното място над колоните на Съдебната палата? И после ще ми твърдите, че сред българските магарета имало демографска криза!     Но – да не униваме – има светлина в тунела, не е насрещният влак – наистина просветва! Задава се ново поколение, което ще поправи грешките на старото, ще гради светлото бъдеще!     За целта са взети най-радикални мерки – „Спермата за in vitro вече само вносна” – твърди „МОНИТОР”! На вас, мили вносни опашатковци, остана да разчитаме да ни оправите!   От ", "date": "2019.01.28", "title": "Омагаряване"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/392022-%D1%81%D0%BB%D0%B5%D0%B4-%D0%BC%D0%BE%D1%81%D0%BA%D0%BE%D0%B2%D1%81%D0%BA%D0%B8%E2%80%A6-%D0%B8-%D0%BF%D0%BE%D1%82%D0%BE%D0%BF", "text": "Раздаването на индулгенции на властта е цинизъм, с който никой не би трябвало да се примирява. За хората от управлението отдавна не важат правилата, задължителни за обикновените граждани. Може да звучи невероятно, но прокуратурата успя да надмине себе си в сервилността към правителството на ГЕРБ. Дълбокият реверанс беше направен с оневиняването на бившия транспортен министър Ивайло Московски за това, че в нарушение на закона и на всички правила за безопасност качил на мощна едноместна моторна шейна невръстното си дете. Возил го без каска и извън предназначените за това пътища, в резултат на което невинният малчуган загина.     Мотивите, с които се прекратява делото, са истинско жонглиране със закона и заобикаляне на изричните разпоредби на Наказателния кодекс и на основни принципи в правото. “Гимнастическото” упражнение е изключително вредно и опасно, защото всеки вече може да се позовава на прецедента “Московски” и да твърди, че  незнанието на правилата го оправдава  независимо от резултата от постъпките му. Според прокуратурата вакханалията с ATV-та, снегомобили, мотори и коли може спокойно да продължи. Ако стане произшествие, ще го пишем случаен инцидент. По тази абсурдна логика всеки може да пледира също, че няма нужда да му се прави изследване дали има алкохол в кръвта. Защото по делото, което прокуратурата търкаля почти година в търсене на мотиви Московски да бъде оневинен, няма данни той изобщо да е тестван.     Реално с прекратяването на делото прокуратурата изтри от Наказателния кодекс престъпленията по непредпазливост. Особено когато завършват със смърт. Няма нищо случайно в това да качиш 3-годишно дете в едноместен снегомобил и дори да не му сложиш каска. Тя, апропо, не би била спасение според експертизите, толкова силен е бил ударът. Голямото дете на министъра е било возено по същия безотговорен начин от собственика на шейните. Вместо и той да бъде подведен под отговорност за тази безотговорност, просто ще си върне трите мощни машини, които досега са държани като веществено доказателство, за да може да продължи да си ги ползва. Всички сме наясно, че изкривяването на правото до степен на непоносимост е само защото обектът в случая е дългогодишен министър от ГЕРБ, един от най-верните партийни кадри, възнаграден с пост вицепрезидент на международна банка след фаталната катастрофа със снежния мотор.  За хората от управлението отдавна не важат правилата, задължителни за обикновените граждани. Това го констатира още в началото на мандата си главният прокурор Сотир Цацаров. Мандатът му вече изтича, а нищо не се е променило, дори е по-зле. А уж се заричаше това да е основната му цел за промяна. Раздаването на индулгенции на представителите на властта е цинизъм и не е случайно, че обществото е убедено в тоталната липса на справедливост в България. Че има една прослойка, която се смята за богоизбрана и над всички закони. Която, каквото и да извърши, ще се измъкне ненаказана. Казусът “Московски” концентрира в себе си всички пороци на прокуратурата. Показва ступора, в който обвинителите изпадат, когато в някое разследване е намесен представител на управляващите . Ако в България имаше независими и смели прокурори, все някой от тях щеше да се опълчи на постановлението на градската прокуратура за оневиняването на бившия министър. Още повече че следователят по случая е бил на точно обратното мнение – да се повдигне обвинение. Очевидно е, че близо една година прокуратурата се чудеше как да замаже случая, разчиташе на късата памет на гражданите, надяваше се журналистите да спрат да питат.  В пълна тайна се държеше името на наблюдаващия прокурор. Не се знаеше кой е следователят. Дори и след прекратяването му на разследването  от прокуратурата продължаваха да заблуждават питащите репортери, че няма какво да обявят. За да е пълна картинката на отвратителните зависимости между властите, делото се оказа зачислено на командирован прокурор. Командировката е любим похват в системата за заобикалянето на конкурсите и начин за държане в подчинение на магистратите – или изпълняват поставени задачи, или се връщат на старите си места. Предстои да видим какво ще се случи с кариерата на прокурорката. За някои нейни колеги през годините прекратяването на правилните дела се оказа добър трамплин за издигане. За сметка на нераздадената справедливост. Отчайващо е и какво развращаващо въздействие има случващото се върху останалите представители на съдебната власт – онези прокурори, следователи и съдии, които все още не са покварени от системата и поставят закона над всичко. Поуката, която им се внушава с този казус, е, че правото не е неотменимо – напротив, то може да се прилага според случая. И не всички са равни пред закона. Някои са над него. На 30-ата година от прехода такава философия е срамна. Тежко им на гражданите на една държава, ако се примиряват с нея!  ", "date": "2019.01.28", "title": "След Московски… и потоп"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/392023-%D1%81%D0%B2%D0%B0%D0%BB%D1%8F%D1%82-%D0%BE%D1%82-%D0%B5%D0%BA%D1%80%D0%B0%D0%BD-%D0%B8-%D1%81%D1%8A%D0%B4%D1%8F%D1%82-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82-%D0%B4%D0%B0-%D0%BE%D1%87%D0%B0%D0%BA%D0%B2%D0%B0%D0%BC%D0%B5-%D0%BB%D0%B8-%D1%81%D0%BA%D0%BE%D1%80%D0%BE-%D0%B8-%D1%80%D0%B0%D0%B7%D1%81%D1%82%D1%80%D0%B5%D0%BB%D0%B8", "text": "Що за репресии и гонения срещу журналистите у нас? Онези, които са неудобни, които са опоненти - разкриващи нелицеприятни факти, работещи и публикуващи скандални казуси, активно работещи, за да се каже на висок глас Истината?   Практиката да бъдат сваляни от екран журналисти - ей, така, за миг, с едно щракване на пръстите на поръчалия го, независимост от това, че в повечето случаи става въпрос за емблематични имена, с десетки години стаж, стана ежедневие. От скандален прецедент, който водеше до реакции и резонанс на различни нива и в различни общности, то днес вече всичко го приемат с тишина - заради страховете си или подчинени на максимата \"всяко чудо за три дни\".   Запушването на гласа на журналисти, според мен, не е далновидно решение. Репресивната мярка за момента е ефективна, но в дългосрочен план? Ще се откажат ли от разследванията си журналистите, които по силата на договорите си могат да бъдат \"възмездени\" или притискани да мълчат, заради клаузите си в договора за \"конфиденциалност\", лоялност към работодателя и наказуемост за действия \"уронващи престижа\" му? Ще потъне ли някъде Истината, която в разследване излиза наяве само защото Той, Журналистът е отстранен или уволнен?   И какво да очакваме утре, след като върви такава масирана атака срещу емблематични имена - Йончева, Ахчиева, а вчера Милен Цветков, по-преди Ани Цолова. Има и сегашни тлеещи казуси - като този на Карбовски например. Има и още, и още ...   Публиката е изцяло объркана в престрелките, когато определена партийна пропаганда, за да се защити решава да подмени Истината с уж \"фалшивите новини\", изказани като факти и журналистически истини. Иначе, зад кулисите, едно телефонно обаждане е достатъчно, за да бъде отстранен/свален журналистът. Така де - да му бъде запушена устата. И колкото по-национално е нивото или по-емблематично името, толкова по-показно е \"гилотинирането\".   Тази ескалация докъде ще ни доведе?  А ще има ли скоро и разстрели? Или какво, като в Турция, ще вкарваме журналисти в затвора? Само и само, защото задават въпроси, разкриват схеми, изобличават с факти корупция...   Знаете приносът на всеки от изброените по-горе, няма да припомням казусите и интересите на хората, които са били в казуса им. Въпросът е: След като смелите и неудобни журналисти работят и показват всичко това в името на обществото, Правдата, Справедливостта, то кой ще ги защити след като паднат в жертва? Защо да го правят и другите, след като така лесно може да бъде отстранен всеки по-гласовит?   А ще има ли утре лагери за неудобните журналисти, за опонентите, за онези, които имат смелостта да задават точните въпроси?   Какво става у нас? Накъде вървим? Да, ако има тенденциозни или неверни информации, то нека по съответния път и законов ред това да бъде доказано и установено. Или ще създадем Специализирана прокуратура и специализиран съд за журналисти? По-лесно е да бъдат разстрелвани!   В тъмното, докато всички спят, страхуват се и мълчат, свели глави. Свободата зависи от нас.", "date": "2019.01.28", "title": "Свалят от екран и съдят журналисти - да очакваме ли скоро и разстрели?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/392019-%D0%B5%D0%BB%D0%B5%D0%BD%D0%B0-%D0%B9%D0%BE%D0%BD%D1%87%D0%B5%D0%B2%D0%B0-%D1%89%D0%B5-%D0%B5-%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%8F%D1%82-%D0%BB%D0%B8%D0%B4%D0%B5%D1%80-%D0%BD%D0%B0-%D0%B1%D1%81%D0%BF", "text": "Вчерашният форум на БСП се занимаваше основно с ГЕРБ. Това беше един рецитал на дует Нинова-Йончева с тема ГЕРБ и Бойко Борисов. Те нямат каква политика да предложат. Това каза депутатът от ГЕРБ Димитър Главчев в ефира на „Събуди се”.     „Впрочем евроизборите, колкото и да нямат общо с местното самоуправление, толкова и имат, тъй като всичко, което  е направено е плод и на програмите за солидарност на ЕС”, обясни той. Депутатът коментира с ирония критиките на БСП, че премиерът Бойко Борисов е бос на мафията, а държавата е превзета от корупция.       „Те не се занимават с това, което ще предлагат на българските граждани. Има един документ „Визия за България”, който по-скоро е подходящ за парламентарни избори, а те го представят две години след изтеклите парламентарни избори, т.е. с двегодишно закъснение. Най-вероятно програмата за евроизборите ще е я представят след две години. Движат се с едно закъснение от 2 години”, каза той.     Депутатът изрази мнение, че е възможно Елена Йончева да бъде избрана за следващ лидер на левицата, тъй като с речта си е успяла да обедини всички присъстващи на Конгреса на БСП. „С изявата си на Конгреса, Елена Йончева може би не само ще заслужи първото място в евролистата, но тя се превръща в един сериозен потенциален кандидат за председател на БСП. Тя съумя да обедини всички на Конгреса, което г-жа Нинова не успява”, заяви Димитър Главчев. Според Главчев на Националната среща на ГЕРБ в НДК премиерът Борисов е припомнил основни принципи, с които е създадена партията. „Нищо ново – спазване на правилата, законите и работа в името на гражданите. Просто това беше припомнено. Нито е с елемент на скарване, по-скоро надъхване”, добави той.", "date": "2019.01.28", "title": "Елена Йончева ще е следващият лидер на БСП"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/392015-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D0%B5%D1%84%D1%80%D0%B5%D0%BC-%D1%81%D0%B8%D1%80%D0%B8%D0%B5%D1%86-%D0%B5%D1%84%D1%80%D0%B5%D0%BC-%D1%81%D0%B8%D1%80%D0%B8%D0%BD", "text": "  Църковният учител преподобни Ефрем Сирин се родил към 306 г. през времето на   (306–337 г.) в град Низибия  (Низибия, или Низибида, - голям и многолюден град в Месопотамия) , провинция Мигдония, която граничела с Персийското царство. Според сирийски актове той бил син на езически жрец, но според указания в собствените му съчинения неговите родители били прости земеделци и добри християни. Между неговите прадеди и сродници имало няколко мъченици и самият той бил възпитан в страх Божи от ранно детство.     На сън била открита на майка му бъдещата слава на нейния син. С особено видение през време на неочакваното му престояване в тъмница, където бил затворен по недоразумение, той самият бил призован към духовно вглъбяване и молитвено внимание в изявите на Божия промисъл. Наскоро след излизане от тъмницата той напуснал света и се отдалечил при отшелниците в планината, където станал ученик на  , който в 314 г. заел Низибийската епископска катедра. Той скоро придобил славата на велик молитвеник и мъдър наставник, а някои братя имали видения, които свидетелствували, че на св. Ефрем била дадена особена благодат от Св. Дух да проповядва и поучава християните. През своя дълъг молитвен живот преподобни Ефрем посетил много страни, взел участие със своя епископ Яков Низибийски в   (325 г.), а според някои предания бил и в египетските пустини при великите нитрийски подвижници. Но повечето от своето време той посвещавал на молитва и на писане проповеднически и изяснителни книги. Той писал полемични книги дори и в стихове, например срещу Аполинарий Младши, и изтълкувал стих по стих цялото Св. Писание. До наше време са се запазили много негови беседи, наставления, проповеди, увещателни слова към монасите, тълкования на Св. Писание, много съчинения по догматически въпроси, много молитви и песнопения, предназначени за богослужебна употреба и известната на всички негова  , плод на велик духовен опит. Според преданието, той написал около 300 стихотворения и чрез тях толкова успешно противодействувал на еретическите учения, че еретиците го нападнали с оръжие, като едва не го убили. Това не охладило неговата ревност да разпространява божествените истини, тъй че мнозина го наричали \"Сирския пророк\". Предмет на неговите беседи и поучения били предимно смирението, помненето на смъртта и съда, покаянието, благоговението пред Бога, бдителността към самия себе си, борбата с гордостта, всъщност всичко – проникнато от радостното упование на Божията милост.   (331–394 г.) писал за него – \"за Ефрем да плаче било същото, каквото за другите да дишат: ден и нощ по лицето му се леели сълзи, но лицето на Ефрем сияело от това.\" В 338 г. умрял покровителят на Ефрем, св. Яков Низибийски, а през 350 г. Сепор II (309–380 г.) превзел Низибия, и преподобни Ефрем се преселил в Едеса, град разположен на половината път между Низибия и Антиохия. Като по-близък до тази столица на Изтока, този град бил видимо по-голям, по-оживен и изпълнен с повече съблазни. За своето препитание преподобни Ефрем се наел да работи в една баня, а в свободното си време проповядвал словото Божие на езичниците, но все пак той се теготил от живота в големия град и по съвета на някой си старец Юлиан отишъл на подвиг в една от съседните на Едеса планини. Обаче на същия старец било открито във видение, че Ефрем е избран от Бога за вразумяване на съотечествениците, и Ефрем като се върнал в града, отново се заел с тълкуването на Св. Писание. Проповедта му привличала към него мнозина. Той отново започнал да се отегчава от постоянното струпване на народа около него и поискал отново да се отдалечи в пустинята. Но по пътя му се явил ангел: \"Къде бягаш ти, Ефреме?\" – Искам да живея в безмълвие, затова бягам от мълвата и от изкушенията на света. – Убой се, за да не се изпълни над тебе написаното слово: \"Ефрем е подобен на млад вол, който иска да освободи шията си от ярема...\" Ефрем се засрамил и се върнал към своето служение. За успеха на работата си той основал в Едеса училище, от което по-късно излезли много знаменити учители на Сирийската църква. Впрочем, понякога той все пак се отдалечавал за безмълвие и молитвен подвиг в пустинята и дори основал недалеч от Едеса малка обител – но след това наново се връщал в Едеса, където с поученията си привеждал към покаяние и придобивал за Бога много души. Голям приятел на св. Ефрем бил преподобни Авраамий Затворник* (336 г.). Те двамата често се посещавали един друг и прекарвали известно време в благочестиви беседи. * Св. Авраамий Хиданский († ок. 360) бил христиански монах, аскет, който повече от 50 години се подвизавал в Сирийската пустиня. Паметта му Православната църква чества на 29 октомври (11 ноември ст.ст.), а Католическата - на 16 март.  Невероятно било смирението на св. Ефрем Сирин. Настъпил смут един ден в Низибия, докато той бил още там. Градът бил развълнуван от новината, че дъщерята на виден търговец очаквала дете от Ефрема \"светията\". Самият преподобен не отхвърлил клеветата, виждайки и в тая неочаквана беда някакъв Божи промисъл. Запитан пред свидетели от самия владика св. Яков, Ефрем паднал в нозете му и с голямо съкрушение промълвил: \"Наистина, отче мой, аз съгреших и съм виновен!\" Всички изтърпнали пред това несъмнено признание на най-лошите слухове. Само светият старец Яков не изоставил своя послушник и Ефрем продължил да живее при него. Идва и денят, когато бащата на грешната девойка и в присъствие на епископа дава детето в ръцете на бедния Ефрем. – Ето син ти, гледай си го! – Наистина, отци мои, аз съм много грешен. Но умолявам ви: Молете се за мене, дано бъда помилван от Бога! Героично понесеният срам от невинния Божи човек скоро бил стократно възмезден. Сам Бог му внушава, как да възвърне доброто си име. В препълнения храм на един празник го видели да влиза през народа и да се запътва към св. Яков с детето на ръце. Взел разрешение от него и за общо изумление той се възкачил на амвона, вдигнал нависоко пеленачето и с висок глас му казал: – Заклевам те в името на Господа Иисуса Христа, открий ни истината! Кажи, кой е баща ти! – Ефрем, домакинът на митрополията! – три пъти повторило пеленачето. Цялата църква коленичила, а от очите на злодумците течели горчивите сълзи на разкаянието, и всички се втурнали да молят за неговата прошка. Преподобният кротко ги увещавал никого да не осъждат прибързано. Веднъж св. Ефрем Сирин имал видение. Видял на сън извисен до небето огнен стълб и чул глас: \"Ефреме, Ефреме! Какъвто виждаш този огнен стълб, такъв е и  \" Понеже не знаел гръцки език, а само родния си сирийски св. Ефрем Сирин, придружен от преводач, се отправил за Кесария и заварил Василий по време на проповед в храма. Умилен от това видение, Ефрем започнал гласно да слави Василия, а след службата те се запознали и беседвали приятелски. И двамата отдавна вече знаели един за друг. Василий Велики го запитал: – Честний отче, защо ти не си ръкоположен за презвитер, като си достоен за това? – Аз съм грешен, владико – отвърнал Ефрем. – О, ако бих могъл да имам само твоите грехове! – въздъхнал Василий и добавил: – Да преклоним колене! И когато коленичили, св. Василий възложил ръце върху Ефремовата глава и го ръкоположил за дякон. След това св. Ефрем чудесно проговорил гръцки, прекарал още три дни при Василий, който го ръкоположил и за свещеник и се завърнал в Едеса. Там той продължил предишния живот, прекарвайки в молитва и писане на своите назидателни поучения, като винаги избягвал човешката почит и временната слава. Един път народът искал насила да го улови и да го постави за епископ, но той се престорил на луд и тичал по града, влачейки дрехата си, докато за епископ бил посветен друг. Преподобни Ефрем малко спял, малко се хранел – колкото да не умре от изтощение. Денем и нощем пребивавал в молитви и сълзи, мислейки за Страшния съд, за който много писал и говорил. За него казвали съвременниците, че се уморявала устата му да говори, но не и умът му. А благодатта Божия била толкова изобилна в него, щото той молел понякога Бога: \"Намали вълните на благодатта Си!\" Преживял богоугодно много години, преподобни Ефрем Сирин тихо отминал във вечността, като своевременно написал знаменития си Завет към учениците си, понеже му било открито, кога ще умре. Той починал в ръцете на един от любимите си ученици през 373 година. Съгласно завещанието му, погребали го в края на градските гробища, където заравяли бедните странници. По-сетне неговите нетленни мощи били положени в гробницата на едеските епископи в една от градските църкви. Днес неговият гроб се показва в крайградския манастир \"Св. Сергий\". Части от светите му мощи се съхраняват в храма \"Св. Преображение\" на Синайския манастир. Свети Ефрем Сирин е един от древните отци, които са най-рано преведени на старобългарски език. Св. Йоан Рилски цитира неговия \"Паренесис\" (\"Увещание\") в своя Завет.", "date": "2019.01.28", "title": "Св. преподобни Ефрем Сириец (Ефрем Сирин)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/392017-28-%D1%8F%D0%BD%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1644 г. - Френският актьор Жан Поклен за първи път се подписва с псевдонима Молиер.     1687 г. - В Япония с императорски указ се забранява убиването на диви животни.   1738 г. - В Лондон започва строителството на Уестминстърския мост.   1820 г. - Руска експедиция начело с Фадей Белингсхаузен и Михаил Лазарев приближава брега на Антарктида.   1871 г. - Пада Парижката комуна.   1895 г. - Обнародван е Закон за насърчение на местната индустрия, който дава тласък на българското промишлено производство.   1935 г. - Исландия става първата страна в света, легализирала аборта.   1935 г. - В Германия е произведен първият изкуствен изумруд.   1937 г. - По нареждане на Сталин в Москва е арестуван Кръстьо Раковски по обвинение \"за участие в контрареволюционна терористична организация\".   1938 г. - Рудолф Карачола поставя рекорд за най-бързата официално отчетена скорост на обществен път - 432.7 км/ч с автомобил Мерцедес-Бенц W195 Rekordwagen.   1939 г. - Алберт Айнщайн обявява, че новооткритият химичен елемент уран може да бъде използван като мощен източник на енергия, което се използва за създаването на атомната бомба.     1946 г. - В Русе е открито Висше техническо училище, днешния Русенски университет.   1956 г. - Елвис Пресли се появява за пръв път по телевизията.   1981 г. - Държавите членки на Съвета на Европа подписват Конвенция 108 за защита на лицата при автоматизираната обработка на лични данни.   1985 г. - ЦК на БКП отчита, че преименуването на турците в България е приключило, с което се поставя началото на \"възродителен процес\".   1986 г. - Космическата совалка на САЩ \"Челинджър\" се взривява 73 секунди след своето десето излитане, при което загиват всичките седем астронавти на борда.   1988 г. - Върховният съд на Канада обявява за противоконституционен закона, който забранява абортите.   1998 г. - Открита е първата отсечка на Софийското метро - от бул. Сливница до бул. Константин Величков, с дължина 6,5 км и 5 станции.   2004 г. - Открита е втора версия на компютърния вирус Mydoom    ", "date": "2019.01.28", "title": "28 януари, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/392018-%D0%B3%D0%B5%D1%80%D0%B1-%D0%B8-%D0%B1%D1%81%D0%BF-%D0%B2%D0%BA%D0%B0%D1%80%D0%B0%D1%85%D0%B0-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%B2-%D0%BF%D1%80%D0%B5%D0%B4%D0%B8%D0%B7%D0%B1%D0%BE%D1%80%D0%BD%D0%B0%D1%82%D0%B0-%D0%B1%D0%B8%D1%82%D0%BA%D0%B0", "text": "ГЕРБ и БСП прехвърлиха предизборната битка в полето на прокуратурата с взаимни обвинения и контраатаки. Ден след като Корнелия Нинова анонсира за готвени \"разкрития за корупционен сговор в Министерски съвет\", събрани от Елена Йончева, депутатът от ГЕРБ Тома Биков изрази съмнения в достоверността на данните. \"Чувам, че прави някакви разследвания, но това е работа на принципа на сайтовете за фалшиви новини. Това не е журналистическо разследване. Журналистическо разследване означава в крайна сметка да отидеш в прокуратурата и да подадеш сигнал. Какви са разкритията за българските пътища, част от някаква престъпна схема без срещу това да са представени нито едно доказателство\", каза Биков в интервю за \"Неделя 150\" по БНР.     Самият Биков беше един от тримата представители на ГЕРБ, които подадоха сигнал до Сотир Цацаров срещу Йончева през лятото на 2018 г. Този сигнал стана повод за повдигнатото преди дни обвинение срещу говорителката на БСП за пране на пари, придобити от КТБ. Георги Свиленски (БСП) оспори критиките на Тома Биков, като даде да се разбере, че левицата има съмнения в необективен избирателен подход от страна на държавното обвинение по политически сигнали. \"Колко сигнала бяха подадени в прокуратурата и те останаха скрити от общественото мнение? Затова и сигнала, който Елена ще представи следващата седмица, е именно българските граждани да видят... Извикваме на висок глас - да се спре атаката срещу хора, които искат да показват корупционните практики и злоупотребите в държавата и никой не може да забрани, на която й да е политическа сила да го прави\", каза депутатът от БСП.", "date": "2019.01.28", "title": "ГЕРБ и БСП вкараха прокуратурата в предизборната битка"}
{"url": "http://www.classa.bg/%D1%81%D0%B2%D1%8F%D1%82/item/392010-%D0%BC%D0%B0%D0%B4%D1%83%D1%80%D0%BE-%D1%81%D0%BC%D0%B5%D0%BA%D1%87%D0%B8-%D1%82%D0%BE%D0%BD%D0%B0", "text": "Президентът на Венецуела Николас Мадуро се отказа от ескалация на напрежението със Съединените щати, като отмени настояването си за оттегляне на всички американски дипломати от страната. Мадуро обяви, че прекратява дипломатическите отношения с Вашингтон, след като в сряда американският президент Доналд Тръмп призна опозиционния лидер Хуан Гуайдо за легитимен временен държавен глава. Действащият президент на Венецуела даде 72-часов срок на служителите от посолството на САЩ да напуснат страната и обвини Щатите в опит за инсталиране на марионетен режим чрез преварт.     В неделя обаче Външното министерство в Каракас публикува съобщение, в което става ясно, че заповедта на Мадуро е преразгледана. Дадени са допълнителни 30 дни за преговори между двете страни с цел създаване на \"служба за представителство на американските интереси\" във Венецуела и създаване на съответната венецуелска институция в САЩ. Подобен тип отношения имаше между Куба и Съединените щати, преди администрацията на Обама да договори възстановяване на дипломатическите отношения с Хавана.     Междувременно, най-високопоставеният военен дипломат на Венецуела в САЩ полк. Хосе Луис Силва публикува видео-обръщение към сънародниците си, в което признава Гуайдо като президент и призовава армията да застане на негова страна. \"Въоръжените сили имат фундаментална роля за възстановяването на демокрацията в страната ни. Моля ви, братя, не атакувайте народа ни\", казва той. Според Reuters, още двама дипломатически служители от Венецуела в САЩ са признали Гуайдо като нов държавен глава.", "date": "2019.01.28", "title": "Мадуро смекчи тона"}
{"url": "http://www.classa.bg/%D1%81%D0%B2%D1%8F%D1%82/item/392011-%D0%BF%D1%80%D0%B5%D0%B2%D1%80%D0%B0%D1%82%D1%8A%D1%82-%D1%81%D1%80%D0%B5%D1%89%D1%83-%D0%BC%D0%B0%D0%B4%D1%83%D1%80%D0%BE-%D0%BD%D1%8F%D0%BC%D0%B0-%D1%88%D0%B0%D0%BD%D1%81", "text": "В преврата срещу законния президент на Венецуела има много старо и до болка познато, но и поне два нови момента.   Първият нов момент е нескрито вносният характер на преврата, преврат made in USA – не само дето Тръмп и Помпео назначиха доскоро неизвестния венецуелски парламентарист Хуан Гуайдо́ за временен президент, но става ясно, че те са го и притиснали, против желанието му, да се нагърби с неблаговидната задача на Мишел Тенер в парламентарния преврат срещу Дилма Русеф в Бразилия преди близо три години. При това  Гуайд о́ очевидно е бил до началото на месеца непознат и за самите американци – в събота Помпео демонстративно му сбърка името (произнесе го Гуѝдо). Превратът явно е набързо – за максимум две седмици – организиран във Вашингтон с подръчни средства, без солидна кадрова база в самата Венецуела. Това е голямата разлика с преврата срещу Чавес в 2002 г., а в по-ново време – и срещу Дилма, дето и самата тя отричаше, без основание, ролята на Вашингтон и лично на прогресивния Обама за импийчмента си с измислени обвинения за финансови нарушения, отправени от затънали до гуша в корупция, но добре известни опозиционни сенатори. Вторият нов момент е бързата му и дълбока интернационализация. Първият неуспешен военен преврат срещу Чавес в 2002 г. и десният преврат в Хондурас в 2009 г., да не говорим за парламентарните преврати като тези срещу Дилма или Фернандо Луго в Парагвай, не получиха такъв световен отзвук. А и международната обстановка съвсем не беше същата. Сега виждаме типичния безцеремонен, само че по-зле подготвен от обикновено, преврат срещу неприятен за Вашингтон латиноамерикански лидер, но в коренно различна обстановка от 2002 или 2009 г.     С какво е различна? С много. Американският президент, който обяви Мадуро за нелегитимен, сам е нелегитимен не само в очите на поне половината обикновени американци, но и на „дълбоката държава“, на корпоративните медии и на 90% от политическата класа в САЩ. Срещу него се води от над две години война на изтребление в самия Вашингтон.     За първи път в историята на САЩ говорител (председател) на Конгреса постави условие на президента, за да разреши провеждането на традиционната му реч за състоянието на съюза. Говореше се, че може да я произнесе от някое свое частно голф игрище. Сделката за възобновяване финансирането на правителствения апарат не е окончателна. Борбата за импийчмънт на Тръмп не отслабва. Главен аргумент срещу него все още е, че бил назначен на поста си от Русия, вследствие намесата на Русия в американските избори и политически живот. Е добре, как тогава САЩ се намесват открито в изборите и политическия живот на Венецуела? А също, за разлика от по-рано, линията на американския президент, горещо оспорвана от враговете му, сега е за бързо    изтегляне на САЩ от горещите точки на света, в които погрешната политика на Обама и Буш II ги тласнаха в поредица от кървави външнополитически катастрофи. А съвсем не на откриване на нови фронтове. Тръмп постоянно признава на думи правото на другите страни да преследват интересите си. САЩ, тласнати от Обама, Хилари и техните неподготвени съветници от Държавния департамент към авантюрата в Сирия без реална оценка на ситуацията, претърпяха стопроцентов военнополитически провал, пропагандно замаскиран като победа над ИДИЛ. А пораженията в Държавния департамент след победата на Тръмп са пословични и не дават ни най-малки основания да предполагаме, че венецуелската авантюра е по-добре обмислена от сирийската. Какво мислят, че ще постигнат след опита си от Сирия и Украйна? Но пък за тяхна утеха Марк Цукърбърг явно е бил кооптиран с извиване ръце в борбата с Мадуро. Политизацията на Фейсбук, превръщането му в американска правителствена радиоточка обаче е ужасяващо лош бизнес модел за социална мрежа. Превратът бързо предизвика международна поляризация, подобна на тази по Сирия и дори на испанската гражданска война от 30-те години на миналия век. Русия, удържала с пестеливи средства пълна победа над САЩ в Сирия и активно планираща военно присъствие в Карибите, вкл. във Венецуела, и като Китай, със сериозни икономически интереси там, се противопостави с възможно най-остри думи. Речта на руския посланик Небензя в Съвета за сигурност (СС) на ООН в събота бе доста недипломатична. Срещу нея Помпео излезе със сълзливи истории за умрели от глад поради социалистическия режим венецуелски дечица. Позицията на Китай също е еднозначна, а това са два от петте    постоянни члена на СС. Общата разстановка на силите в СС „за“ и против позицията на САЩ по преврата беше 9 срещу 5. Латиноамериканските страни с ляво управление, сред които отскоро и Мексико, подкрепиха Мадуро. Бразилският фашизоиден президент Болсонару оглави регионалната опозиция срещу него, което е съмнителна услуга. Лоша услуга на САЩ пък изиграха Макрон, който у дома си не харесва жълтите жилетки, протестиращи вече 11-та седмица срещу него, а във Венецуела обожава протестиращите противници на Мадуро, и изпадналият в перманентен шок кабинет на Мей, и Германия и Испания, които едновременно с Франция в събота излязоха с идентичната позиция, че до 8 дни ще признаят Гуайдо́ за временен президент на Венецуела при липса на насрочване на нови избори или още нещо недоразбрах какво. Дотук с големите приказки за историческата среща в Аахен. Големите западноевропейски страни и някогашни горди колониални метрополии си остават в геостратегическо отношение нищожества, безропотни васали на Вашингтон дори и в сегашното му никога небивало хаотично състояние на безредно отстъпление по всички фронтове. Разбира се, една утрешна смяна на тези увехнали режими ще доведе до бърза външнополитическа ориентация. И тя ще бъде в интерес на Европа. Както и отказът от невъзможните вече империалистически намеси в Латинска Америка ще бъде в интерес на САЩ, на мнозинството обикновени американци. За българското правителство много притеснителна трябва да е позицията на „приятеля“ Ердоган, с който Борисов провеждаше съвместни заседания на МС, и който не е забравил, че сам едва си отърва кожата в преврата, спретнат му с американска помощ в 2016 г. Те изглежда няма да бързат с определянето си. Тук се открива златна възможност за президента Радев да блесне на международната сцена. Дано се възползва! Няма да му струва нищо, а ползата за авторитета му ще е голяма. Не е нужно да слави Мадуро. Би могъл например да накастри процедурно гламавите, безотговорни, неизбрани от никого еврочиновници Туск и Могерини, побързали да туийтнат в подкрепа на преврата от името на „Европа“. Коя Европа? Кой ги е упълномощил? Не е нужно също Радев да се идентифицира с Путин и дори със Салвини. Налице е блатантен, противоправен опит за преврат в независима страна, наложен отвън, от държава, която в момента се бори срещу намесата на трета страна в своите собствени избори в 2016 г. Налице е и унизителна, васална реакция на западноевропейски правителства-пътници, Макрон, Мей и Меркел, дезавуирани от народите си. Само два дни след помпозната „каролингска“ среща на Макрон и Меркел в Аахен, за която толкова тамян се изкади. И която бе безжалостно съсечена от италианския премиер Конте. Като народен президент със социалистическа ориентация Радев би трябвало да се изкаже по похдодящ начин и против пещерната антисоциалистическа пропаганда на Помпео, на когото приглася по форумите и българският седесариат. Както вече много пъти съм показвал, тази пропаганда не изразява действителното отношение и на мнозинството днешни американци към социализма. Сред младите американци значително мнозинство дори вече имат положително отношение към него. И в България все повече хора (вероятно над 50%) мислят, че при социализма все пак се ядеше повече месо и се живеше по-спокойно, макар и без банани и с кризи за кафе и тоалетна хартия, отколкото днес. Тук му е мястото да кажа, че както Тръмп определя легитимните президенти на другите държави, тъй и за десетки милиони американци, в т.ч. и за мене, легитимният президент на САЩ пък е сенаторът от Вермонт, социалистът Бърни Сандърс. Трябва да се действа бързо, преди всичко да е станало ясно, за да се извлекат сериозни ползи. Ясно е, че щом 98% от армията и мнозинството от народа (бедните) остават въпреки всичко с президента на Венецуела, щом Гуайдо́ е непопулярен (имал над 70% неодобрение в края на 2018 г.) и щом Русия и Китай остро предупреждават САЩ да не се меси с военна сила, превратът няма да успее, както не успя и цветната революция срещу чавистите, и опитът за покушение срещу Мадуро неотдавна. Въпреки медийния бяс, въпреки усърдието на местния седесариат.  По-вероятно е Венецуела, която има и най-големите доказани запаси за нефт в света и е четвърта по запаси на природен газ, да получи помощ от Русия и Китай за решаване на неотложните си икономически проблеми и туширане недоволството. Бъдещето на Латинска Америка, с всички нужни корекции, не е в посоката, към която Болсонару сега тегли Бразилия, а в тази, избрана от Чавес. С Мадуро или с друг, но същата посока. Вижте безплатно в Ютюб документалния филм на Дейвид Пауър „Революцията няма да се дава по телевизията“ ( ) и чуйте какво казва Чавес на митинга в началото за съвременния капитализъм.", "date": "2019.01.28", "title": "Превратът срещу Мадуро няма шанс"}
{"url": "http://www.classa.bg/%D1%81%D0%B2%D1%8F%D1%82/item/392012-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5%D1%82%D0%BE-%D0%B2-%D0%BA%D0%B0%D0%B1%D0%B8%D0%BD%D0%B5%D1%82%D0%B0-%D0%BD%D0%B0-%D0%BC%D0%B5%D0%B9", "text": "Още един министър - министърът на правосъдието Дейвид Гоук, заяви, че е готов да подаде оставка, ако се стигне до излизане от ЕС без сделка, съобщава БНР.     На фона на прогнозите, че сделката на Тереза Мей отново ще бъде отхвърлена от депутатите в Камарата на общините, все повече министри се опитват да повлияят на премиера да избегне сценария без сделка. Дейвид Гоук заяви, че  без сделка ще бъде „бедствие за страната“ и той сигурно ще се оттегли от поста, ако Тереза Мей поеме по този път.      По-рано министърът на финансите  , ако Обединеното кралство се насочи към   без сделка, защото това ще нанесе значителни щети на икономиката. Други министри обаче продължават твърдо да подкрепят линията на Тереза Мей.     Андреа Ледсъм, лидер на парламентарната група на консерваторите заяви, че нищо не се е променило и на 29 март Обединеното кралство ще напусне ЕС със или без сделка. Във вторник обаче в парламента ще бъде гласувана също и внесена поправка от междупартийна група, която може да доведе до решение за отлагане на  . Междувременно задълбочено икономическо проучване показа, че след референдума за   през 2016 г. обществените финанси вече са понесли загуби за повече от 17 милиарда паунда, най-вече в резултат на по-високата инфлация и намалени бизнес инвестиции.", "date": "2019.01.28", "title": "Напрежението в кабинета на Мей"}
{"url": "http://www.classa.bg/%D1%81%D0%B2%D1%8F%D1%82/item/392013-%D0%B7%D0%B0-%D0%B3%D1%83%D0%B0%D0%B9%D0%B4%D0%BE-%D0%B8-%D0%B6%D0%B0%D0%B1%D0%B8%D1%82%D0%B5", "text": "Наши отговорни медии, чиято главна задача, дори мисия, е да ни информират обективно, вече говорят за опозиционния венецуелски  лидер Хуан Гуайдо като за президент . „Въпреки предлаганата на държавния глава покана за диалог, Гуайдо е отхвърлил за момента възможността двамата (с Мадуро – б.м.) да разговарят“ (1). Няма кавички, няма уговорки, няма „някои твърдят“ и прочие глезотии на информиращия брат журналист. Гуайдо „е президент“ и толкоз. Кога го избраха, кой го избра, по силата на каква Конституция е избран, явно това няма никакво значение за нашите медии, които обичат демокрацията, славят демокрацията и се борят за демокрация.      В такива моменти с тъга си мисля, че напразно „ядохме жабите“ преди 30 години, защото тези „жаби“ бяха в името на истината, в името уважението на човешкото достойнство, в името на правото да бъдеш информиран и да избираш кой и с какво да те представлява в управлението. Когато ние, членовете на екологичния „Русенски клуб“ например, си слагахме главата в торбата, го правехме защото ни беше унизително да ни лъжат и да ни пробутват квалификации вместо факти. Цялата борба за истинност и почтеност, която водехме малко преди 10 ноември и дълго след 10 ноември, се оказа смешна и обречена. Жалка борба на някакви глупаци, които се облекчават срещу вятъра, докато умните, хитрите, приспособените, благословените правеха пари и власт. Но да не се отплесвам по романтично хленчене и да се върна към казуса „Гуайдо“. Този човек, скъпи наши медии, президент ли е или не е президент? Вие казвате, че е президент. Тогава защо лансирате искането за нови и бързи избори като нещо естествено? Ако има легитимен президент, защо са необходими избори? Ако миналите изборите във Венецуела, на които бе избран Мадуро, са били нечестни, кое и как днес дава гаранции за честност на едни нови избори?  По добре е обаче да не се пита толкова, защото за много наши прогресивни  медии логиката няма никакво значение. Значение има „Господарят“ и неговите воля, сънища, фобии, мерзост, цинизъм  и пари.Най-вече пари.    ", "date": "2019.01.28", "title": "За Гуайдо и жабите"}
{"url": "http://www.classa.bg/%D1%81%D0%B2%D1%8F%D1%82/item/392014-t%D0%BE%D0%B7%D0%B8-%D1%81%D0%B2%D0%B5%D1%82%D0%BE%D0%B2%D0%B5%D0%BD-%D1%80%D0%B5%D0%B4-%D1%80%D1%83%D1%85%D0%BD%D0%B0", "text": "След събитията на площад Тянанмън и падането на Берлинската стена през 1989 година, изглеждаше, че целият свят започна да се движи към светлото либерално бъдеще, пише историкът Маргарет Макмилън в The Wall Street Journal. Но сега, след 30 години, никъде в света се победи демокраията, Русия и Китай набират сила и световния ред изглежда още по-крехък. «Преди 30 години през 1989 година считахме, че тъмната глава от нашето съществуване е завършила и пред нас се простира пътя към щастливото бъдеще. Светът празнуваше края на студената война. Към края на година Злата вещица от Изтока беше мъртва, нейната империя в Източна Европа се изпари мирно, а и самият СССР беше бе готов да се отправи към дълбините на историята», пише проф. от Университета в Торонто Маргарет Макмилън в статия си за The Wall Street Journal  Тогава твърдите действия на китайските власти по потушаването на протестите на площад Тянанмън през юни изглеждаше «последната конвулсия на закостенелия режим». Наблюдателите бяха уверени, че с такива методи действащото правителство на Поднебесната не може да се задържи на власт. Както припомня Макмилън, хората били ужасени от тълпата, която била разконвана в Пекин, те предпочитали да си спомнят радостните снимки, на които ликуващите немци пиели шампанско, изкачили се на Берлинската стена. Режимите на т.нар. «народни демокрации» се посипвали като домино, на тяхно място идвали реалите демокрации. Огромни планини от оръжие от Варшавския договор били унищожено на секундата. «Какви наивни изглеждат тези времена и тези надежди сега. Как стигнаме до толкова нестабилен и неспокоен свят до 2019 година?», задава въпрос историкът. Не толкова много страни в сета искат да запазят международния ред, служил вярно на хората толкова много години, пише авторката. Китай говори за свят, но основан на неговите правила. ЕС се разкъсва отвътре от нелиберални сили, завоювали популярност в голяма част от страните в него. Все по-често се чуват изявления за търговски войни и протекционизъм. Най-страшното е, че САЩ, които през 1945 г. бяха готови да станат гарант на либералния световен ред, сега не искат да се занимават с това и излизат от различни международни споразумения. През 1989 година бъдещето изглеждаше предрешено. Но днес са малко тези, които могат да предположат както го очаква света в бъдеще, завършва Маргарет Макмилън.", "date": "2019.01.28", "title": "Tози световен ред рухна!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392009-%D1%82%D0%B5-%D1%81%D0%BC%D1%8F%D1%82%D0%B0%D1%82,-%D1%87%D0%B5-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%B8%D0%B4%D0%B5%D0%BD%D1%82%D0%B8%D1%87%D0%BD%D0%BE%D1%81%D1%82-%D0%B5-%D0%B7%D0%B0%D1%81%D1%82%D1%80%D0%B0%D1%88%D0%B5%D0%BD%D0%B0", "text": "Мнозина български творци смятат, че националната идентичност е застрашена - особено чрез приема на мюсюлмански бежанци. Със свои изказвания те стимулират националистически и популистки тенденции         Когато става дума за отхвърлянето на бежанци, българското правителство може да разчита на широк обществен консенсус, отбелязва авторът на публикацията в Дойчландфунк Мирко Шваниц. Той пояснява: \"Напомняйки за 500-годишното османско владичество, политиците отдавна предупреждават за някаква нова, мюсюлманска опасност, с което подклаждат прастарите страхове на българите.\" Шваниц добавя, че много творци подкрепят тази гледна точка и цитира писателя и драматург Александър Секулов, който казва следното: \"Вярвахме, че след края на социализма ще живеем в една различна Европа. Но начинът, по който се постъпи по отношение на разпределянето на бежанците, показа, че нашето днес не е нищо друго освен мутирал вариант на социалистическо планиране.\" Това е притеснително Според автора на статията, изявите на българските интелектуалци в различни телевизионни дискусии и в печата пораждат впечатлението, че българите не се чувстват като равноправни европейци. Изявления като тези на Секулов подклаждат едно нарастващо антиевропейско настроение в обществото, коментира Шваниц и цитира още едно изказване на Секулов: \"Германия и Франция като големи икономически сили изсмукват по-малките икономики и крадат нашия биологичен потенциал. Потисканата от г-жа Меркел национална идентичност представлява грях. На всичкото отгоре тя покани голям брой мохамедани в Германия, а тръгвайки за там тази тълпа прегази 15 страни\".     Мирко Шваниц е разговарял с кураторката Светлана Куюмджиева, която е артистичен директор на \"Пловдив 2019\". Тя изразява загриженост от това, че именити творци като Секулов често пъти възприемат безкритично терминологията на европейските популисти. Куюмджиева казва още: \"За съжаление, болшинството от днешните български творци не се включва в политическите дебати на съвремието.\" Тези творци, според нея, размишляват твърде рядко над истинските проблеми на обществото и много по-рядко от останалите творци в Източна Европа проявяват активен социален и политически ангажимент. \"Българската култура се изолира от Европа\" Същото мнение споделя и писателят Георги Господинов, който казва: \"Има ясни белези за това, че българската култура се изолира от Европа. Тя е толкова погълната от самата себе си, че процесите на дезинтеграция в Европа изобщо не я интересуват. Възможно е подобно явление да се наблюдава и другаде в Европа, но процесът в момента се наблюдава най-ясно именно в българските културни среди.\" Най-лошата последица от това, според Господинов, е фактът, че въпросните интелектуалци на практика стимулират националистически и популистки тенденции. Ето какво казва още писателят пред Дойчландфунк: \"Расте броят на национално-историческите и дори националистически романи. Множат се и гласовете срещу чужденците, ромите и останалите малцинства. Има тенденция на засилващ се антихуманизъм. Смятам, че отговорността на писателя в подобна ситуация е да дава думата на онези, чиито гласове са потискани, и да разказва историите на онези, които мнозинството би предпочело изобщо да не слуша. Длъжни сме да покажем границата, отвъд която всичко човешко започва да се руши.\"    ", "date": "2019.01.28", "title": "Те смятат, че българската идентичност е застрашена"}
{"url": "http://www.classa.bg/%D1%81%D0%B2%D1%8F%D1%82/item/392008-%D0%BA%D0%BE%D0%B9-%D0%BD%D0%BE%D1%81%D0%B8-%D0%B4%D0%BD%D0%B5%D1%81-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%BE%D1%81%D1%82%D1%82%D0%B0-%D0%B7%D0%B0-%D1%83%D0%B6%D0%B0%D1%81%D0%B8%D1%82%D0%B5-%D0%BD%D0%B0-%D0%BD%D0%B0%D1%86%D0%B8%D1%81%D1%82%D0%BA%D0%B8%D1%8F-%D1%80%D0%B5%D0%B6%D0%B8%D0%BC", "text": "Кой трябва да носи отговорността за ужасите на нацисткия режим? Всички, които днес живеят в Германия - германците, мигрантите, родените тук, новодошлите           На Германия ѝ беше нужно много време, докато осъзнае, че е мигрантска държава. Хора от цял свят искат да живеят и работят в Германия. Все още мнозина обаче отказват да разберат, че това не означава само културно обогатяване. От гледна точка на демографското развитие, гражданите на най-голямата икономическа сила в Европа няма да могат да поддържат своя жизнен стандарт без работната сила и компетентността на хората от други страни.   Този въпрос трябва да бъде задаван     Днес, 74 години след като концлагерът Аушвиц бе освободен, е добре да се замислим какво всъщност означава човек да иска да емигрира в Германия, да работи тук и дори да желае да получи германско гражданство. Германия носи отговорността за избиването на най-малко шест милиона евреи. Тя носи и отговорността за смъртта и мъките на милиони други хора в Европа и другаде по света.      Тази история на Германия никога не може да бъде забравена. Тя трябва да продължи да живее чрез възпоменателни дни като днешния. Погледът към тази мрачна част от германската история не бива да остава вкопчен само в ужасите на миналото. Той трябва да бъде отправен и напред. Той трябва да ни кара да се замисляме често над въпроса: какво трябва да направим ние тук и сега, за да носим подобаващо тази особена отговорност?      Последните оцелели от Холокоста, а и последните престъпници са към края на своя житейски път. Именно заради това ние трябва да търсим други пътища, за да доближим тази отговорност до младите хора, бъдещите избиратели и бъдещите политици. Защото колкото повече време минава от ужасяващото нацистко минало, толкова по-трудно става да поддържаме тази отговорност жива и в настоящето.  Отвъд всички партийни граници Правилно и важно е учениците да бъдат информирани. Да се организират посещения на цели училищни класове в концентрационните лагери, но и по бойните полета при Вердюн. Важно е и това: демократичните политически сили отвъд всякакви партийни граници да се обединят в последователната борба срещу антисемитизма и омразата. Също толкова важно е да обясним на онези, чиито предци не са живели тук по времето на най-мрачната фаза от германската история, или на онези, които са пристигнали скоро в Германия, че и те самите трябва да са готови да носят тази отговорност. Защото тя няма нищо общо с индивидуалната вина, а с образа на Федерална република Германия. И тази яснота е част от днешния Ден в памет на жертвите на Холокоста.    ", "date": "2019.01.28", "title": "Кой носи днес отговорността за ужасите на нацисткия режим?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392002-%D1%83%D0%BD%D0%B8%D0%BA%D0%B0%D0%BB%D0%BD%D0%B8-%D1%81%D0%BD%D0%B8%D0%BC%D0%BA%D0%B8-%D0%BD%D0%B0-%D0%B7%D0%BD%D0%B0%D0%BC%D0%B5%D0%BD%D0%B8%D1%82%D0%BE%D1%81%D1%82%D0%B8-%D1%81", "text": "Всички ние имаме бивши любови и връзки, които бихме предпочели да забравим, но в този случай си струва да се покажат старите любовници. Изключителната галерия от фотографии, съставена от BoredPanda, е на хора, които са имали близки, интимни отношения със знаменитостите, преди да станат страшно известни. Някои от тях са имали достатъчно късмет, за да бъдат заедно с едни от най-харесваните актьори на Холивуд, както и известни лица от шоу бизнеса.      Една жена, например, споделя снимка на брат си, която е прегърнат от приятеля на леля му, който всъщност е Аштън Къчър.      Мъж споделя кадър с него и бившата си приятелка Ариана Гранде в един от първите си сценични изяви - аматьорска продукция на Пепеляшка.      На друга изумителна снимка младият рапър Jay Z излиза на среща преди дните си с Биоонсе.     На фотографиите са запечатани още доста световно известни знаменитости,  вижте ги:    Мат Ле Бланк    Джон Леджънд    Матю Макконъхи    Брадли Купър    Джими Фалън    Тупак Шакур", "date": "2019.01.28", "title": "Уникални снимки на знаменитости с..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392003-%D1%82%D1%8F-%D0%B8%D0%BC%D0%B0-%D1%81-%D0%BA%D0%B0%D0%BA%D0%B2%D0%BE-%D0%B4%D0%B0-%D0%B3%D1%80%D0%B0%D0%B1%D0%BD%D0%B5-%D0%B2%D0%BD%D0%B8%D0%BC%D0%B0%D0%BD%D0%B8%D0%B5%D1%82%D0%BE", "text": "Футболната половинка Филипа Брандао привлече вниманието на италианските медии след трансфера на съпруга си Седрик Соареш от Саутхемптън в Интер под наем. Красавицата определено имам с какво да впечатли феновете на „Сан Сиро“ по време на домакинските мачове на „нерадзурите“. Тя бе сред най-популярните футболни съпруги в Англия, където Седрик Соареш записа 104 мача и 1 гол за „светците“ във Висшата лига. 27-годишният десен защитник е юноша на Спортинг (Лисабон) и не е играл в други първенства освен в родината си и на Острова. Соареш има 33 срещи и 1 попадение с екипа на португалския национален тим.                ", "date": "2019.01.28", "title": "Тя има с какво да грабне вниманието"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392004-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-28-%D1%8F%D0%BD%D1%83%D0%B0%D1%80%D0%B8", "text": "ОВЕН ( 21 март - 20 април ) Може да се изкачите на всеки връх, пред които сте изправени. Дори ще успеете да организирате събитие, от което пряко ще зависи кариерата ви. Ситуациите, ще се развиват бързо, така че не се притеснявайте и паникьосвайте. Важните въпроси, трябва да са ви приоритет, а всичко ненужно изхвърлете. ТЕЛЕЦ ( 21 април - 21 май )  Очаква ви добър ден, когато дори слънцето ще надникне между облаците във ваша чест. Възможни са подаръци от близки хора, покани за гости и неочаквана изненада от колега. Ако нервната ви система издържи на всичко това, значи сте истински герой. Основното нещо е, да помагате на другите, да вярвате в себе си и да не си позволявате да мързелувате. БЛИЗНАЦИ ( 22 май - 21 Юни ) Трябва да контролирате всяка своя стъпка, за да не се отклоните по пътя към целта. Ако почувствате, че сте уморени, по-добре си починете и намалете дейностите. Очаква ви, успешно решаване на проблеми с недвижим имот, ремонт и преместване. Вечерта, може да имате неприятен разговор с хора, на които не вярвате.   РАК ( 22 юни - 23 юли ) Очаква ви отличен ден, за активна работа и учене. Не забравяйте за нещата, които изискват умствено напрежение. Точно те, ще ви отведат на ново ниво в професията. Значително ще напреднете в кариерата, което ще увеличи доходите и ще укрепне репутацията ви. Вечерта, чакайте изненада от романтичен характер. ЛЪВ ( 24 юли - 23 август ) Спешно трябва да се захванете с нови и вълнуващи неща, които да ви доведат до успех. Вашето поведение в личния живот, може да се превърне в пречка за хармоничните отношения. Понякога сте твърде упорити и уверени в себе си, уви, не там където наистина е необходимо. Вечерта, очаквайте предложение за полезно сътрудничество, от стар приятел. ДЕВА ( 24-ти август - 23 септември ) Не влизайте в конфликти с хора, с които все още ви предстои дълго време да работите. Успех ви очаква, в творческата работа, а не в монотонният труд. Благодарение на близките хора, ще може да реализирате финансовите си планове. Инвестициите ви, ще бъдат изгодни. Само не купувайте нещо скъпо и ненужно. ВЕЗНИ( 24 септември - 23 октомври) Денят, ще бъде успешен, ако не се отклоните от установените традиции. Имайте предвид, че това не е естествено придържане към принципите, а гъвкавост на ума и логиката. Предстои дълго време да общувате в интернет, докато намерите хора, които ще ви подкрепят във всичко. Самоувереността в любовта няма да ви помогне, да уредите отношенията си с избраника. СКОРПИОН ( 24 октомври - 22 Ноември ) Очакват ви големи бизнес възможности, късмет във финансите и бизнес пътуване, което ще повиши авторитета ви. Има шанс, да подобрите жилищните си условия, да купите всичко нужно за ремонт или да продадете ненужен имот. Може смело да споделяте своите фантазии и идеи с бизнес партньорите си. Вашите виждания, ще са близки по много начини, което е път към успеха.   СТРЕЛЕЦ ( 23 Ноември - 21 Декември ) Трябва да станете експериментатор във всичко, което правите. Старото и минало, не ви интересуват и това е отлично. Изненадите в личната сфера, ще ви отворят очите, за неща, за които често сте мислили. Не се съсредоточавайте върху собствените си неуспехи, иначе ще загубите вяра в себе си и в новата си любов. Вечерта е подходяща за медитация. КОЗИРОГ (22 Декември - 20 януари ) Възползвайте се от всичко, което се изпречи на пътя ви. В началото на деня, ще имате възможност да консолидирате идеите си и да планирате неща за цялата зима. Интелектуалните игри и задачи, ще ви помогнат да развиете интуицията си, както и да получите изгодни предложения. Увереност в любовта , няма да ви навреди, но прекомерната критичност и снобизъм избягвайте.  ВОДОЛЕЙ ( 21 януари -  19  февруари ) Трябва да се изолирате от всичко, което не ви харесва. В противен случай, ще зациклите упорито върху ненужни връзки, работа и преживявания. Хазартът и парите, днес могат да ви подтикнат към незаконни действия. Имайте предвид, че след това, сами ще трябва да се измъквате от такива ситуации. Влиятелните запознанства, няма да помогнат.   РИБИ ( 20 февруари - 20 март ) Препоръчително е, да се възползвате от всички възможности, които съдбата хвърля щедро на пътя ви. Не толкова често имате късмет, така че не бъдете лекомислени. Ще ви бъде необходима решителност в любовта, за да не разочаровате избраника си. Ако искате да направите предложение за брак, тогава покажете находчивост.", "date": "2019.01.28", "title": "Дневен хороскоп 28 януари"}
{"url": "http://www.classa.bg/%D1%81%D0%B2%D1%8F%D1%82/item/392005-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%B2-%D1%81%D1%8A%D0%B2%D0%B5%D1%82%D0%B0-%D1%80%D1%83%D1%81%D0%B8%D1%8F-%D0%BD%D0%B0%D1%82%D0%BE-%D0%B7%D0%B0-%D0%B4%D1%80%D1%81%D0%BC%D0%BE-%D0%BD%D0%B5-%D0%B4%D0%BE%D0%B2%D0%B5%D0%B4%D0%BE%D1%85%D0%B0-%D0%B4%D0%BE-%D0%BD%D0%B8%D1%89%D0%BE", "text": " - НАТО не допринесе за сближаване в спора за Договора за ракетите със среден и по-малък обсег (ДРСМО), се съобщава в статия на сайта на телевизионния канал Das Erste. САЩ са убедени, че новите руски ракети нарушават разпоредбите на договора. Русия отрича обвиненията и в отговор обвинява американската страна за това, че САЩ възнамеряват сами да започнат да увеличават собствените си въоръжения. Срещата на Съвета Русия - НАТО не донесе напредък в спора за Договора за РСМО, съобщава Das Erste. Според генералния секретар на НАТО Йенс Столтенберг, Русия не демонстрира готовност да промени позицията си, а САЩ и другите страни от НАТО още повече бяха убедени в това, че новите руски ракети нарушават условията на ДРСМО. Той добави също, че договорът  .     Авторът на статията отбелязва, че Русия най-вероятно няма да направи отстъпки. Тя не приема никакви изисквания на САЩ и отрича всички обвинения срещу нея, като посочва, че максималната далечина на полета на нейните крилати ракети е само 480 км, което отговаря на изискванията на Договора за РСМО. Освен това Русия обвинява американската страна за това, че използва своите претенции като повод да започне да увеличава собствените си оръжия. Das Erste отбелязва, че Москва, освен всичко друго, намеква, че американските военни отдавна се оплакват, че Договорът за РСМО включва само Русия и САЩ и не засяга развиващи се военни държави, такива като Китай.     Освен това, още преди заседанието на Съвета, заместник-министърът на външните работи на Русия Сергей Рябков заяви, че на Русия са известни факти, които свидетелстват за нарушения на договора от самата Америка. Изданието напомня, че САЩ са отправили 60-дневен ултиматум на Русия: следователно от 2 февруари Вашингтон официално ще престане да се счита за обвързан от условията на Договора за РСМО, ако Русия не признае, че новите й ракети нарушават условията на договора. Според данните на американската страна новите руски крилати ракети имат радиус на полета поне 2 600 км, което означава, че са способни да поразят практически всички европейски столици. Das Erste подчертава, че за Европа евентуалното прекратяване на Договора за РСМО е  , защото тогава най-вероятно ще започне дискусия за увеличаването на ядрените въоръжения. Изданието отбелязва, че Столтенберг отклони отговора на въпроса дали прекратяването на договора ще доведе до разполагането в Европа на допълнителни ядрени оръжия. Според него, сега е твърде рано да се прецени как НАТО ще реагира на евентуалното прекратяване на действието на договора. Той отбеляза също, че е необходимо да се демонстрира ефективно възпиране и същевременно да се избегне ненужното изостряне на ситуацията. Столтенберг увери, че алиансът не иска нова студена война и надпревара във въоръжаването. Превод: М.Желязкова", "date": "2019.01.28", "title": "Преговорите в Съвета Русия-НАТО за ДРСМО не доведоха до нищо"}
{"url": "http://www.classa.bg/%D1%81%D0%B2%D1%8F%D1%82/item/392006-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%B2-%D0%BE%D0%BE%D0%BD-%E2%80%9C%D0%BA%D0%BE%D0%B8-%D1%81%D1%82%D0%B5-%D0%B2%D0%B8%D0%B5,-%D1%87%D0%B5-%D0%B4%D0%B0-%D0%BF%D0%BE%D1%81%D1%82%D0%B0%D0%B2%D1%8F%D1%82%D0%B5-%D1%83%D0%BB%D1%82%D0%B8%D0%BC%D0%B0%D1%82%D1%83%D0%BC-%D0%BD%D0%B0-%D0%B5%D0%B4%D0%BD%D0%BE-%D1%81%D1%83%D0%B2%D0%B5%D1%80%D0%B5%D0%BD%D0%BD%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%E2%80%9D", "text": "В ООН днес Венецуела отхвърли категорично ултиматума на няколко европейски страни, които й дадоха 8 дни, за да свика избори, заплашвайки, че ако не го направи, ще признае властта на опозиционера Хуан Гуайдо, предаде Франс прес. Това съобщи БТА.     ПО ТЕМАТА – Годината е 2006-та , заседанието е на ООН , Президентът на Венецуела Уго Чавес излиза на трибуната и шокира делегатите заявявайки по адрес на президента на САЩ Джордж Буш-младши следното , ЦИТАТ:  ", "date": "2019.01.28", "title": "Венецуела в ООН: “Кои сте вие, че да поставяте ултиматум на едно суверенно правителство?”"}
{"url": "http://www.classa.bg/%D1%81%D0%B2%D1%8F%D1%82/item/392007-%D0%BD%D0%B0%D0%B4-%D0%B5%D0%B2%D1%80%D0%BE%D0%BF%D0%B0-%D0%B5-%D0%BD%D0%B0%D0%B4%D0%B2%D0%B8%D1%81%D0%BD%D0%B0%D0%BB%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0", "text": "Интелектуалци зоват: Борете се за Европа, или тя ще бъде унищожена!     Заплашена е самата идея на Европа, предупредиха водещи световни интелектуалци в писмо, поместено във в. “Гардиън”. Сред тях са писателите Светлана Алексиевич, Марио Варгас Льоса, Елфриде Йелинек и Орхан Памук, носители на Нобелова награда за литература, френският философ Бернар-Анри Леви и писателите Милан Кундера и Салман Рушди. От всички страни се сипят критики, обиди и поддръжници изоставят каузата. “Стига строене на Европа!”, е викът. Нека вместо това да се свържем отново с нашата “национална душа”! Нека преоткрием “изгубената си идентичност”! Това е дневният ред, споделян от популистките сили, заливащи континента. Няма значение, че абстрактни понятия като “душа” и “идентичност” често съществуват само във въображението на демагозите, пишат авторите на писмото.     Европа е нападната от фалшиви пророци, които се опиват от недоволството и вярват, че техният час е настъпил. Тя беше изоставена от два големи съюзника, които през последния век на два пъти я спасиха от самоунищожение; единия отвъд Ламанша, другия отвъд Атлантическия океан. Континентът е уязвим към все по-малко прикритите маневри на обитателя на Кремъл. Европа като идея се разпада пред очите ни, подчертават авторите на писмото. Това е отровната атмосфера, в която през месец май ще се състоят изборите за европейски парламент. Ако нещо не се промени, ако нещо не се случи, за да върне назад надигащата се високопарна, настоятелна вълна, ако не се прояви нов съпротивителен дух, тези избори обещават да бъдат едни от най-пагубните, които сме виждали. Те ще дадат победата на тези, които печелят от катастрофите. За тези, които все още вярват в наследството на Еразъм, Данте, Гьоте и Коменски, остава само срамното поражение, пренебрежение към интелигенцията и културата. Ще има масови прояви на ксенофобия и антисемитизъм. Всички ще бъдем сполетяни от катастрофа. Ние, долуподписаните, сме сред тези, които отказват да се примирят с тази надвиснала катастрофа, заявяват тридесетте интелектуалци.   ", "date": "2019.01.28", "title": "Над Европа е надвиснала катастрофа!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392000-%D1%81%D0%B5%D0%BA%D1%81%D0%B0%D0%BF%D0%B8%D0%BB%D0%BD%D0%B0-%D1%82%D0%B8%D1%80%D0%B0%D0%B4%D0%B6%D0%B8%D0%B9%D0%BA%D0%B0", "text": "Рино Сасаки е единодушно призната за най-красивата шофьорка на камиони в Япония. Младата жена предизвиква мъжете и успешно се справя със своята работа, като в същото време набира голяма популярност в социалните мрежи. \r\n   \r\n     Рино Сасаки е дъщеря на шофьор на камион, но никога не е мислила да продължи династията, докато преди седем години баща й не се разболява сериозно. Затова 21-годишната Рино, която по това време преподава танци, изкарала шофьорска книжка за камиони и се присъединила към баща си, за да го подкрепя и да му помага при дългите пътувания. В крайна сметка тя се отказва от предишната си професия и се отдава изцяло на кариерата на шофьор на камион. \r\n   \r\n   Нейният баща постепенно предавал на дъщеря си работата си, научавайки я на всички тънкости и тя станала една от малкото жени тираджийки в Япония. Тъй като Сасаки е активно и модерно момиче, тя поддържа страниците си в Instagram, Facebook и Twitter. Красавицата вече има хиляди последователи, които я обожават и й поставят титлата \"най-красивата шофьорка на камиони в Япония\". \r\n   \r\n   Сасаки се надява, че популярността й ще вдъхнови други японски жени да работят в транспортната индустрия. Това е една от основните причини, поради които тя подробно документира живота си в различни социални мрежи, публикува снимки и истории за нейните пътни приключения. \r\n   \r\n   След седем години работа като шофьор на камион, Рено Сасаки казва, че само едно нещо я разстройва - невъзможно е да се намерят подходящи работни дрехи от нейния размер. Ръкавици, гащеризони, обувки - всичко това е предназначено за мъже, така че сега тя си мечтае да създаде специална серия за облекло за жени, работещи в транспорта. \r\n   \r\n     \r\n     \r\n     \r\n          ", "date": "2019.01.28", "title": "Сексапилна тираджийка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392001-%D1%82%D0%BE%D0%B9-%D0%BC%D0%B5-%D0%B8%D0%B7%D0%BD%D0%B0%D1%81%D0%B8%D0%BB%D0%B8,-%D0%B4%D0%BE%D0%BA%D0%B0%D1%82%D0%BE", "text": "За повечето жени сватбата е един от най-щастливите мигове в живота им. За Съни Ейнджъл тя е истински кошмар. Тя е принудена от родителите си да се омъжи за мъж, когото никога не е виждала, който я изнасилва брутално в първата им брачна нощ, докато майка му е пред вратата и му нарежда какво да прави. Съни е на 40 години и живее в Съри. Тя е една от приблизително 8000 момичета във Великобритания, принудени насила да сключат брак. Младата жена намира едва години по-късно да разкаже за преживяванията си. Когато Съни навършва 20 години, родителите й избират мъж, това е Аджай.      В началото мъжът й пише любовни писма и обещава да я гледа като принцеса. Едва след сключване на брака Съни разбира, че съпругът й е със забавено развитие и не е в състояние нито да чете, нито да пише, а въпросните писма са били изпращани от майка му. Съни е била възпитана като индус от родителите си, които също са се взели чрез уреден брак. Когато започват да планират сватбата й, те пускат обява в три хиндуистки сайта, където описват височината, теглото и дори гръдната й обиколка.      \"Аз нямах думата в нищо, те правеха всичко, мисля, че искаха да се отърват от мен\", твърди Съни. Именно през един от тези сайтове попадат на Аджай, по онова време - 25-годишен. Той започва да й изпраща любовни писма и родителите решават, че ще се спрат на него. Съни си спомня, че се е чувствала като на погребение на сватбения си ден през май 1999 г.Церемонията се състояла през 500 души в хиндуистки храм. През цялото време тя не усещала Аджай като мъжа, изпращал любовните писма, струвал й се някак си отдалечен, дори незаинтересован от това, което става около него.      Най-страшното настъпва по време на първата брачна нощ. Съни е имала предишни преживявания с мъж, опитвал се да я насили. Затова молила Аджай да бъде по-внимателен, но той изглеждал така, сякаш изобщо не я чува. \"Той ме изнасили, докато майка му беше отвън пред вратата и му нареждаше какво да прави. Каза, че трябва да ми свали дрехите и да ме удари, ако се съпротивлявам. Можех да видя в очите му, че не иска да ме изнасили или да ме удря. Изглеждаше уплашен и знаеше, че ме боли, но и не смееше да не се подчини на майка си. Чувствах се ужасно, защото родителите ми бяха избрали моя изнасилвач\", спомня си с ужас Съни. Когато всичко свършило, Аджай казал на майка си: \"Направих всичко, както каза, мога ли вече да получа шоколад?\" \"Майка му дори го принуди да гледат заедно порно, за да го научи как да прави секс. Правеха това в продължение на часове. Каза му, че иска внук, а след това стоеше пред вратата всеки път, когато той трябваше да прави секс с мен. Той дори не искаше да го виждам гол, беше толкова уплашен\", разказва Съни.Тя разбира, че мъжът й на практика е със съзнанието на дете. Той прекарвал часове наред на пода, играейки си с пластмасови войничета. Дори и до тоалетната не ходел, без да попита майка си. Скоро след сватбата майката на Аджай започнала да злоупотребява със Съни, за да изтръгне 10 000 паунда и един мерцедес от родителите й като зестра. Както родителите й отказали да ги дадат, започнала да издевателства над снаха си физически. Четири месеца след сватбата се стига дотам, че свекървата забранява на Съни да се храни и накрая тя припада. Едва тогава родителите й идват на посещение и виждат, че бракът не е това, което са очаквали за дъщеря си. \"Отведоха ме в дома си, но трябваше да чакам една година по британското законодателство, преди да мога да се разведа. Членовете на моята общност ме избягваха, тъй като разводът беше неодобрен\", казва тя. Съни е написала книга за преживяванията си - \"Wings\", която е публикувана през юли 2017 г. В момента работи по продължението.", "date": "2019.01.28", "title": "Той ме изнасили, докато..."}
