{"url": "http://www.classa.bg/%D1%81%D0%BF%D0%BE%D1%80%D1%82/item/378142-%D0%B0%D1%80%D0%B1%D0%B8%D1%82%D1%80%D0%B0%D0%B6%D1%8A%D1%82-%D0%BE%D1%82%D0%BC%D0%B5%D0%BD%D0%B8-%D0%B7%D0%B0%D0%B1%D1%80%D0%B0%D0%BD%D0%B0%D1%82%D0%B0-%D0%BD%D0%B0-28-%D1%80%D1%83%D1%81%D0%BA%D0%B8-%D1%81%D0%BF%D0%BE%D1%80%D1%82%D0%B8%D1%81%D1%82%D0%B8", "text": "Спортният арбитражен съд в Лозана отмени доживотната забрана за 28 от 43-мата руснаци, обвинени за употреба на допинг на зимните олимпийски игри през 2014 г. в Сочи, което може да означава, че някои от тях могат да участват на олимпиадата в Пьончан този месец, предаде АФП. Съдът постанови, че няма достатъчно доказателства, че атлетите са се възползвали от системата за държавно спонсориран допинг на миналите игри: За 28 случая събраните доказателства не са достатъчни, че има нарушения на правилата срещу употреба на допинг от спортистите. В решението се посочва още, че представените от Международния олимпийски комитет (МОК) доказателства по темата нямат еднаква тежест за всеки отделен случай. Дмитрий Песков, говорител на руския президент Владимир Путин, заяви, че е много доволен от решението. МОК забрани на Русия да участва като отбор в Пьончан заради допинг скандала, но разреши на 169 руснаци да се състезават на олимпиадата под неутрален флаг. В реакция на решението на арбитража в Лозана МОК заяви, че то не означава, че оневинените по скандала ще получат автоматично привилегията да бъдат поканени на олимпиадата. 42-ма руснаци оспориха пожизнената забрана за участие в олимпиади пред арбитража. Освен решението за 28-те, съдът частично удовлетвори жалбите на други 11 руски спортисти, за които имало доказателства за нарушаване на антидопинговите правила, но наказанието им бе сведено до забрана да участват на игрите в Пьончан, които започват на 9 февруари. Руският вицепремиер Виталий Мутко коментира, че решението на арбитража показва, че Москва никога не е организирала държавно спонсорирана програма за допинг.", "date": "2018.02.02", "title": "Арбитражът отмени забраната на 28 руски спортисти"}
{"url": "http://www.classa.bg/%D1%81%D0%B2%D1%8F%D1%82/item/378143-%D0%BA%D1%83%D0%B1%D0%B0-%D0%B7%D0%B0%D0%B3%D1%83%D0%B1%D0%B8-%D0%B8-%D1%84%D0%B8%D0%B4%D0%B5%D0%BB%D0%B8%D1%82%D0%BE", "text": "Кубинските, а след тях и световните медии разпространиха съобщението, че в Хавана се е самоубил 68-годишният заместник-председател на кубинската Академия на науките и научен съветник в Държавния съвет на Куба Фидел Анхел Кастро Диас-Баларт. Завършил ядрена физика в някогашния СССР, той цял живот бе известен с умалителното си име Фиделито – така го отличаваха от неговия баща и съименник Фидел Кастро Рус, историческия лидер на Кубинската революция, който почина през 2016 г. на 90-годишна възраст.   В официалното съобщение се пояснява, че Фидел Анхел Кастро Диас-Баларт в продължение на месеци се е лекувал от тежка депресия в болнични условия. След това е бил изписан и оставен на амбулаторно наблюдение с цел социалната му реинтеграция. Той обаче посяга на живота си сутринта на 1 февруари.         Фиделито се ражда на 1 септември 1949 г. в брака между баща си, тогава току-що дипломирал се млад адвокат, и неговата студентска любов – грациозната Мирта Диас-Баларт, дъщеря на една от най-заможните и влиятелни фамилии в Куба. Нейният брат Рафаел Диас-Баларт, който е съученик на Фидел, не приема избора на сестра си и настройва цялото им семейство срещу този брак.   По-късно, след преврата на полковник Фулхенсио Батиста през 1952 г., Рафаел Диас-Баларт става зам.-министър на вътрешните работи в неговото правителство. А младият Фидел Кастро повежда през юли 1953 г. група свои съмишленици да свалят Батиста с революционен щурм на казармата „Монкада” в Сантяго де Куба. Оцелелите и арестувани след разгрома на щурма въстаници начело с Фидел и с по-малкия му брат Раул са осъдени и заточени в затвора на остров Пинос.   Легендата гласи, че докато е в затвора, Фидел си пише едновременно и с младата си жена, и с красивата си революционна съратничка Нати Ревуелта, която подпомогнала революционерите, продавайки бижутата си. А Рафаел Диас-Баларт следял персонално цялата кореспонденция на затворниците. И именно той разменил пликовете на две от писмата на Фидел – така адресираното до Нати отишло при Мирта, у която веднага кипнала люта ревност и незабавно последвал развод.   Впрочем, от Нати, която почина миналата година, Фидел има дъщеря – родената през 1956 г. Алина Фернандес Ревуелта. По-късно тя става остра критичка на баща си, живее извън Куба.   Когато затворът на „монкадистите” е заменен с изгнание, те заминават за Мексико, а оттам подготвят прочутото завръщане в Куба с яхтата „Гранма” в края на 1956 г., за да започнат партизанска война срещу Батиста. Борбата се увенчава с бягството на диктатора и с победата на Кубинската революция на 1 януари 1959 г. Неин всепризнат вожд е Фидел Кастро.   В кипежа политическите битки и страсти той обаче не забравя сина си, който междувременно е отведен зад граница от емигриралата в САЩ Мирта. Там са и нейните братя, като Рафаел ще направи и американска политическа кариера, винаги отстоявайки твърда антикастристка линия. По същия път тръгват по-късно и неговите синове.   Фидел Кастро прави опит да си вземе Фиделито от Мирта, още докато е изгнаник в Мексико, но тогава удря на камък. Все пак накрая успява и момчето идва да живее с него в Куба още веднага след победата на революцията.   Мирта сключва друг брак с бивш дипломат от правителството на Батиста и заедно с него се изнася в Испания, където живее и досега. Днес тя е на 89 години и има още трима сина от втория си мъж. Поддържала е редовни контакти и с Фиделито.   На свой ред Фидел Кастро още през 1960 г. също започва дълготрайна връзка с младата и руса учителка Далия Сото дел Вайе, която му ражда последователно петима сина, като имената на всичките започват с А – Алексис, Алехандро, Анхел, Алекс и Антонио. Фидел признава децата, но се жени за Далия чак след смъртта от рак през 1980 г. на личната си секретарка Селия Санчес – тя е негова съратничка от партизанската война и се твърди, че двамата са имали много дълбока идейна и лична връзка, макар и никога да не са се женили.   Години наред, чак до края на 90-те, за кубинското общество семейството на Ел Команданте и Далия е неизвестно. Единственият син на кубинския лидер, за който се знае, е Фиделито. Но и той не се появява публично.   Всъщност още в училище момчето показва изявен талант към математиката и изобщо към точните науки. И е изпратено да следва математика и физика в тогавашния СССР, където прави и докторат по ядрена физика. Спецализира в престижния Институт за ядрена енергия „Курчатов” и в Държавния московски университет.   Целият му престой в СССР обаче е инкогнито – той учи там под фалшивото име Хосе Раул Фернандес, защото баща му не иска да има никакви отстъпки заради фамилията си.   Колегите му от следването, които чак години по-късно научават с кого са делили студентска банка, общежитие и стол, си го спомнят като много усърден и вглъбен в ученето. Но не е минавало и без някое и друго припламване на кубинския темперамент – говори се например за негово сбиване на политическа основа със специализант от САЩ.   Дълготрайният спомен от съветското следване е бракът на Фиделито с рускинята Олга Смирнова. Тя ме ражда три деца – дъщерята Мирта Мария (днес тя е на 42 г. и преподава приложна математика в Севиля, Испания) и синовете Фидел Антонио (на 38 г., специалист по биохимия и молекулярна биология, преподава в Хаванския университет за компютърни науки) и Хосе Раул (32-годишен специалист по нанотехнологии, работи в Мадридския институт за перспективни изследвания).   Бракът с Олга се разпада и Фиделито се жени втори път – за Мария Виктория Барейро, дъщеря на генерала от кубинските служби за сигурност Луис Барейро.   Фиделито не проявява интерес към политическа кариера и се развива изцяло в тясно специализираната си научна област, като има многобройни разработки и публикации по въпроси от ядрената физика.   Първия висок пост заема през 1980 г., когато става изпълнителен секретар на кубинската Комисия по ядрена енергетика. Той отговаря за планираното изграждане съвместно със СССР на първата кубинска АЕЦ, която е замислено да се строи в Хурагуа, край град Сиенфуегос. Подписва един куп споразумения със съветската страна, договаря доставка на оборудване, подготовка на кубински специалисти и т.н.   Междувременно обаче настъпва колапсът на СССР и на цялата световна социалистическа система, която обръща гръб на Куба – и проектът за кубинска АЕЦ е обречен на умиране. Не е съвсем ясно каква е конкретната причина, но през 1992 г. лично баща му Фидел Кастро сваля Фиделито от поста му, като дори публично го обвинава в „некадърност”. Разбира се, конспиративни теории се носят всякакви – включително дори, че някакви заговорници срещу Кастро нарочно натопили Фиделито за разхищения, та да се опитат така да злепоставят и съборят от власт баща му. Но май не им се е получило.   Фиделито след това задълго изчезва от публичното пространство, отдаден отново само на науката си. В края на 90-те обаче пак се появява – най-вече като научен съветник на министерства и на висши органи на властта, включително на Държавния съвет. В последните години се посвещава на научни разработки в областта на нанотехнологиите. Става и заместник-председател на кубинската Академия на науките.   Веднага след вестта за самоубийството на Фиделито, от антикастриската „столица” Маями не закъсняха и нови конспиративни подмятания, че довелата го до фаталната крачка депресия може да е била провокирана от разместването на балансите във върхушката на Куба. И по-специално – от постоянната загуба на влияние в кубинското общество от страна на членовете на семейството на Фидел Кастро, откак през 2006 г. управлението в страната бе поето от по-малкия му брат Раул Кастро. Според рупора на антикастристите в.   в кубинските върхове вече се разпореждала фамилията на Раул и по-специално неговия свързан с тайните служби син Алехандро. Та заради това уж и Фиделито посегнал на себе си. Хипотези, напълно в стила на „Маями Хералд”, в чиито дописки Фидел Кастро бе „погребван” стотици пъти през десетте години от разболяването му през 2006-та до реалната му смърт през 2016-та.   Всякакви спекулации ще чуваме тепърва, защото във властта в Хавана наистина се задават персонални промени. Но те са отдавна известени – Раул Кастро още на конкреса на ККП през 2016 г. предупреди, че няма повече да се кандидатира за държавния връх на изборите през 2018-та. Тези избори предстоят съвсем скоро – през март. Новоизбраното Национално събрание ще трябва да гласува за нов председател на Държавния съвет. Очакванията на повечето наблюдатели са, че за този пост е предопределен дългогодишният вече вицепрезидент Мигел Диас-Канел – 58-годишен електронен инженер и бивш мвнистър на образованието. Ако наистина бъде избран, той би станал първият кубински ръководител от почти 6 десетилетия, роден след революцията.", "date": "2018.02.02", "title": "Куба загуби и Фиделито"}
{"url": "http://www.classa.bg/%D1%81%D0%B2%D1%8F%D1%82/item/378134-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0%D1%82-%D0%B7%D0%B0-%D0%BD%D0%B5%D0%BF%D1%80%D0%B5%D0%B4%D0%B2%D0%B8%D0%B4%D0%B8%D0%BC%D0%B8-%D0%B8-%D0%BE%D0%BF%D1%83%D1%81%D1%82%D0%BE%D1%88%D0%B8%D1%82%D0%B5%D0%BB%D0%BD%D0%B8-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D1%8F-%D0%B2-%D0%BA%D0%B0%D0%BB%D0%B8%D1%84%D0%BE%D1%80%D0%BD%D0%B8%D1%8F,-%D0%BA%D0%BE%D0%B8%D1%82%D0%BE-%D0%BC%D0%BE%D0%B3%D0%B0%D1%82-%D0%B4%D0%B0-%D1%83%D0%B1%D0%B8%D1%8F%D1%82-%D0%BC%D0%B8%D0%BB%D0%B8%D0%BE%D0%BD%D0%B8", "text": "Ричард Астер, професор по геофизика в Колорадския държавен университет (САЩ), предупреди, че серия от разрушителни земетресения може удари Калифорния и трябва да \"се подготвяме за най-лошото\".   В статия за уебсайта The Conversation, Астер обясни, че земетресенията в Калифорния са \"геоложка неизбежност\", тъй като щатът е разположен където тектоничната плоча на Северна Америка граничи с Тихия океан и го пресичат няколко активни разломни системи. И въпреки че Калифорния сега преживява \"суша на земетресения\", разломът Сан Андреас е в състояние на достатъчен стрес, за да доведе до \"големи и разрушителни събития\".   Геофизикът подчертава, че калифорнийското правителството има достатъчно сеизмична култура, за да бъдат подготвени за сеизмично събитие (симулатори, аварийни комплекти и планове за действие), както и развитието на възможностите за откриване, бързи протоколи за реакция и ранно предупреждение.   Въпреки това, взаимодействието на напрежението и разломите е \"изключително хаотично\" и дори сегашната технология, която разпознава тези явления и техните характеристики минути преди да се появят и дори предварително оценява жертвите и загубите, не позволява предсказване на времето, местоположението и размера на \"големи земетресения\"   От земетресението в Лонг Бийч през 1933 г. никое земетресение в Калифорния не е причинило повече от 100 смъртни случая. Това се дължи на прилагането на антисеизмични строителни кодекси и аварийни планове. Въпреки това, истинският капацитет за реагиране ще се прояви, когато се случи едно от \"неизбежните и продължителни\" сеизмични събития по протежение на разлома Сан Андреас. И в този случай \"крайните нива на щети и жертви са трудни за прогнозиране и зависят от тежестта на свързаните с тях опасности, като свлачища и пожари\", каза експертът. \"Те обикновено се случват без предупреждение, а смекчаването на риска изисква непрекъсната подготовка и ангажиране на ресурси. Това може да постави сериозни предизвикателства\", заключава Астер.", "date": "2018.02.02", "title": "Предупреждават за непредвидими и опустошителни земетресения в Калифорния, които могат да убият милиони"}
{"url": "http://www.classa.bg/%D1%81%D0%B2%D1%8F%D1%82/item/378135-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B2%D0%B0-%D1%81-%D1%82%D0%B5%D0%BD%D0%B4%D0%B5%D0%BD%D1%86%D0%B8%D1%8F%D1%82%D0%B0-%D0%BD%D0%B0-%D0%B1%D0%B8%D1%82%D0%BA%D0%BE%D0%B8%D0%BD%D0%B8%D1%82%D0%B5", "text": "Цената на биткоините се е понижила от средата на декември, след като се бе изстреляла до над $ 20,000. Днес стойността им е паднала наполовина, но тенденцията от последните седмици дава знаци за бъдещото им поведение.   Според анализ на CoinSpot, най-вероятно е цената на криптовалутата да продължи да пада необратимо. За анализаторите на портала обаче \"най-интересното\" е, че през последните седмици биткоин графиката показва триъгълник.   \"Триъгълникът представлява корелативно формиране на цялостното движение на цените\", обяснява сайтът. То показва, че основата на триъгълника е линия между 9750 и 10 200 $ за биткоин, над която той се катапултира и се върна за по-малко от два месеца.   Въз основа на тази информация, експертите смятат, че цената на биткоин, която в момента се колебае около 10 000 долара, евентуално ще достигане отново 11 000, но е малко вероятно да надвиши 13 000 в краткосрочен план.", "date": "2018.02.02", "title": "Какво се случва с тенденцията на биткоините?"}
{"url": "http://www.classa.bg/%D1%81%D0%B2%D1%8F%D1%82/item/378136-%D1%81%D0%B0%D1%89-%D0%B8%D1%81%D1%82%D0%B8%D0%BD%D1%81%D0%BA%D0%B8%D1%8F%D1%82-%D0%B3%D0%B5%D0%BD%D0%B5%D0%B7%D0%B8%D1%81-%D0%BD%D0%B0-%D0%BC%D0%B0%D1%80%D0%B0-%D1%81%D0%B0%D0%BB%D0%B2%D0%B0%D1%82%D1%80%D1%83%D1%87%D0%B0", "text": "Разрастващият се проблем с бандите в Америка продължава, този път в думите на президента на САЩ Доналд Тръмп. В речта си За състоянието на Съюза, президентът изрично атакува бандата MS-13, както е известна Мара Салватруча, но явно \"забрави\" да спомене къде и по чия вина се е появила тази брутална банда.   След речта, някои анализатори веднага отбелязаха, че тази престъпна група е сформирана през средата на 1990, когато Вашингтон започна да депортира престъпници обратно в Ел Салвадор. Даниел Денвир писател от юридическия факултет на Харвардския университет, разказва историята. \"САЩ прикриват факта, че нашата външна политика, нашата военна намеса и дългогодишната ни история, са създателите на MS-13\" коментира Денвир.   Ученият обяснява, че Мара Салватруча е родена в Лос Анджелис, Калифорния, от бежанци, бягащи от \"мръсните войни\" на бившия президент Роналд Рейгън в Ел Салвадор през 1980 г. Впоследствие, друг президент, Бил Клинтън, подписа закон за депортирането на престъпните имигранти и така я умножи.   \"Тези хора, които бяха депортирани обратно в Ел Салвадор, пренесоха Мара Салватруча и други банди там и превърнаха този национален феномен от Лос Анджелис в транснационална престъпна империя\", каза той.   MS-13 наскоро причини траур със серия от брутални престъпления в САЩ. Тръмп заяви, че бандата се възползва от \"явни пропуски\" в американското законодателство, за да влиза в страната незаконно и да причини такива нещастия.", "date": "2018.02.02", "title": "САЩ -  истинският генезис на Мара Салватруча"}
{"url": "http://www.classa.bg/%D1%81%D0%B2%D1%8F%D1%82/item/378137-%D0%BF%D1%83%D1%82%D0%B8%D0%BD-%D0%B7%D0%B0-%D0%B4%D0%BE%D1%81%D1%82%D0%B0%D0%B2%D0%BA%D0%B8%D1%82%D0%B5-%D0%BD%D0%B0-%D0%B3%D0%B0%D0%B7-%D1%81-%D1%80%D1%83%D1%81%D0%BA%D0%B8-%D0%BF%D1%80%D0%BE%D0%B8%D0%B7%D1%85%D0%BE%D0%B4-%D0%B2-%D1%81%D0%B0%D1%89", "text": "Руският президент Владимир Путин коментира въпроса за доставките на руски газ на САЩ, по време на среща с представители на икономическия съвет на френско-руската търговска камара.   Собственикът на \"Волга Груп\" Генади Тимченко, който участва в дебата с президента, заяви, че доставката е „вече е известен факт, но за който не се говори, защото има известен страх\".   В отговор руският държавен глава подчерта, че информацията вече е публикувана в медиите и че няма от какво да се страхуваме. \"Аз не съм бизнесмен и мисля, че е възможно да се говори за това\", каза Путин.   На 28 януари, танкер Gaselys, собственост на френската енергийна компания Engie, е акостирал в Бостън (САЩ) с товар от втечнен природен газ (LNG) от руския завод Ямал LNG, който е подложен на санкциите на САЩ.   Технически обаче, товарът не подлежи на наложените от САЩ санкции срещу руския енергиен сектор, тъй като газът е купен от чуждестранно дружество и доставен с френски кораб.   Втори превозвач на метан се насочва към САЩ, въпреки санкциите на Вашингтон срещу Москва и в разгара на големите американски планове за завладяване на европейския газов пазар. Корабът Provalys ще натовари руски LNG във френския град Дюнкерк и ще пристигне в САЩ приблизително на 15 февруари.   През последните три години, САЩ са внасяли втечнен природен газ само от Тринидад и Тобаго. Особено тежката зима, която изпитва северноамериканската страна обаче, я принуди да купува допълнителни количества газ.", "date": "2018.02.02", "title": "Путин за доставките на газ с руски произход в САЩ"}
{"url": "http://www.classa.bg/%D1%81%D0%B2%D1%8F%D1%82/item/378138-%D1%82%D0%B8%D0%BB%D0%B5%D1%80%D1%81%D1%8A%D0%BD-%D0%B2-%D0%BC%D0%B5%D0%BA%D1%81%D0%B8%D0%BA%D0%BE-%D0%BA%D0%B0%D0%BA%D0%B2%D0%B8-%D1%81%D0%B0-%D1%82%D0%B5%D0%BC%D0%B8%D1%82%D0%B5", "text": "Американският държавен секретар Рекс Тилерсън пристигна в Мексико в четвъртък, за да се занимае с чувствителни въпроси за двустранните отношения, свързани с границата, сигурността и търговията.   Според източници, цитирани от местните медии, приоритет на дипломата е да говори с правителството на мексикански президент Енрике Пеня Ниета за нелегалната имиграция към територията на САЩ, особено чрез увеличаване на пристигащите под 18 години без придружител от Централна Америка.   Друг въпрос ще бъде сътрудничеството в областта на сигурността, за укрепване на механизмите за борба с международната престъпност и мафията, които контролират доходната търговия с наркотици.   Разбира се, в дневния ред на Тилерсън ще бъде и Венецуела. Планирано е той да настоява за \"по-голямо внимание\" към венецуелската криза, която се е влошила след прилагане на едностранни санкции от правителството на Доналд Тръмп.   Въпреки че не бе публично оповестено от агенциите като приоритетен въпрос за посещението, естествено Северноамериканското споразумение за свободна търговия (НАФТА), ще бъде включено в обсъжданията.   \"Бавното\" развитие на последния кръг от преговори, въпреки обявения от Канада и Мексико \"напредък\", поставя САЩ в сложна позиция след заплахата да се оттеглят от НАФТА, ако преговорите не доведат до положителни резултати.   Тилерсън ще се срещне с мексиканския си колега Луис Видегарай и президента Енрике Пеня Нието за \"насърчаване на безопасно, проспериращо, демократично и с енергийна сигурност полукълбо \", заяви Хедър Науърт, говорител на Държавния департамент на САЩ.   Както информира Televisa, републиканските сенатори Марк Рубио и Робърт Менендес са изпратили писмо до Тилерсън, за да изразят своята \"загриженост\" относно предполагаемата \"руска намеса\" в предстоящите президентски избори в Мексико.   Слухът е станал по-силен през последните седмици, което има за цел да навреди пряко на левия кандидат Андрес Мануел Лопес Обрадор, който води в проучванията на мнението на гласоподавателите.   Въпреки, че мексиканският избирателен орган е постановил, че системата не е открила никаква външна \"заплаха\", внушението на Рубио и Менендес е Тилерсън да предложи на мексиканското правителство \"помощ от САЩ срещу усъвършенстваната технология\" уж прилагана от Москва за оказване влияние върху резултата от изборите.   Пътуването на Тилерсън няма да завърши с Мексико. Държавният секретар планира да посети Аржентина, Перу, Колумбия и Ямайка, като част от обиколка на Латинска Америка и Карибския басейн, която има за цел да подготви почвата за среща на върха на двете Америки през април в Лима.", "date": "2018.02.02", "title": "Тилерсън в Мексико: Какви са темите?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378139-%D0%BE%D0%B1%D1%89%D0%B8%D0%BD%D0%B0-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-%D0%BE%D1%89%D0%B5%D1%82%D0%B5%D0%BD%D0%B0-%D1%81-13-%D0%BC%D0%B8%D0%BB%D0%B8%D0%BE%D0%BD%D0%B0", "text": "Община Септември е ощетена с 13 млн. лв., които са източени от 14 фирми. Те са собственост на роднини на кмета Марин Рачев, роднини на съпругата му, приятели, лица, с които е бил съдружник. На практика, зад тях стои кметът, каза пред бТВ говорителят на главния прокурор Румяна Арнаудова. Разследването е започнало през ноември след подаден сигнал за източени 13 млн. лв. от общината. В четвъртък кметът на общината Марин Рачев беше задържан за корупционно престъпление и предстои днес да му бъдат повдигнати обвинения. В хода на разследването е установено, че и друг служител на общината е извършило общо седем отделни документни престъпления. На него също ще му бъде повдигнато обвинение. Арнаудова поясни, че всички 14-те фирми, участвали в схемата са обслужвани от една и съща счетоводна кантора, където е открита цялата документация на отделните дружества. „Кметът е работил доста спокойно и самоуверено. Всички 14 фирми, контролирани от него, са изпълнявали всички обществени поръчки\", поясни още Арнаудова. Една от разследваните поръчки е за ремонт на няколко улици, като фирмата-изпълнител е била собственост на Рачев в миналото, а сега се управлява от негова втора братовчедка. „Там са драстични случаите. Има случай, в който е сключен договор за ремонт на улица с дължина 400 метра, а тя е 200 метра. Има сключване на договор за ремонт на друга улица и същия ден тя се приема като завършена\", поясни още Арнаудова. Разследването в Септември ще продължи и днес.", "date": "2018.02.02", "title": "Община Септември ощетена с 13 милиона"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378140-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%B5-%D0%BF%D1%80%D0%BE%D1%82%D0%B8%D0%B2-%D1%80%D0%B0%D1%82%D0%B8%D1%84%D0%B8%D1%86%D0%B8%D1%80%D0%B0%D0%BD%D0%B5%D1%82%D0%BE", "text": "Президентът Румен Радев се обяви категорично против ратифицирането на Истанбулската конвенция. Държавният глава, който е на посещение в Брюксел, посочи мотивите за позицията си: Тази конвенция сама по себе си не може да предотврати насилието. Справка - държавите, в която тя е приета. Можем да предотвратим това насилие само с читави български закони, с адекватни действия на полицията и на съда, и най-вече добро възпитание. Нещо много важно - точно тези текстове, които бунят нашето общественост - за тях в самата конвенция излишно е написано, че не подлежат на никакви резерви, на никакви съпътстващи декларации. Още нещо важно - конвенцията отнема от правомощията на държавата и вменява такива правомощия в НПО-та. Те ще станат основен източник на информация и се превръщат в контролни органи и нещо много важно - тази конвенция легитимира намесата в образователния процес с непредвидими последствия върху психиката и знанията на нашите деца. Попитан за отношението му към възможността за свикването на референдум, той изрази надеждата да не се стига дотам: \"Надявам се на здравия разум на нашите народни представители. Няма нужда да стигаме до референдум, който ще отнеме време, енергия и средства\". Според президента вносителите и проповедниците на конвенцията са се скрили зад Конституционния съд.", "date": "2018.02.02", "title": "Президентът е против ратифицирането"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/378141-%D1%84%D0%B1-%D0%BD%D0%B5-%D0%B5-%D0%B7%D0%B0-%D0%BC%D0%B0%D0%BB%D0%BA%D0%B8-%D0%B4%D0%B5%D1%86%D0%B0", "text": "Фейсбук не е място за малки деца. Това написаха повече от 100 детски лекари и експерти в писмо до основателя на социалната мрежа Марк Зукърбърг. Педиатрите твърдят, че малките деца не са готови да имат собствени профили и призовават компанията да спре приложение, насочено към децата на възраст под 13 години. Експертите твърдят, че употребата на социалните мрежи от малки деца се отразява на интелектуалното и емоционалното им развитие. От Facebook отговориха, че са разработили приложението в сътрудничество със специалисти по онлайн безопасност и са вградили в него достатъчно ниво на родителски контрол.", "date": "2018.02.02", "title": "ФБ не е за малки деца"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/378129-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%BE%D1%82-%D0%B1%D1%80%D1%8E%D0%BA%D1%81%D0%B5%D0%BB-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F-%D0%BD%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D0%B3%D0%BB%D0%B0%D1%81%D1%83%D0%B2%D0%B0-%D1%80%D0%B8%D1%81%D0%BA%D1%83%D0%B2%D0%B0%D0%BC%D0%B5-%D0%BF%D1%81%D0%B8%D1%85%D0%B8%D0%BA%D0%B0%D1%82%D0%B0-%D0%BD%D0%B0-%D0%B4%D0%B5%D1%86%D0%B0%D1%82%D0%B0", "text": "Мисля, че отлагането на ратификацията на Истанбулската конвенция е победа за българското общество, което показа обединение и здрав разум. Това заяви президентът Румен Радев пред български журналисти в Белгия, където е на работно посещение, предава БТА.     Вносителите и проповедниците на конвенцията се скриха зад Конституционния съд. Според мен конвенцията в този вид е зле написан документ, който допуска неясноти и най-различно тълкуване. Моето мнение е, че тя не трябва да се ратифицира по няколко важни причини. Първо, тя сама по себе си не може да предотврати насилието. Справка – държавите, в които тя е приета. Нима там секва изведнъж насилието над жени и деца, попита държавният глава.   Можем да предотвратим това насилие само с читави български закони, с адекватни действия на полицията и на съда. И най-вече – с добро възпитание. Точно тези текстове, които бунят нашата общественост и са в разрез с нашите ценности, морал, традиции и вяра – за тях в самата конвенция изрично е написано, че не подлежат на никакви резерви и на никакви съпътстващи декларации. Всички тези внушения, че ще направим резерви и това няма да мине, не са изобщо основателни, коментира той.   Ако я приемем, конвенцията отнема от правомощията на държавата и вменява правомощия в неправителствени организации – те ще станат основен източник на информация и се превръщат в контролни органи. Това няма да допринесе за намаляване на насилието над жени и деца, по-скоро ще стимулира съдене на държавата. Винаги, когато държавата абдикира от своите правомощия, според мен това е опасно. Тази конвенция легитимира намесата в образователния процес с непредвидими последствия върху психиката и съзнанието на нашите деца, заяви президентът.   Попитан за отношението му към възможността за свикването на референдум, той изрази надеждата да не се стига дотам. Надявам се на здравия разум на нашите народни представители. Няма нужда да стигаме до референдум, който ще отнеме време, енергия и средства, добави президентът Радев.   Към Националната служба за охрана (НСО) трябва да има отговорно отношение, най-малкото защото там има отговорни и достойни хора. Трябва да се отнасяме подобаващо към тях – каза още президентът Румен Радев пред български журналисти в Брюксел. – Всяко фриволно тълкуване на законите и всякакви произволни, самодейни предложения, не работят в инетрес на държавността. По закон има ясен срок – един месец, в който трябва да издам указ за нов началник на службата и ще го спазя.", "date": "2018.02.02", "title": "Президентът Румен Радев от Брюксел: Истанбулската конвенция не трябва да се гласува. Рискуваме психиката на децата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378130-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%B2-%D0%BF%D1%8A%D1%80%D0%B2%D0%B0%D1%82%D0%B0-%D0%BF%D0%B5%D1%82%D0%B8%D1%86%D0%B0-%D0%B2-%D0%B5%D1%81-%D0%BF%D0%BE-%D0%BD%D0%B0%D0%B9-%D0%B2%D0%B8%D1%81%D0%BE%D0%BA%D0%B8-%D0%B5%D0%BA%D0%BE%D0%B4%D0%B0%D0%BD%D1%8A%D1%86%D0%B8", "text": "    Това показват данни от анализ на Евростат за дела на екологичните данъци в общите държавни приходи от данъци и социални вноски през 2016 г.     Екологичните данъци у нас съставляват дял от 9,6 на сто в общите приходи от данъци и социални вноски през 2016 г., при среден показател за ЕС от 6,3 на сто. Освен това събраните екоданъци у нас през 2016 г. са били в размер на 1,334 млрд. евро. За сравнение – през 2007 г., когато страната ни става пълноправен член на ЕС, размерът на събираните екоданъци е бил около 1 млрд. евро, или ръст за 10 години от 334 млн. евро, показват данните на Евростат, цитирани от БТА.   За страната ни най-голям дял от събраните екологични данъци се пада на таксите върху енергията /включително горивата за транспорт/ – около 75 на сто, като останалите сегменти са приблизително – 20 на сто от данъци върху транспорта /без горивата/ и около 5 на сто такси от замърсяването на околната среда и ресурсите, показват данните на Евростат.   Европейската статистика разграничава четири различни категории екологични данъци: от енергията /всички видове горива за транспорт/, транспорта /внос или продажба на МПС, регистрация на МПС и др./, замърсяването на околната среда и ресурсите.   Екоданъците все повече се използват, за да повлияят на поведението на икономическите оператори, независимо дали са производители или потребители.  Тези данъци също генерират приходи, които потенциално могат да бъдат използвани от правителството за увеличаване на разходите за опазване на околната среда или ефективно управление на природните ресурси, показва анализът на Евростат.     Държавните приходи от екоданъци в ЕС възлизат на 364,4 млрд. евро през 2016 г., в сравнение с 296,5 млрд. евро през 2006 г., отчитат данните на Евростат. Делът на екологичните данъци варира значително в държавите-членки – в Латвия е регистриран най-голям дял от екологични данъци в размер на 11,7 процента, пред пет други държави-членки на ЕС: Словения – 10,6 на сто, Гърция – 9,8 на сто, България – 9,6 на сто, Хърватия – 9,3 на сто и Румъния – 9 на сто.   В другия край на скалата, най-ниски дялове от екологични данъци са регистрирани в Люксембург – 4,6 на сто, Германия – 4,8 на сто, Франция – 4,9 на сто, Белгия и Швеция – по 5 на сто.   Най-много екоданъци са събрани в Германия – 58 млрд. евро, Великобритания – също 58 млрд. евро, Дания и Полша – по 11 млрд. евро, Швеция – 10 млрд. евро и др.   Данните за съседите ни показват, че в Турция през 2016 г. са събрани около 26 млрд. евро от екологични данъци, в Гърция – около 6 милиарда, в Румъния – 2,5 милиарда, в Сърбия – 1,5 милиарда евро.   Екологичните данъци все повече се използват, за да повлияят на поведението на икономическите оператори, независимо дали са производители или потребители. ЕС все повече подкрепя тези инструменти, тъй като предоставя гъвкави и рентабилни средства за укрепване на принципа “замърсителят плаща” и за постигане на целите на политиката в областта на околната среда, отчита Евростат.  ", "date": "2018.02.02", "title": "България е в първата петица в ЕС по най-високи екоданъци"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/378131-%D0%BF%D1%80%D0%BE%D1%84-%D0%BF%D0%BB%D0%B0%D0%BC%D0%B5%D0%BD-%D0%BA%D0%B8%D1%80%D0%BE%D0%B2-%D1%80%D0%B0%D1%82%D0%B8%D1%84%D0%B8%D1%86%D0%B8%D1%80%D0%B0%D0%BC%D0%B5-%D0%BB%D0%B8-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F,-%D1%89%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BF%D1%80%D0%BE%D0%BC%D0%B5%D0%BD%D0%B8%D0%BC-%D0%BD%D0%B0%D0%B9-%D0%BC%D0%B0%D0%BB%D0%BA%D0%BE-20-%D0%B7%D0%B0%D0%BA%D0%BE%D0%BD%D0%B0", "text": "          – Конституционните съдии са мъдри хора, така че ще вземат своето решение и ние всички ще трябва да се съобразим с него и да го изпълним. Обаче трябва да направим едно пояснение. Ако народните представители от ПГ на ГЕРБ сезират КС, за да получат индулгенция  – ако КС приеме, че няма противоречие между Конвенцията и българския основен закон – това изобщо не означава, че се снема от дневен ред въпроса следва или не следва парламентът да ратифицира Конвенцията. Тъй като ратификацията на една конвенция не е свързана само с това дали текстовете противоречат на основния закон на съответната страна. А се преценява дали държавата може да поеме такива ангажименти, каквито международният договор предполага.     – Не, струва ми се, че те постъпват правилно. Те искат да изчистят един от проблемите, които възникват в хода на дискусията по повод Истанбулската конвенция.   – Очевидно нашите политици се ориентират към нетрадиционни ходове и политическата игра става все по-интересна.   – Премиерът Борисов излага становището на министъра на правосъдието, който вече заяви пред медиите, че България може да направи резерви или да приеме съпътстваща декларация, по подобие на република Полша към момента на ратификация на конвенцията от тази държава. Но чл. 78 от конвенцията е категоричен, че по въпросните спорни текстове, които въвеждат нови понятия в нашата правна система, не могат да се правят резерви. Те могат да се правят по изрично изброени текстове и спорните текстове не са сред тях. Тоест, България не може да прави резерви по силата на член 78 от конвенцията. А що се отнася до разни съпътстващи декларации, примерът на Полша е показателен. Полша направи такава декларация – че приема да изпълнява задълженията по конвенцията, но съобразно тяхната конституция и закони. И веднага последва реакция от Холандия и Австрия. Те казаха, че подобна декларация представлява резерва, а тя е недопустима по чл. 78, и следователно прпиемаме, че Полша е ратифицирала конвенцията, без каквито и да било резерви.   – Алтернативите са само две. Първата – ратифицираме конвенцията и поемаме всички негативи от това. Защото, забележете, конвенцията предвижда задължения за държавите, които я приемат, да синхронизират вътрешното си законодателство с текстовете на конвенцията. Ние с колеги направихме една бърза справка – около 20 закона трябва да бъдат променени, включително този за телефон 112, защото при подаване на сигнал на този телефон за домашно насилие или насилие над жени, те трябва адекватно да уведомят съответните органи, да се предприемат действия по задържане на насилника и т.н.   На следващо място конвенцията казва, че ако конституциите на страните противоречат на текстове на конвенцията, вие трябва да си измените конституцията.     – Конвенциите задават един минимален стандарт за човешки права и тяхната защита, който може да бъде постигнат и чрез вътрешното законодателство на отделните държави, без дори да ратифицират конвенцията. Нещо повече – държавите могат да предвидят още по-силна защита на жертвите от домашно насилие и насилие над жени. Това е предмет на преценка на съответните законодателни органи.     – Естествено. Даже конвенцията предвижда наднационален механизъм за контрол – т.нар. GREVIO. Това е орган към Съвета на Европа, който се изгражда въз основа на текстовете на конвенцията и ние ще бъдем под мониторинг. И питам аз – ако ние ратифицираме конвенцията и по силата й бъдем задължени да изградим предвидените в нея защитени центрове за жени и деца във всяка община, това предполага самите общини или държавата да изхарчат определен финансов ресурс за създаването на тези центрове. В същото време виждаме в новините как се закриват общински болници, защото няма финансиране. Е, как ще възложим на община, която няма бюджет, да създаде такъв център? Само че ако контролният орган установи, че такъв център не е изграден, ще последват санкции за България.     – България е суверенна държава и тя преценява към кой международен договор да се присъедини или да не се присъедини. Това е суверенно право на българския парламент. Неслучайно ратификацията на международни договори е в правомощията на националния законодателен орган. И парламентът трябва да си поеме отговорността за последиците от ратифицирането или съответно нератифицирането на един или друг договор. Да, безспорно, ако не ратифицираме Истанбулската конвенция, сигурно ще остане един горчив привкус у нашите увропейски партньори. Но аз като гледам, Великобритания също не я е ратифицирала, както и ред други държави…     – Не, няма краен срок. Ние сами си поставихме такъв срок след един доста недипломатичен натиск от страна на европейските партньори.     – Оказва се натиск на държави, които се поддават на натиск. Когато едни държави по принцип не се поддават на натиск, върху тях не се упражнява такъв. Виждате как се държи Вишеградската четворка в някои случаи. Вижте как се държи една Унгария, например. Въпреки натиска, тези страни отстояват своите национални позиции и се държат като суверенни държави.   – Ние имаме доста развито законодателство в тази посока. Ако то трябва да бъде променено с цел да се предвиди по-засилена защита на жените и най-вече да се предвидят ресурси, за да почувстват жените грижата на държавата, нека да го направим. Но това съвсем не означава, че ако не ратифицираме конвенцията, ние казваме „всеки може да бие жена си“. Няма такова нещо     – Премиерът е достатъчно мъдър човек. Не би било редно да му давам съвети. Но ми се струва, че управляващите се вкараха сами в този капан.     – Министрите на правосъдието и на външните работи. Знаете как спешно на 3 януари това се оказа, едва ли не, най-важната точка в дневния ред на страната. Никому не беше нужно да се подхожда по такъв начин. Ако действително има някакви спорни неща, те трябваше да бъдат изчистени в рамките на една дикусия, не само в обществото, но и в академичните среди. А не да започваме дискусията, едва когато стана гаф.   Аз продължавам да питам и нямам отговор насреща: кой направи превода, с който разполагат народните представители и министрите, и от който са се ръководили, когато са подкрепяли или не законопроекта за ратификация на конвенцията, след като се изказаха съмнения, че преводът не е точен? С какъв превод разполагаме в момента? И с какъв превод ще работят българските конституционни съдии, за да преценят дали конвенцията противоречи на конституцията?    С грешния превод ли? Вярно, че повечето от тях знаят английски език, така че вероятно ще се справят с оригиналния текст на английски или на френски – двата официални езика, на които е съставена конвенцията. Но аз питам – ако народните представители все пак ратифицират конвенцията, текстът й ще трябва да бъде публикуван в Държавен вестник, за да влезе в сила за Република България.    Веднъж публикувана в Държавен вестник, конвенцията ще има предимство пред вътрешното законодателство, в случай че си противоречат. Е, този „грешният“ ли превод ще бъде публикуван? Или ако има друг – къде е и кой го прави? И кога ще го направи? Защото ако го направят след пет месеца, след произнасянето на Конституционния съд, то съдът по какъв текст ще се е произнесъл?  ", "date": "2018.02.02", "title": "Проф. Пламен Киров: Ратифицираме ли Истанбулската конвенция, ще трябва да променим най-малко 20 закона"}
{"url": "http://www.classa.bg/%D1%81%D0%B2%D1%8F%D1%82/item/378132-%D0%BF%D1%80%D0%BE%D1%84%D0%B5%D1%81%D0%B8%D1%8F-%D1%83%D0%B2%D0%BE%D0%BB%D0%BD%D0%B5%D0%BD-%D1%87%D1%80%D0%B5%D0%B7-%D0%BF%D0%BE%D0%B2%D0%B8%D1%88%D0%B5%D0%BD%D0%B8%D0%B5", "text": "\"Другарят Х премина на по-отговорна длъжност\" - тази формула маркираше безвъзвратното възнасяне на поредния функционер отвъд доверения кръг на Тодор Живков.   Уволнението чрез повишение беше начинът за деликатно обезвреждане на онзи тип \"наши другари\", които се провалят твърде видимо и шумно, за да бъдат прикривани, но и знаят твърде много, за да бъдат наказани. Или са стигнали твърде близо до ядрото на властта, за да бъдат толерирани от Вожда, а изпускането им извън контрол не е желателно.     В коя хипотеза попадна  , за да заслужи уволнение чрез повишение, историята засега мълчи.   Но дори от оскъдната публична информация се вижда, че нито предсрочната му оставка му е била доброволна, нито оставането му в НСО е било приемлив сценарий, а офицерската му чест не е проблем, заради който Бойко Борисов ще влезе в нов челен сблъсък с Румен Радев.   Ангел Антонов ще поеме по утъпканите генерал-консулски стъпки на бившите директори на ДАНС   - само че не в посока слънчев Солун, а към братски Санкт Петербург. Бившият икономически полицай, някогашен отговорник по сигурността в ДЗИ на Емил Кюлев, ще бъде  устроен на тих пристан в руска юрисдикция. Без изненади.   Все пак по-добре мисия \"Бели нощи\", отколкото заточение в безкрайната казахска степ подобно на бившия главен прокурор Никола Филчев, който издържа като посланик в Астана само 2 години.   Преминаването на Антонов в \"по-отговорна длъжност\" се случва въпреки   и независимо от резултата й. Без анализ на заслугите или провалите му начело на ключова служба с над 1000 души щат, но с предварителна гаранция за задграничен пост и дипломатически имунитет.   Случва се по модела, по който бе намерена нова ръководна работа и на предшественика му Тодор Коджейков начело на Авиоотряд 28.   И ако мандатът на Коджейков ще влезе в историята на НСО с проспаното нападение срещу Ахмед Доган, този на Антонов ще запомни със скандала около внезапно отзованата (и върната след 16 часа) физическа   в разгара на войната в ДПС.   Зад формалните принципи на дълг, професионализъм и задължителна политическа неутралност, НСО следи всеки дребен детайл от личния живот на държавния елит. Знае всяка грешна стъпка и неудобна тема, наблюдава всяка конфиденциална среща.     Трудоустроен \"за да забрави тайните\", например, беше и екс-началникът на НРС ген. Кирчо Киров. Само че амбициите му да прави политика от разузнаването доста бързо катастрофираха в две дела за безотчетни разходи от 10-годишния му мандат.   Да послужи за назидание на всички \"злопаметни\".   Всеки държавен апарат рано или късно създава кадри, които знаят прекалено чувствителна информация за прекалено чувствителни интереси. Тези хора не бива да бъдат оставени без закрила, не може и да се очаква, че ще стоят безработни заради политическа коректност.   Но серийните \"уволнения чрез повишения\" на спорни фигури и понижаването на дипломацията до клуб на младия пенсионер-милиционер не е политика. Не е и държавна закрила.   Просто е поредният лош спомен от времето на вечните \"другари\", с които не можеше да се разделиш безболезнено, а те не искаха да си намерят друга работа. Да се готви следващият.", "date": "2018.02.02", "title": "Професия: Уволнен чрез повишение"}
{"url": "http://www.classa.bg/%D1%81%D0%B2%D1%8F%D1%82/item/378133-%D1%82%D1%83%D1%80%D1%81%D0%BA%D0%B0%D1%82%D0%B0-%D0%B0%D0%B2%D0%B8%D0%B0%D1%86%D0%B8%D1%8F-%D1%83%D0%B1%D0%B8-49-%D0%BA%D1%8E%D1%80%D0%B4%D1%81%D0%BA%D0%B8-%D0%B1%D0%BE%D0%B9%D1%86%D0%B8-%D0%B2-%D1%81%D0%B5%D0%B2%D0%B5%D1%80%D0%B5%D0%BD-%D0%B8%D1%80%D0%B0%D0%BA", "text": "Турските изтребители са атакували 19 цели на Кюрдската работническа партия (ПКК) в Северен Ирак, убивайки 49 кюрдски бойци, съобщава Ройтерс. В изявление в четвъртък, турската армия съобщи, че в района на Асос, Зап, Авасин и Хакурк са извършени две бомбардировки.   Турските военни са разрушили убежища, скривалища и арсенали на ПКК. Турските въоръжени сили подозират, че формациите на ПКК подготвят нападение срещу турските гранични пунктове.", "date": "2018.02.02", "title": "Турската авиация уби 49 кюрдски бойци в Северен Ирак"}
{"url": "http://www.classa.bg/%D1%81%D0%B2%D1%8F%D1%82/item/378124-%D0%B4%D0%B5%D0%BD%D1%8F%D1%82,-%D0%B2-%D0%BA%D0%BE%D0%B9%D1%82%D0%BE-%D0%BD%D0%B0%D1%80%D0%BE%D0%B4%D0%BD%D0%B8%D1%8F%D1%82-%D1%81%D1%8A%D0%B4-%D0%B5%D0%BA%D0%B7%D0%B5%D0%BA%D1%83%D1%82%D0%B8%D1%80%D0%B0-%D0%B5%D0%BB%D0%B8%D1%82%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "В нощта на 1 срещу 2 февруари 1945 г. край Орландовци, извън Централните софийски гробища, в изровена от бомбардировките над столицата яма се дава началото на това, което в България е известно като \"Кървавият четвъртък\" - изпълнени са първите официални смъртни присъди, произнесени от Народния съд, и започва избиването на голяма част от тогавашния елит на нацията.     През деня I-ви и II-ри състав на Народния съд произнасят смъртните присъди на тримата регенти на малолетния цар Симеон II, 8 царски съветници, 22-ма министри от правителствата след 1941, 67 депутати от 25-тото Народно събрание, 47 генерали и висши офицери. Още същата нощ присъдите са изпълнени.   Около половин година по-рано, на 30 септември 1944 г. Министерският съвет приема единодушно законопроекта на Наредба-закон за съдене от Народен съд виновниците за въвличане България в Световната война срещу Съюзените народи и за злодеянията, свързани с нея.     Интересното обаче е, че това примирие е подписано месеци след приемането на въпросния законопроект за създаването на Народен съд. Още повече - съществуването на самия Народен съд влиза в противоречие с действащата към онзи момент Търновска конституция, която забранява да се създават подобни извънредни съдилища. Освен това самото примирие предвижда \"Всички фашистки организации следва се разтурят, а лицата, обвинени във военни престъпления, се предават на съд\".   Народният съд отива много по-далеч от това. Само \"Четвърти състав\" на Народния съд от общо 13 се занимава с присъдите на военни престъпници. В останалите 12 са съдени регенти, министри от правителствата, депутати, банкери, общественици, прокурори, съдии, полицаи и д.р.   По \"Дело № 1\" са подсъдими бившите регенти, дворцови съветници, министри и народни представители от 25 ОНС. Тринадесет-членният Първи състав осъжда на смърт принц Кирил Преславски, Богдан Филов (бивш министър-председател), ген. Никола Михов – тримата регенти на България преди идването на ОФ на власт, както и 17 бивши министри.     - Излагане на сигурността на държавата и поставяне на народните интереси в опасност;   - Заповядали са действия, нарушаващи обявения неутралитет към СССР, утежнявайки с това международното положение на България;   - Не са изпълнили служебното си положение във връзка с обявената и водена война с Англия и САЩ като не са взели съответните мерки своевременно за предпазване на народа и държавата от материално и морално увреждане;   - Изпращане на наши войски в Югославия и Гърция, за да преследват народоосвободителните войски на тези страни и бездействали, с което са станали причина да се поставят в опасност нашите войски;   - Заповядали и поощрявали убийства, тежки телесни повреди, палежи, изтезания във връзка с водената след 1 януари 1941 година от правителството вътрешна и външна политика;   - Заповядали гонението срещу евреите.     От всички подсъдими няма нито един оправдан, а 103 души са осъдени на смърт. На доживотен затвор са осъдени 4 бивши министри (проф. Михаил Арнаудов, Константин Муравиев, Вергил Димов, Руси Русев), 2 царски съветници, 22 депутати, няколко професори и други. Константин Муравиев е единственият оцелял министър-председател на България отпреди 9 септември 1944 г., след като е бил на власт само 7 дни.   Осъдените на смърт са лишени и от утехата да прегърнат за последно родителите си, децата и съпругите си.         На тази екзекуция липсват прокурор, свещеник. Разстрелвани са един по един като първата жертва е княз Кирил Преславски, брат на цар Борис III. Според свидетелства преди изпълнението на присъдите възникват пререкания кой кого лично да разстреля. Именно за княз Кирил е имало най-много желаещи.   Като лекар проф. Александър Станишев – един от осъдените - констатира смъртта на убитите. Последен убиват него - застрелян в тила, докато коленичил над последния разстрелян.   Труповете са съборени в трапа, оставен от бомбардировките, където са заринати със сгурия.     , пише тя в мемоарите си.   Като единствен начин да спрат тази почит, комунистите правят на мястото бунище - последен опит да се потули паметта на екзекутирания елит на България.", "date": "2018.02.02", "title": "Денят, в който Народният съд екзекутира елита на България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378125-%D1%81%D1%80%D0%B5%D1%82%D0%B5%D0%BD%D0%B8%D0%B5-%D0%B3%D0%BE%D1%81%D0%BF%D0%BE%D0%B4%D0%BD%D0%B5", "text": "    Като се изпълниха осем дена, за да бъде обрязан Младенецът, дадоха Му името Иисус, наречено от Ангела, преди да се зачене Той в утробата.   А когато се изпълниха дните на нейното очистяне, според закона Моисеев, донесоха Го в Иерусалим , за да Го представят пред Господа, както е писано в закона Господен, че всяко мъжко, което разтваря утроба, ще бъде посветено Господу; и да принесат жертва, според реченото в закона Господен, две гургулици, или две гълъбчета.     Тогава имаше в Иерусалим  един човек, на име Симеон; и тоя човек беше праведен и благоговеен, и чакаше утехата Израилева ; и Дух Светий беше върху него. Нему бе предсказано от Духа Светаго, че няма да види смърт, докато не види Христа Господен.   И дойде по вдъхновение в храма. И когато родителите донесоха Младенеца Иисуса, за да извършат на Него обичая по Закона, той Го прегърна, благослови Бога и рече:   А Иосиф и майка Му се чудеха на казаното за Него.   И благослови ги Симеон и рече на Мария, майка Му: ето, Тоя лежи за падане и ставане на мнозина в Израиля и за предмет на противоречия, - и на сама тебе меч ще прониже душата, - за да се открият мислите на много сърца. Тук беше и Анна пророчица, дъщеря Фануилова, от коляно Асирово, достигнала до дълбока старост, като бе проживяла с мъжа си седем години след девството си; тя бе вдовица на около осемдесет и четири години, и не се отделяше от храма, служейки Богу с пост и молитва денем и нощем. И в това време, като се приближи, тя славеше Господа и говореше за Него на всички, които очакваха избавление в Иерусалим .   И когато свършиха всичко според закона Господен, върнаха се в Галилея , в своя град Назарет . А Младенецът растеше и крепнеше духом, като се изпълняше с мъдрост; и благодат Божия беше върху Него.", "date": "2018.02.02", "title": "Сретение Господне"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378126-2-%D1%84%D0%B5%D0%B2%D1%80%D1%83%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "/962 г. - Отон I е коронован в Рим, като първия император на Свещената римска империя след почти 40 години; в Германия тази дата се приема за ден на основаването на нацията.     1033 г. - Бургундия се присъединява към Свещената Римска империя.   1536 г. - Испанският конкистадор Педро де Мендоса основава Буенос Айрес.   1568 г. - Открити са Соломоновите острови.   1701 г. - Петър I издава указ за основаване на Балтийския флот.   1709 г. - Случайно минаващ кораб прибира от остров Мас-о-Тера корабокрушенеца Александър Селкирк - първообраз на героя на Даниел Дефо Робинзон Крузо.   1811 г. - Руски заселници основават американския град Форт Рос.   1846 г. - Най-богатите квартали на Пловдив са почти унищожени от пожар.   1848 г. - Мексиканско-американска война: Подписан е договора Гуадалупе Идалго, който слага край на войната, а Мексико отстъпва на САЩ повече от половината от своята територия.   1863 г. - Американският писател Самюъл Клемънс започва да публикува с псевдонима си Марк Твен.   1896 г. - Престолонаследникът на българския трон княз Борис III Търновски приема православието; негов кръстник става руският император Николай II.   1932 г. - Обществото на народите свиква Женевска конференция по разоръжаване с участие на 63 държави.   1940 г. - Военната колегия на Върховния съд на СССР осъжда бившият ръководител на НКВД Николай Ежов на смърт чрез разстрел.   1940 г. - Състои се дебюта на сцена на американския поп-певец Франк Синатра.   1943 г. - Втората световна война: Последните германски военни части в Битката при Сталинград капитулират.   1945 г. - В нощта на 1 срещу 2 февруари са изпълнени смъртните присъди на т.нар. Народен съд, като са разстреляни Богдан Филов и княз Кирил Преславски.   1946 г. - Унгария е обявена за република.   1951 г. - 1 (27) Народно събрание приема нов Наказателен кодекс, копиран от съветското законодателство, станал основа за репресиите през 50-те години.   1971 г. - В иранския град Рамсар е подписана Конвенция за защита на влажните зони.   1982 г. - Сирийската редовна армия започва да бомбардира град Хама, за да потуши избухналото под ръководството на Мюсюлманското братство въстание - загиват между 10 и 25 хил. души (съгласно Амнести Интернешънъл).   1990 г. - В ЮАР е обявена за легална дейността на забранения дотогава Африкански национален конгрес.   2004 г. - Швейцарският тенисист Роджър Федерер става водач в Световната ранглиста по тенис за мъже - позиция, която удържа за рекордните 237 последователни седмици.", "date": "2018.02.02", "title": "2 феврури, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/378127-%D0%B1%D0%BE%D1%80%D0%B8%D1%81%D0%BE%D0%B2-%D0%BA%D1%80%D0%B8%D1%82%D0%B8%D0%BA%D0%B8%D1%82%D0%B5-%D1%81%D1%80%D0%B5%D1%89%D1%83-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2-%D1%88%D0%B5%D0%BD%D0%B3%D0%B5%D0%BD-%D1%81%D0%B0-%D0%B8%D0%B7%D0%BC%D0%B8%D1%81%D0%BB%D0%B5%D0%BD%D0%B8", "text": "Мотивите за държане на България извън Шенген са \"измислени\", а отношението на някои държави-членки на ЕС към страната по темата за сигурността е \"обидно\" - това каза премиерът Бойко Борисов по време на конференция на фондация \"Ханс Зайдел\" в Брюксел.     \"В България има нулев натиск от мигранти. Това, което се опитва нелегално да преминава, бива задържано, връщаме го. И така ще продължаваме. В същото време, България не е в Шенген. А нашите приятели - най-много ги обичам, това са стратегически партньори - от Гърция са в Шенген. Просто не е справедливо.   Не е справедливо да си измисляте някакви мотиви, които ги няма. И все по-трудно вече става да си ги измисляте, защото и комисията, и парламента, които проверяваха границата, показаха, че България най-добре я пази. Но продължаваме да си измисляме. Тази тема просто трябва да престане, обидна е за нас\", каза Борисов пред гостите на конференцията на близката до баварския ХСС организация.   Думите на Борисов идват в отговор на критиките от страна на Йоахим Херман - министър на вътрешните работи на провинция Бавария - който се обяви незабавно приемане на България и Румъния в Шенген. Херман аргументира опасенията си с \"високото ниво на корупция и големите й проблеми с организираната престъпност, които поставят под въпрос сигурността на границите\".   В словото си Бойко Борисов обяви, че \"българският данъкоплатец плаща стотици милиони за европейската сигурност\", както и че опитите за изкуствена релокация на мигранти не работят в страна като България.   \"Мигрантите не искат да стоят в България. По 30-40 пъти ги задържаме на сръбската граница, прибираме ги и бягат. Другият вариант на релокацията е да направим затвори. Това пък няма нищо общо с хуманността, живи хора да ги тикаме зад оградата\", каза той.   Борисов определи като грешка това, че страните от ЕС не затвориха границите си за имигранти още в разгара на мигрантската криза.", "date": "2018.02.02", "title": "Борисов: Критиките срещу България в Шенген са \"измислени\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/378128-%D1%82%D0%B5%D0%BE%D1%80%D0%B8%D1%8F%D1%82%D0%B0-%D0%B7%D0%B0-%D0%B4%D0%B6%D0%B5%D0%BD%D0%B4%D1%8A%D1%80%D0%B0-%D0%B8-%D0%BD%D0%B0%D0%BB%D0%B0%D0%B3%D0%B0%D0%BD%D0%B5%D1%82%D0%BE-%D0%BD%D0%B0-%D1%82%D1%80%D0%B0%D0%BD%D1%81%D0%B8%D0%B4%D0%B5%D0%BD%D1%82%D0%B8%D1%87%D0%BD%D0%BE%D1%81%D1%82", "text": "“Джендър” (djendeur). Така свободомислещите умове наричат теорията за рода (genre), за да се подиграят на онези, които са разтревожени от нея. Според тях не съществува теория за джендъра, а онези, които твърдят, че я разобличават, не знаят за какво говорят. Те няма от какво да се страхуват: джендърът е прост инструмент в служба на равенството.     В кратко есе със строга и безпощадна аргументация, “Законът на джендъра” (La loi du genre), юристът и философ Дрийо Годфриди, се стреми да докаже обратното. Да, “теорията за джендъра” съществува. Да, зад консенсусния прогресистки дискурс се крие   Разбира се, изследванията на пола (les études de genre), които съществуват отдавна, са уместни. Проучването на “относителността на категориите мъжко и женско” очевидно принадлежи към полето на познанието. Но, подчертава авторът, “много бързо в сърцето на изследванията на пола се очертава едно течение, което вече не се стреми да познае своя обект, да го опише и разбере, а да го преобрази”. Знание-власт (savoir-pouvoir), казваше Фуко, учител на американската папеса на джендъра Джудит Бътлър, който подчертаваше неразривните връзки между теорията и социалното инженерство.   Годфриди разделя идеология на джендъра в две направления. В “хомосексуалисткото” направление, теоретизирано от Бътлър в „Безпокойствата около родовия пол“ (Gender Trouble), тя се развива с явната цел да “премахне хетеронормативността”. Става въпрос да се сложи край на универсалната поляризация на човешкия род в два пола (sexes), смятана за изкуствена, произволна и стигматизираща, в полза на една неясна “трансидентичност” (queer), и в противоположност на много точните етикети за “сексуалната ориентация” (“гей”, “лесбийка”, “би” и т.н.). Двата могат, разбира се, да се комбинират. Do you have a vagina?*, на този въпрос Моник Витиг, вдъхновителка на Бътлър, отговаря просто: “не”. Този неистов идеализъм (Бътлър защитава дисертация за Хегел, ненадминатия майстор на немския идеализъм), който скъсва с биологичния реализъм, е също - парадокс - релативизъм. Ако наистина всичко е култура, всичко е език, значи няма никаква норма извън субективността на човека.   Там, където Бътлър иска да разруши универсалното разделение на човечеството на два пола - или хетеросексуалната матрица - феминистките имат най-скромната амбиция да унищожат господството на единия пол над другия. Така, в своята “феминистка” версия, джендърът служи като инструмент за установяването на континуум между стереотипите и насилието над жени, превърнало се в острие на феминистката кауза. От “Госпожо председател” на Народното събрание до изнасилването в метрото, става дума за едно и също насилие - това на патриархата, което се упражнява във всички физически и символични форми. Накратко, понеже мама мие съдовете, татко се чувства в правото си да я удря. Понеже малките момиченца мечтаят да бъдат принцеси, няма президентка на републиката.   Философът Силвиан Агасински проумя този капан и разкритикува “подриването на феминизма”, каквото е приемането на тезите на Бътлър от феминистките. “Затъвайки в отричане на биологията, в следствие на Бътлър, феминистките на джендъра се държат като чужденци спрямо своята кауза, която, в крайна сметка, е пълното материално равенство на мъжете и жените”, пише Годфриди. “Феминисто-джендъристите са полезните идиоти на джендъра на Бътлър”, заключава авторът.   Неуспешното съгласуване на тези битки намира очевиден израз в претенцията на ЛГБТ за сурогатно майчинство, което е истинско поробване на женското тяло. Освен че освобождава от отговорност (не е моя вината, а на обществото), връзката между предразсъдъците и преминаването към физическо насилие няма никаква научна валидност, доказва авторът.   Едно от най-вълнуващите прозрения на това есе е противопоставянето на “теорията за джендъра” на критерия за научност на Карл Попър. Според Карл Попър това, което различава една научна теория от една метафизична теория (или от една идеология), е възможността да бъде опровергана или фалсифицирана. Една неподлежаща на фалсифициране, т.е. ненаучна теория, е теория, която устоява на демонстрацията на обратното, и включва опровержението като част от теорията. Пример: ако критикувате марксизма, то е защото сте буржоа. Ако критикувате психоанализата, то е защото сте невротичен. Ако критикувате теорията за джендъра, това е доказателство, че светът се управлява от “хетеросексуална каста”, която се стреми да задържи властта си с всички средства. Неумолима оруелска логика, която отрича всяка възможност за критика, препращайки към фантазмите на “джендъра”.   Всички тези съждения можеха да си останат в университетските кулоари или на митингите на троцкистко-феминистките активисти, ако теорията за джендъра не бе придобила “технократско и наднационално” измерение, и ако не бе налагана отгоре, а именно с доклади и резолюции от институциите на Европейския съюз. Така, припомня авторът, една конвенция на Съвета на Европа, приета през 2011 г. в Истанбул, постановява страните “да вземат необходимите мерки (…) за изкореняване на предразсъдъците, обичаите, традициите и всякакви други практики, основана на (…) стереотипни роли за жените и мъжете” (Глава III, член 12). Програма за социално инженерство, “тоталитарен сън”, който се изплъзва на всякакъв демократичен дебат. Това е неумолимият закон на джендъра.   – –  ", "date": "2018.02.02", "title": "Теорията за джендъра и налагането на трансидентичност"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/378120-%D0%BF%D0%B8%D1%81%D0%B0%D1%82%D0%B5%D0%BB%D1%8F%D1%82-%D0%BD%D0%B5%D0%B4%D1%8F%D0%BB%D0%BA%D0%BE-%D1%81%D0%BB%D0%B0%D0%B2%D0%BE%D0%B2-%D0%BB%D1%8A%D0%B6%D0%B8%D1%82%D0%B5-%D1%81%D0%B5-%D0%B3%D1%80%D0%B8%D0%BC%D0%B8%D1%80%D0%B0%D1%82-%D0%B8-%D0%BA%D0%B8%D1%87%D0%B0%D1%82-%D0%BA%D0%B0%D1%82%D0%BE-%D0%BA%D1%83%D1%80%D0%B2%D0%B8,-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F%D1%82%D0%B0-%D0%B5-%D0%B8%D0%B7%D0%BC%D0%B0%D0%BC%D0%B0", "text": "Ето какво още пише и предупреждава авторът на романа “Камбаната” във фейсбук:", "date": "2018.02.02", "title": "Писателят Недялко Славов: Лъжите се гримират и кичат като курви, Конвенцията е измама*"}
{"url": "http://www.classa.bg/%D1%81%D0%B2%D1%8F%D1%82/item/378121-%D0%B1%D0%B5%D1%80%D0%BB%D0%B8%D0%BD-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B5-%D0%B5-%D0%B3%D0%BE%D1%82%D0%BE%D0%B2%D0%B0-%D0%B7%D0%B0-%D0%B5%D0%B2%D1%80%D0%BE%D1%82%D0%BE", "text": "              В Берлин има сериозни резерви срещу бързото приемане на България в еврозоната, отбелязва авторитетният германски ежедневник \"Франкфуртер Алгемайне Цайтунг\" (ФАЦ) и пояснява, че ХДС/ХСС, Свободната демократическа партия, Алтернатива за Германия и дори Лявата партия са против проявяването на грешно разбрани амбиции в това отношение. Партията на Зелените - обратно - упражнявала натиск за по-бърз прием на България в еврозоната, а германските социалдемократи засега не заемали твърда позиция по въпроса.     ФАЦ цитира зам.-председателя на парламентарната фракция на ХДС/ХСС Ралф Бринкхаус, който е скептичен по отношение на това дали България изпълнява политическите предпоставки за скорошно присъединяване към еврозоната. И докато президентът на ЕК Жан-Клод Юнкер е привърженик на идеята за бързо въвеждане на еврото във всички държави от Общността, президентът на Бундесбанк Йенс Вайдман е против прибързаното разширяване на еврозоната, пише вестникът.   По думите на зам.-председателя на фракцията на свободните демократи Михаел Тойрер, на хартия данните от България правят добро впечатление. Загриженост обаче будели съобщенията за наличието на корупция. \"След като тъкмо преодоляхме кризите в Южна Европа, би трябвало да проявяваме по-голямо внимание по отношение на новите кандидати за прием в еврозоната\", казва още Тойрер.   ФАЦ посочва, че председателят на дяснопопулистката \"Алтернатива за Германия\" Йорг Мойтен не крие, че е категорично против въвеждането на еврото в България. \"Да се приеме една просешки бедна балканска страна\" в еврозоната като България\", според него, било крайно опасно.   Официалните данни за инфлацията и държавните задължения отговарят на критериите за прием, но в структурно отношение страната няма да е в състояние да се справи с приема на еврото, смята финансовият експерт на Лявата партия Фабио де Мази, цитиран от ФАЦ. Според него, България нагледно показва, че критериите за конвергентност (които гарантират, че присъединяването на една държава към еврозоната няма да застраши самата държава или еврозоната като цяло – б.ред.) не са подходящи, за да гарантират стабилността на еврозоната. Икономическата експертка на Зелените Керстин Андрее обаче е на мнение, че България трябва да бъде приета в еврозоната, когато трайно започне да изпълнява икономическите предпоставки за това, пише германският вестник.   В отговора си на въпроса на ФАЦ дали България е узряла за еврото, президентът на Бундесбанк Йенс Вайдман не крие своя скептицизъм. Според него, една от поуките от финансовата криза в Европа била, че страните, които участват в Европейския валутен съюз, би трябвало да могат трайно и добре да понасят последствията от това, че са се отказали от собствената си валута\". Тъкмо затова критериите за конвергентност били толкова важни. \"Едно прибързано присъединяване – на всяка цена – в крайна сметка не е от полза нито за съответната държава, нито за валутния съюз и ЕС като цяло\", казва Вайдман.   ФАЦ отбелязва още, че подобни резерви има и сред други икономисти и цитира шефа на Германския институт за икономически изследвания Марсел Фрацшер, според когото предизвикателството пред България ще е свързано не само с изпълнението на икономическите критерии, а и с модернизирането на нейните институции. По-нататък експертът споменава някои от положителните фактори за прием на България в еврозоната – като наличието на балансиран бюджет, ниското ниво на държавния дълг, обвързаността на лева с германската марка, а после и с еврото.   ФАЦ цитира и още един икономически експерт – професора от Цвикау Стефан Колев, който казва, че България де факто е влязла наполовина в еврозоната, тъй като БНБ не води собствена парична политика. Според Колев, най-голямата слабост на страната е свързана с \"ужасяващото качество на българските институции\", включително и широко разпространената корупция. Експертът обаче смята, че е важно България да бъде по-тясно обвързана към Западна Европа с помощта на еврото.   В края на статията на ФАЦ са представени някои икономически данни за България. Припомня се и проблемното развитие на банковия сектор, който частично е обвързан с Гърция. В статията се казва още, че българските Fibank и КТБ през 2014 година са изпаднали в сериозни затруднения. Тогава ЕС одобри спешен кредит от 1,7 млрд. евро, с които банковият сектор в страната бе стабилизиран, посочва ФАЦ.", "date": "2018.02.02", "title": "Берлин: България не е готова за еврото"}
{"url": "http://www.classa.bg/%D1%81%D0%B2%D1%8F%D1%82/item/378122-%D0%B4-%D1%80-%D1%81%D0%B5%D0%BA%D1%81,-%D0%BA%D0%BE%D0%B9%D1%82%D0%BE-%D0%BF%D1%80%D0%B5%D0%B4%D0%B8-70-%D0%B3%D0%BE%D0%B4%D0%B8%D0%BD%D0%B8-%D1%88%D0%BE%D0%BA%D0%B8%D1%80%D0%B0-%D1%81%D0%B2%D0%B5%D1%82%D0%B0", "text": "              Навремето това предизвиква същинско земетресение сред американското общество: на 31 януари 1948 година под заглавие \"Сексуалното поведение при мъжете\" в САЩ излиза първият доклад от т. нар. серия \"Доклади на Кинси\". Колко често мастурбират мъжете? Колко са тези, които изневеряват? Сношават ли се с животни? Докладът на Кинси дава отговор именно на тези въпроси. Пет години по-късно излиза и неговият втори доклад. Той е озаглавен: \"Сексуалното поведение при жените\".     Проектът на Кинси е гигантски. Всъщност той възниква по една случайност: по време на подготовката си за един лекторски курс на тема \"Брак и семейство\" в университета в Индиана, Алфред Кинси, който до този момент е познат като зоолог и ентимолог, внезапно открива, че не съществуват почти никакви данни за сексуалния живот на американците. Това неминуемо събужда изследователския му интерес.   В продължение на 15 години Кинси и неговият екип интервюират анонимно 5300 мъже и 5940 жени, като им задават стотици въпроси за тяхното сексуално поведение. До тогава тази тема е табу в САЩ.   Най-важните резултати от изследването на Кинси сочат, че близо 50% от американците са донякъде бисексуални, почти всеки мъж мастурбира, а 22% признават, че садо-мазохистичните сексуални техники са възбуждащи. Докладите на Кинси се смятат за крайъгълен камък в сексологията. Но към тях са отправени и критики, свързани с подбора на интервюираните, сред които има твърде много затворници.   Кинси е упрекван също за това, че подхожда безкритично към темата за педофилията. Въпреки това неговите публикации се превръщат в международни бестселъри, а мнозина и до днес смятат, че те поощряват сексуалната революция от 1960-те години. Защото по негово време американците са знаели повече за чифтосването при определени видове животни, отколкото за сексуалното поведение на мъжа и жената.   70 години след първия доклад на Кинси е време за равносметка. По тази тема Щефан Деге разговаря с германския сексолог Якоб Пащьотер.   Г-н Пащьотер, с какво Кинси, който първоначално се изявава като ентомолог и зоолог, шокира навремето света? Той разглеждаше хората през същата призма, през която изследваше и осите, т.е. без никаква морална оценка. Именно това шокира навремето хората по света.   Абсолютно. Кинси изследваше сексуалното поведение на мъжа и жената напълно безпристрастно. Той не обслужваше при това ничии цели. Дотогава сексологията имаше този недъг, че се възприемаше като идеология. Тя се занимаваше главно с това как да се поощрят условията на живот на социално непривилегированите слоеве на населението. Интересното от времето на Кинси беше това, че още 30 години преди неговите изследвания фондацията \"Рокфелер\" е била готова да отпусне пари за подобен проект, но е трябвало да бъде намерен някой, който да не обслужва някаква идеологическа цел, а да провежда обективно и трезво изследователския проект.   Да, напълно. Така е било впрочем и в Германия. Тук началото на сексологията е положено от германски дерматолози от еврейски произход. Странно е, но в Германия темата за сексуалните заболявания попада в областта на дерматологията. И още от самото начало тази тема е идеологизирана, тя се свързва с леви социалистически идеи във връзка с предпазването от забременяване и абортите.   Да, той самият се е смятал за такъв. Кинси е изпитал на собствен гръб пуританските предубеждения и е страдал от тях. Включително що се отнася до изследванията му. Той е провел разговори с близо 20 000 души, които след това е анализирал. Сред тях са и хиляди интервюта със затворници и протестантски проповедници. Той е направил чисто емпирични изводи за сексуалното поведение на човека.   Кинси и екипът му в университета в Индиана     На съвършено различни, разбира се. Онова, което Кинси не е знаел и което не е известно също така на днешната сексология, е въпросът как различните двойки изживяват сексуалността. В това отношение китайците са ни изпреварили много - те още преди 5000 години започват да възприемат сексуалността много сериозно. Вместо да смятат, че когато връзката е добра, добрият секс се случва от само себе си, китайците преобръщат нещата. И казват: връзката е добра, когато сексът е добър.     Да, но само по отношение на количествените показатели, а не на качествените. Големият проблем на Кинси беше, че се опитваше да установи някакви обективни параметри. И реши да приеме за такъв параметър оргазма. Но както всеки от личен опит знае, оргазмът може да бъде повърхностен или дълбок, или пък безкрайно удовлетворяващ. Кинси никога не си е задавал въпроса за качествените показатели.     В Германия сексологията не се взема достатъчно насериозно. Нито политиците, нито университетите я вземат достатъчно насериозно. А тя би трябвало много повече да се утвърди като наука.", "date": "2018.02.02", "title": "Д-р Секс, който преди 70 години шокира света"}
{"url": "http://www.classa.bg/%D1%81%D0%B2%D1%8F%D1%82/item/378123-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D0%BC%D0%BE%D1%8F-%D1%87%D0%B8%D1%87%D0%BE-%D0%BA%D0%BE%D0%BB%D1%8C%D0%BE", "text": "            Днес (1 февруари) е ден за възпоменание на жертвите на комунизма. Не обичам такива дни, в които скръбта става юбилейна, не обичам патос - нито героизиращ, нито виктимизиращ. Защото юбилейната скръб е абстрактна - по някакви числа, колко души са загинали в лагерите и прочие.   Моята скръб и паметта ми са съвсем конкретни. На този ден ще ви разкажа за един концлагерист - чичо ми Никола Кьосев. Единствен от синовете на дядо ми Гиго, кожар, дребен търговец, преди 1944 той получава пари и учи в Американския колеж. Завършва го с отличие, но след 9 септември това добро образование веднага се превръща в голям недостатък - дюкянът на дядо ми е експроприиран, малкото пари се стопяват, а той никъде не може да си намери работа. Тогава - било е някъде през бедните 1950-те години - той се свързва със свой бивш учител от Американския колеж, който по това време е консул в американското посолство в София.    Очевидно от чудене как да помогне консулът му дава идея да изработва фолклорни кукли, български сувенири, които американското посолство да подарява на свои гости от САЩ. Това се оказва фатална грешка. ДС не спи и не след дълго чичо ми е арестуван, обвинен (ако въобще е имало някакво обвинение, не успях да разбера) за нерегламентирани контакти с чужденци, а освен това и за... шпионаж. Намекват му, че вътре в куклите имало тайни съобщения, с които той предавал на врага важна информация за родината.     Тази история е истина, млади хора, не е зловеща шега. Чичо ми заминава за неопределено време в Белене, на лагер. Излиза по също толкова неясни причини след около година и половина, с тежка язва, която предизвиква кръвоизлив, спасяват го по чудо. След това години наред не може да си намери работа, после работи какво ли не, накрая става преводач на техническа литература срещу хонорар. Това работи почти до края на живота си, умря на 94 години.   Чичо Кольо не обичаше да говори за Белене. Научих, че е бил там, чак когато излязох от казармата, на 22 години. Разпитвах го много, но той не искаше да разказва. Разбрах само, че е имало бой и комари, че било бедно, грозно и мизерно, че много хора са умрели. Впрочем, като стана дума за грозно - пътувал съм по Дунава с лодка и мога да ви уверя, че остров Персин и района на Дунав около Белене с малките островчета и каналите с надвиснали величествени дървета между тях са едно от най-красивите места, които съм виждал. Но за концлагеристите е било грозно.   Чичо ми сякаш напълно се беше разделил с този травматичен спомен. Не познавам по-активен и жизнен, по-позитивен човек от него - беше активист на протестантската църква в София, събираше литература за родния, любимия Дойран, имаше огромна библиотека с много съчинения за Македония, беше фотограф и филателист, събираше картички, четеше научна фантастика, обичаше децата, мен специално. И най-важното - беше пътешественик. Първо, по времето на късния соц, с писма поддържаше връзка с много от своите съученици от Американския колеж, разселени къде ли не по света (през 1990-те години гостувах на едни негови съученици в Лондон, по негова препоръка). После започна да пътува реално, със сина си Любен, като всеки път спестяваше дълго.    Успя да посети какви ли не места и хора по света. От подновения Американски колеж в София го откриха незнайно как и го направиха почетен ученик на училището. Беше много щастлив, показваше ми албуми със съученици от 1930-те години, албуми със свои фотографии от пътуванията. На стари години се захвана и направи родословно дърво на нашия дойрански род. Страдаше много от това, че внукът му се беше преселил в Германия и не поддържаше никаква връзка с него, с нас, с България.   Това е историята на чичо Кольо, който навярно е един от малкото, успели да превърнат Белене в жизнена енергия. Повечето концлагеристи не съумяват да го постигнат, мнозина оцелели се самоубиват години, понякога дори десетилетия след преживяното - пост-травматичен синдром. Прави го даже Бруно Бетелхайм, един от теоретиците на концлагерния травматичен опит. Бетелхайм се самоубива в нощта, в която се отбелязва 52-та годишнина от нахлуването на нацистите в Австрия.       Разказвам всичко това не само защото съдбата на тези хора ме натъжава. А защото съм бесен от модния израз на глупави млади хора: „Айде стига с тия концлагери!\". Те избързаха да затворят книгата на миналото, преди въобще да са я прочели. Преди да са прочели и една страница. И сега спорят за третия пол. Да ви кажа от позицията на паметта - третият пол не е заплашително бъдеще, той е реално минало.    Трансхуманизмът не ни очаква, той вече е бил. Защото концлагерите са родили първите трансхуманоиди, хора без пол, без възраст, без социален статус, без джендър роли, за които Примо Леви възкликва „Нима това е човек?\", а Агамбен помества техния „оголен живот\" в самия противоречив център на модерното общество. Загубилите надежда, концлагерните „мюсюлмани\" (не става дума за бежанци и ислямисти, четете Леви) са били първите екстремни същества отвъд пол и джендър, отвъд надеждата и човешкото. И днес честваме именно тях, отвъд-хората от близкото минало. Навремето не е имало конвенции, които да ги защитават. Само ние, спомнящите си за тях, сме им останали.", "date": "2018.02.02", "title": "Историята на моя чичо Кольо"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378114-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-2-%D1%84%D0%B5%D0%B2%D1%80%D1%83%D0%B0%D1%80%D0%B8", "text": "Не ви очакват големи успехи и постижения, но също така и проблеми не се очертават. Ако дадете предимство на дисциплината, тогава ще спечелите. Възможно е, неочаквано да ви поканят на семинар или изпратят в командировка. Със старите си приятели, може да се срещнете след работа, да отидете на кафе или бар. Очаква ви, приятна новина свързана с парите или кариерата. За да избегнете конфликти с близките, ще имате нужда от спартанско търпение и мъдър подход. Оригиналността в работата, ще ви позволи значителен напредък. От равновесие, може да ви изкара възрастен роднина, но се опитайте да не падате духом. Препоръчително е, да бъдете снизходителни към онези хора, които са направили много за вас. Физическото ви състояние не е добро, затова укрепете имунната си система. Компромисно решение, по отношение на любим човек, няма да се получи веднага. Ще отнеме време да забравите и простите всичко. Вечерта е подходяща за интелектуални игри и релаксация. Ще трябва да решавате практически въпроси, както и да се заемете с домакинска работа или ремонт. Поставете в ред всичко, което е в хаос. Не е необходимо да налагате табута върху това, което е станало тенденциозно. В личния ви живот, всичко ще се подобри, ако не пречите сами на топлите и надеждни отношения. Препоръчително е, да се заемете с ежедневните си дела, така че нищо да не остане без внимание. Реалистично преценявайте ситуацията с парите, в която сами сте влезли. Не трябва да се отказвате от пътуване, но трябва добре да подберете транспорта. Напрегнати моменти, очакват семейните. Трябва да гледате на нещата реално, вместо да витаете в облаците. Вашето романтично настроение, може да бъде разбрано, но за известно време, оставете любовта и се заемете с работа. Много неща могат да бъдат постигнати, ако не се подавате на мързел и завист. Вечерта, ще трябва да защитите интересите си в семейството. Има шанс да излезете победител. Възможни са, не големи разногласия в отношенията с колеги и приятели. Понякога включвайте интуицията си, за да не допуснете грешка и обидите достойни хора. Не се опитвайте да експериментирате с парите, в противен случай, ще останете без тях. Необвързаните, ги чака романтична среща, спомените от която, ще останат за дълго време. Ще може да напреднете толкова рязко в кариерата си, че незабавно ще укрепите позициите си в по-висшите кръгове. Основното нещо е, не забравяйте за вашите преки задължения, докато се къпете в лъчите на славата. За решаването на лични проблеми, намерете друго време. Сега трябва спешно да се справите с подреждането на дома и дребните ремонти.   Очаква ви ден, в който може да разрешите миналите проблеми без много суета. Справянето с трудностите във финансите е възможно, ако действате сами, но без да инвестирате. Щастлив ден за тези, които са се заели с ремонт на кола или апартамент. Вечерта, ще се примирите с човек, с когото отдавна сте били скарани. Трябва да станете по-общителни, за да намерите съюзници и нови приятели. Без да се съмнявате, се захванете с нови и мащабни проекти, тогава успехът ще бъде на ваша страна. Романтичните запознанства, на необвързаните, няма да станат съдбоносни, но ще донесат много положителни и вдъхновяващи моменти. Вечерта може да се отпуснете сред природата или в кръга на семейството. Очаква ви един продуктивен ден, когато ще може да извлечете полза от вашите таланти. Ще откриете толкова много необичайни и ярки неща в себе си, че сами ще се изненадате. Възможни са новини, свързани с роднини, но те няма да ви разстроят. Ситуацията с парите, може да стане критична, ако не сте платили сметките си или сте взели голям заем от банка. Очаква ви добър ден, но състоянието на здравето ви, няма да бъде на ниво. Възможна е лека простуда или умора след работа. Опитайте се, да укрепите имунитета си с народни средства, а също и да се загреете. Вечерта, ще ви върнат някаква важна вещ или документ, който ще реши много проблеми.", "date": "2018.02.02", "title": "Дневен хороскоп 2 февруари"}
{"url": "http://www.classa.bg/%D1%81%D0%B2%D1%8F%D1%82/item/378115-%D0%B0%D0%B4%D0%B2%D0%BE%D0%BA%D0%B0%D1%82%D1%8A%D1%82-%D0%BD%D0%B0-%D1%80%D0%B0%D1%82%D0%BA%D0%BE-%D0%BC%D0%BB%D0%B0%D0%B4%D0%B8%D1%87-%D0%B3%D0%B5%D0%BD%D0%B5%D1%80%D0%B0%D0%BB%D1%8A%D1%82-%D1%89%D0%B5-%D1%83%D0%BC%D1%80%D0%B5-%D0%B2%D1%81%D0%B5%D0%BA%D0%B8-%D0%BC%D0%BE%D0%BC%D0%B5%D0%BD%D1%82", "text": "Бившият военен лидер на босненските сърби генерал Ратко Младич може да почине в някой от идните дни, заяви вчера неговият адвокат Драган Иватич, цитиран от \"Вечер\". \"Генерал Младич може да почине днес или утре.      Третирането от страна на Хагския трибунал за него е като да го карат на играе руска рулетка, но не с един, а с повече куршуми,\" каза адвокатът. \"Младич трябва да бъде спешно хоспитализиран, тъй като лекарите са убедени, че рискът за живота му е шест пъти по-висок,\" продължи той.    На 22 ноември миналата година трибуналът в Хага изрече най-високата възможна присъда за Младич - доживот, след като бе признат за виновен по 11 точки от обвинението.", "date": "2018.02.02", "title": "Адвокатът на Ратко Младич: Генералът ще умре всеки момент!"}
{"url": "http://www.classa.bg/%D1%81%D0%B2%D1%8F%D1%82/item/378116-%D0%BA%D0%B0%D0%BD%D0%B0%D0%B4%D0%B0-%D0%B8%D0%B7%D1%85%D0%B2%D1%8A%D1%80%D0%BB%D0%B8-%D0%B4%D1%83%D0%BC%D0%B0%D1%82%D0%B0-%D1%81%D0%B8%D0%BD%D0%BE%D0%B2%D0%B5-%D0%BE%D1%82-%D1%85%D0%B8%D0%BC%D0%BD%D0%B0-%D1%81%D0%B8", "text": "Канада променя химна си, за да бъде полово-неутрален, предадоха осведомителните агенции. Сенатът гласува за замяната на две думи в английската версия на текста на песента, съобщават местни медии. Така думите \"закон за всички твои синове\", вече ще бъде \"закон за всички нас\".  \r\n   \r\n   По този повод вече плъзнаха коментари в мрежата кой химн ще се изпълнява на олимпиадата в Сеул и ще успеят ли канадските спортисти да запомнят новата редакция, за да изпълнят изискването да бъдат полово-неутрални. \r\n", "date": "2018.02.02", "title": "Канада изхвърли думата \"синове\" от химна си"}
{"url": "http://www.classa.bg/%D1%81%D0%B2%D1%8F%D1%82/item/378117-%D0%B7%D0%B0%D0%B3%D1%83%D0%B1%D0%B8-%D0%BB%D0%B8-%D1%80%D1%83%D1%81%D0%B8%D1%8F-17-%D0%B3%D0%BE%D0%B4%D0%B8%D0%BD%D0%B8-%D1%81-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BF%D1%83%D1%82%D0%B8%D0%BD", "text": "В редовете както на патриотичната, така и на либералната опозиция е популярен лозунгът за загубените 17 години под управлението на Владимир Путин. При това оценките на това, което е било загубено, се различават в зависимост от политическата ориентация на опозицията. Либералите смятат, че са загубили отвореността на пазара и са изпуснали времето за създаване на институции, които да създадат тази отвореност. Патриотите смятат, че са изгубили време за държавни капиталовложения в структурното преустройство на отраслите на икономиката и създаването на институции, предпазващи я от експанзията на външния пазар.     Две противоположни системи от критерии, а изводите са общи: Русия при Путин загуби 17 години. Ще кажете – а нима това е възможно? Как е възможно едновременно да се утвърждават противоположни неща, а изводите да съвпадат? При цялата привидна безсмислица на подобна картина, тя съществува.   Върху нас всеки ден се излива поток от стенания за изпуснатите 17 години и се появяват различни списъци с претенции. Но ако упреците са абсурдни, в какво всъщност се състои работата? Загубихме ли нещо за 17 години, или спечелихме нещо? И виновен ли е Путин в нещо, или напротив, не е виновен и даже заслужава признание?     За да си отговорим на този въпрос, нека си спомним, че Русия от постсталинистките съветски времена става във все по-голяма степен суровинна страна. Нефтът и газта са основата на нейния износ и приходи в бюджета. А когато не е имало нефт и газ, най-важният дял от стратегическия износ са били другите видове суровини. Именно това, а не географското положение, винаги е било причина за военните нашествия на Запада срещу Русия. Бедният на суровини, но богат на пари, Запад винаги се е стремил да се сдобие с контрол над суровинните страни. И доста е преуспял в това изкуство. Финансово-икономическите инструменти за колонизация днес са много по-ефективни от военните, въпреки че при необходимост и военните се използват без колебания.   Рецептата на съвременната колонизация е проста и отдавна е описана в пресата. Като начало в богатата на суровини страна се организира икономическа дестабилизация. След това се подкупва управляващия елит. Това не е трудно. Икономическата криза преминава в политическа. После на фона на всеобща криза сменят властта с прозападна. Новата власт отваря пазара си за транснационалните корпорации. За да се запази контрола, принуждават страната да тегли кредити от МВФ. Дълговете ѝ нарастват в геометрична прогресия и контролът върху икономиката ѝ все повече преминава в ръцете на западните ТНК. След това от страната се взима десетки пъти повече от това, което е било вложено.   Военният и чиновническият апарат на колонията минава през обучение в САЩ, където им се промиват мозъците и се вербуват от спецслужбите. След това в родината ги чакат кариера и власт. И те вярно служат на господарите си, разбирайки, че народът ги ненавижда и без защита от страна на САЩ няма да оживеят. Така е навсякъде – от Нигерия до Украйна. Апотеозът е в Мексико, където държавата няма право да се меси в работата на нефтените компании. Без разлика дали те са частни или държавни. Ето такъв е мексиканският суверенитет. Чист пример за суровинна икономика е Венецуела. Осем милиарда тона нефт в проучени и потвърдени запаси – съгласете се, това е сериозно. Защо сериозно? Да, най-важното. Феноменът шистов газ в САЩ не се появи от въздуха.    Той има своята предистория. Джордж Буш младши по време на управлението си се сдобива с разрешение да добива нефт в националните паркове. По тази причина нашите либерали световните еколози го ругаха дълго време. Но специалистите знаеха – тази принудителна стъпка беше предприета, защото проучените запаси от нефт в САЩ свършиха, а наличните щяха да стигнат за десет години. В Канада за осем. Това беше в началото на 2000-те. По-точно – през 2002 г..   Сега разбирате, защо в света протече поредица от цветни революции в Близкия Изток и защо за САЩ нарасна значението на Нигерия, Либия, Мексико, Венецуела и Русия. Стават ясни и причините за революцията на шистовия газ в самите САЩ. Нефтът от традиционните източници в САЩ беше на привършване. Именно в това трябва да се търсят причините за перестройката в Русия.   Достъпът до руския нефт беше главната идея на Запада. Перестройката се проведе по класическата схема на преврата във Венецуела, когато хунтата арестува Чавес и за известно време го държа в затвора. Тогава Чавес беше решил да промени управлението на държавните нефтени предприятия. Забележете, на държавните. Видът на собствеността въобще не е пречка за корумпираността на управляващите.   Тогава САЩ платиха на венецуелските профсъюзи, държавни чиновници и генерали и те организираха стачките из страната и ареста на Чавес. В края на краищата, нали целият военен и държавен елит беше учил в САЩ, имаше там сметки, недвижими имоти, там живееха семействата и децата му. В СССР по аналогичен начин завербуваната част от партийната номенклатура предизвика колапс в икономиката, недоволство и смяна на курса, включително и такива ключови етапи като преврат разстрел на Върховната рада.   Чавес го арестуваха, обаче десантните части и средният команден състав не се съгласиха с пуча. Те разбираха, че държавният интерес на Венецуела се състои в това да се запази независим от САЩ нефтения сектор. САЩ предупредиха, че „каквото е направено, е направено” и Чавес не трябва да бъде освободен. Но десантчиците го освободиха. Тогава САЩ изискаха пучистите да не бъдат разстреляни заради „правата на човека”. Не ги разстреляха – На Чавес му беше необходимо да продава нефт на Америка. Заметоха конфликта и оставиха петата колона.     В една суровинна страна държавните чиновници, обслужващи суровинния сектор, са най-главното, и в същото време, най-слабото звено, готово за предателство и подкупване. Във властта няма приятели и братя. Близките са по-опасни от по-далечните – Цезар именно от Брут е очаквал най-малко удар с нож, но именно Брут възглавява заговора. Успяват да арестуват Чавес именно благодарение на предателството на най-близкото му обкръжение. Не Навални, а именно суровинните и нефтогазовите чиновници, на които Путин даде всичко, са най-опасни за него. Неслучайно американците насочват февруарския си удар именно срещу тях.   Заедно с тях вървят и чиновниците от финансовия сектор, понеже суровината, нефтът и доларът вървят ръка за ръка. Както показва съветският опит, генералитетът в този случай може да остане пасивен и нестабилен. Или ще премине на страната на пучистите, или ще стои настрана и ще чака резултатите от заговора, за да се присъедини към победителя.   Русия се оформя като суровинна страна дълго преди Путин. От времената на Хрущов, който или сам или по подстрекателството на съветниците си разгроми съветския промишлен комплекс, започна да се оформя класата на управляващите нефта и газта чиновници, които съставиха гръбнака на петата колона. Разбираемо е, че те въвлякоха в делото си и част от висшите чиновници в КГБ и правителството, тъй като без тяхното съучастничество беше невъзможно да се взаимодейства със Запада и да се готви преврат в СССР. При Брежнев всичко се разви и укрепи и при   натрупаният потенциал премина в стадий на реализация.   Когато работата стигна до Путин, в Русия вече от много години господстваше оформената най-мощна класа от чиновници, получили достъп до собствеността и износа на капитали и кръвно свързана в интересите си със Запада, която по потенциал на властовия си ресурс е съпоставима с възможностите на страната. Своеобразна държава в държавата. Противостоящите на тази класа патриотични в добрия смисъл на думата групи бяха малки фрагментарни части в общата картина и или взаимно се изтласкваха от властта или се самоунищожаваха.   Всички си мислят, че е достатъчно Путин да създаде група от типа на ОНФ, да се обърне към нацията по телевизията, да подпише няколко указа и край с петата колона. Всички ще се вдигнат и ще победят хидрата. Това е огромно заблуждение. Хидрата не е външен пришълец, а неотменна част от собствения организъм, без която страната няма да преживее и ден. А други няма и няма откъде да се вземат.   Именно за да може да ги управлява и да предотврати сговор е създадена приближената до Путин партия „Единна Русия”. Тази партия няма никакви други задачи. Ролята ѝ в гласоподавателната машина е второстепенна – това е този кокал, който хвърлят на хищника, за да не се нахвърли върху дресьора. При необходимост президентът може да се договори с всички партии в Думата и без господството на партията на властта. Така беше дълго преди появата на „Нашият дом е Русия” и „Единна Русия” и работеше прекрасно. Но дойде време, когато чиновниците трябваше да се поставят под контрол. Предотвратяването на неконтролируем заговор против президента – това е главната цел на създадената партия на властта.     Путин беше този, който спаси Янукович, обаче няма кой да спаси самия Путин. В суровинната страна суровинните и финансовите чиновници по съвкупен административен ресурс надвишават този на президента. Това е стабилен и подвижен монолит, който внимателно следи всяко движение и намерение на държавния глава. При най-малката заплаха всички разединени групи и кланове по интереси моментално се обединяват. В спомените на един от бившите чиновници в правителството от края на 90-те открито се казва, че правителственият апарат е в състояние да дискредитира и да унищожи политически, който и да било глава на кабинета, ако му се стори опасен. И така да удари по президента.   Любимец на апарата беше Валентин Павлов, министър на финансите при   и автор на несполучливата парична реформа. Чуждите апаратът ги изяждаше безпощадно, като изумително изтънчено се намесваше в процеса на уж на пръв поглед старателното изпълнение на получените програми, които в хода на изпълнението се превръщаха в своята пълна противоположност като резултат. Ненавистта на народа беше гарантирана. Високият рейтинг за два месеца ставаше на пух и прах.   Никой не може да се справи с това, нито президентът, нито министър-председателят не можеха и не могат и до ден-днешен. И това е така не само в Русия – в Англия и САЩ нещата стоят по същия начин – Тръмп е свидетел, няма как да се излъже. В Европа също господства чиновническата класа. И СССР от Сталин до   не е изключение. Тази традиция се запази и даже стана по-силна в постсъветска Русия, независимо от това че всички други основи на управлението рухнаха. Солодарността на чиновниците нараства във всички кризисни времена, съществувайки на ниво на животинския инстинкт за оцеляване.   Така късносъветският правителствен апарат своевременно, воювайки с Елцин не за държавата, а само за своите интереси, уби репутацията на Гайдар, което удари по Елцин и възпрепятства неговата активност, и пощади Черномирдин, който беше свой и не се бъркаше в апаратните интереси. Елцин си направи изводите и позабави ход. Апаратът просто презираше Немцов, търпеше го и го игнорираше, докато последният се занимаваше с политически заявления и не се месеше в икономиката, но след историята с принудителното му преместване на Волга търпението на апарата свърши. Унищожиха Немцов, като го представиха на Елцин като пълен идиот и шут, който никога няма да бъде възприет на сериозно. За да избегне конфликта с чиновниците, Елцин прибра Немцов по-далеч от греха.   Сериозен конфликт имаше между апарата и правителството на Лужков – оттогава неприятностите му непрекъснато се увеличават. Кириенко като временен изпълнител не го закачаха, добре че той не започна да схваща текущите процеси и не беше заплаха за чиновниците с конкретни планове.    От Медведев апаратът въобще не се боеше, защото той не припарваше до интересите на чиновническото съсловие. Медведев не се занимава въобще с ръководство на правителството, не пресича никакви интереси и затова времето на неговото премиерство мина спокойно. Правителственият апарат не обича Путин, но понеже той не го закача, не му правеха големи мръсотии, нито по времето, когато беше министър-председател, нито докато е президент. А могат, когато си поискат. Засега се ограничават с незначителни саботажи. Нито едната, нито другата страна не преминава границата и не обявява война на другата.   Впрочем, най-любимият ръководител на правителствения апарат беше Михаил Касянов, „Миша двата процента”. Самият той произхождащ от недрата на държавноплановия апарат, Касянов беше възприеман като свой, той знаеше всички неписани закони и скрити възможности на това съсловие и не само че никога не вървеше срещу интересите им, но и във всичко им помагаше.    Той много добре познаваше способността им да убият всяко политическо начинание на който и да било управник. Да направят така, че всеки управник да изглежда безпомощен и неспособен. За да може народът да му се разгневи. А управникът нищо не може да им направи. Та нали те са заети с текущото управление, а никой друг не го познава по-добре от тях. Политикът дава цели, но те носят страната върху плещите си. Спомнете си поне съдбата на многострадалните майски укази на Путин. И множеството последващи негови насоки, които чиновниците старателно саботират. Конфликтът с чиновническото съсловие е смъртно опасен за всеки невнимателен държавен глава и висш политик.     Седемнадесет години Путин внимателно маневрира и разплита това доста заплетено кълбо, без да дава възможност държавността на тежко болната и слаба Русия да бъде срината. Та нали управляващата класа в Русия е почти 100% заразена от предателство и е готова да избяга на Запад. Цялата вкупом – от либералите до патриотите. Пример – историята със срамежливо закритите в последния момент сметки на члена на КПРФ (!) Грудинин в Австрия.   „Аз нямам никакви сметки зад граница, но имам роднини там. Да, направих операция на майка си в чужбина, сестра ми също претърпя операции в чужбина. Да, скоро ще бъдат похарчени още много пари, впрочем, не само от мен, но и от моите сътрудници. Лекувахме хора в Израел, в САЩ”, – каза Грудинин.   Мисля, че всички, които поне веднъж са се сблъсквали с преведените извън границите на Русия пари, ще се удивят на този аргумент – наистина ли сега за заплащане на операция е необходимо да се отваря сметка зад граница? В епохата на SWIFT и електронните сметки? Та нали ако има договор с клиниката, може да се даде банкова гаранция или в края на краищата да се направи предплащане от сметка в Русия, или да се плати с карта, защо да се открива сметка в Австрия? И то за такива суми и то в ценни книжа? За какви заспали бабички от електората на КПРФ е предназначена тази глупост?   Виждаме повсеместна готовност за продажничество във всички слоеве на нашите елити – отгоре отдолу и отляво надясно. Каквото и да говорят на електората си, при първа възможност ще изнесат парите. Това е изгодно и няма да позволят да им се отнеме тази възможност. Ще изядат всеки, който се опита.   Путин седи върху вулкан. Този вулкан са интересите на държавните чиновници и предприемачите. Дали са нефтени босове или председатели на червени колхози на името на Ленин, всички искат да имат лични сметки на Запад.   Ето такава е управляващата класа в Русия. Тя е огромна и монолитна. По властови ресурс многократно превъзхожда ресурса на президента. Тя възниква в недрата на съветския строй и друга нямаме и няма откъде да вземем. Тя се е оформяла и увеличавала в продължение на десетилетия. Само като попаднат във властова ситуация, веднага събират пари и ги извеждат извън страната зад граница. И нищо не може да се направите, освен ако не искате да получите нож в гърба или отрова в чинията. Какво да се направи с това, за да не се провали страната, никой не знае, особено тези, които казват, че знаят. Или лъжат, или не са запознати с целия проблем.   А сега обяснете как за 17 години президентът може да промени тази държавна машина, работеща само с такова гориво? Как един човек може да се справи с такава армия? Тя е послушна дотогава, докато смята, че я водите в нужната за нея посока. Всяко подозрение по адрес на държавния глава я превръща във вражеска армия, много по-опасна от всички армии на НАТО взети заедно.   Вече не говоря за отровения Сталин, чийто труп компартията провеси на кремълската стена за всеобщо поругание. Помните ли преврата? Всесилният генерален секретар се оказа в едночасова изолация. Сега казват, че всичко е организирал сам. Може и така да е.     Понеже във Форос отлетя главата на СССР, а се върна заложник на добрата воля на Елцин. А   ходеше на работа дотогава, докато това не додея на регионалния княз. И това се нарича „сам си го направи”? Нещо не се връзва.   С оглед на гореизложеното, по мое мнение оценката на путиновите 17 години управление на страната става съвършено противоположна. Станаха изразителни промени – петата колона загуби колосална част от своя ресурс именно затова, защото ѝ го отнемаха много бавно – жабата не разбра, че я варят. Но запазената част от техния ресурс е още голяма и критична за хвърлянето на страната в хаос.   Затова много нужни и важни решения за развитието и укрепването на страната и ръста на благосъстоянието на народа трябва да се отлагат, а равновесието на силите се променя много бавно. Защото политиката е изкуство на възможното, а не на пожеланото. От тази гледна точка изминалите 17 години имаха преломен характер и в никакъв случай не могат да се смятат за загубени.  ", "date": "2018.02.02", "title": "Загуби ли Русия 17 години с Владимир Путин?"}
{"url": "http://www.classa.bg/%D1%81%D0%B2%D1%8F%D1%82/item/378118-%D0%BD%D0%BE%D0%B2%D0%B8%D1%8F%D1%82-%D1%87%D0%B5%D1%80%D0%B5%D0%BD-%D1%81%D0%BF%D0%B8%D1%81%D1%8A%D0%BA-%D0%BD%D0%B0-%D1%81%D0%B0%D1%89-%D0%BC%D0%BE%D0%B6%D0%B5-%D0%B4%D0%B0-%D0%BF%D0%BE%D0%B4%D0%BF%D0%BE%D0%BC%D0%BE%D0%B3%D0%BD%D0%B5-%D1%81%D0%B5%D1%80%D0%B8%D0%BE%D0%B7%D0%BD%D0%BE-%D1%80%D1%83%D1%81%D0%BA%D0%B8%D1%8F-%D0%B1%D1%8E%D0%B4%D0%B6%D0%B5%D1%82", "text": "Руските милиардери може скоро да се принудят да върнат капиталите си вкъщи.           „Връщането на капитали в страната започна преди няколко години, когато руските граждани започнаха да губят активи зад граница, а чуждите правителства невинаги следваха закона. Това вече доведе до консолидация на богатите хора около ръководството на страната”, заяви пред RT Глеб Задоя, водещ анализатор в Analitika Online.   Санкциите и натискът на Запада не означават непременно, че капиталът ще се върне в Русия, тъй като има и други пазари като Китай и Индия.         Ако санкциите се задържат поне още една година, то „Русия ще има възможност да се възползва от „външни” инвестиции”, стига необходимата инфраструктура да е създадена от бизнеса и от правителството, смята Задоя.   „Най-вероятно гражданите, които са в списъка „Кремъл”, най-малкото ще се замислят дали да не върнат капиталите си в Русия, или в други юрисдикции, за да се защитят в случай, че американците започнат да налагат истински санкции. Нещо повече, Русия има специални механизми, които позволяват на олигарсите да върнат парите си обратно в страната. Такива са поверителните облигации, предназначени за връщане на капитали в Русия”, каза анализаторът от Forex Optimum Иван Капустински.       Едно нещо е да отидеш някъде да харчиш пари, съвсем друго е да се опитваш да станеш част от местния елит, добави той.   „Оценявайки потенциалните мрачни перспективи, можем да кажем, че значителна част от капиталите най-вероятно ще се върнат в своята родина.     Има и друга гледна точка, според която списъкът „Кремъл” едва ли ще промени нещо, защото не идва като гръм от ясно небе. „Най-вероятно вече са предприети някакви мерки, тъй като първите санкции бяха въведени преди почти четири години. Предвид позициите на Русия и САЩ за Крим е очевидно, че санкциите ще останат, и то задълго. Списъкът „Кремъл” беше анонсиран преди шест месеца, защо не са прехвърлени крупни капитали досега? Обикновено се вземат мерки предварително.       Михаил Машченко, анализатор в социалната мрежа за инвеститори в Русия и ОНД – eToro, казва, че новият списък още не налага санкции. „В този списък няма особени ограничения и вероятно, тези, които желаят да продължат живота си в чужбина, ще намерят вратички. Малко вероятно е хората в подобен разширен списък да бъдат подложени на строги ограничения и е напълно възможно в бъдеще списъкът дори да бъде редуциран”, заявява той.", "date": "2018.02.02", "title": "Новият черен списък на САЩ може да подпомогне сериозно руския бюджет"}
{"url": "http://www.classa.bg/%D1%81%D0%B2%D1%8F%D1%82/item/378119-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BE%D1%82%D0%B2%D0%B0%D1%80%D1%8F-%D0%B2%D1%80%D0%B0%D1%82%D0%B8-%D0%B8-%D0%B7%D0%B0-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%B0%D1%82%D0%B0-%D0%BD%D0%B0-%D0%BC%D0%B8%D0%B3%D1%80%D0%B0%D0%BD%D1%82%D0%B8", "text": "Промяната е резултат от компромисно решение на преговорите за широка коалиция между консервативния блок на канцлера Ангела Меркел и социалдемократите. Вътрешният министър Томас де Мезиер заяви, че се търси златна среда между човечността и отговорността и между щедростта и реализма.", "date": "2018.02.02", "title": "Германия отваря врати и за семействата на мигранти"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378111-%D0%B0%D0%BD%D0%B8-%D1%85%D0%BE%D0%B0%D0%BD%D0%B3-%D0%B2%D0%B7%D1%80%D0%B8%D0%B2%D0%B8-%D0%BC%D1%80%D0%B5%D0%B6%D0%B0%D1%82%D0%B0-18", "text": "Фолк изпълнителката Ани Хоанг взриви мрежата с палаво видео, на което си показва гърдите.    Разкрепостената половинка на режисьора Люси Иларионов танцува полугола пред камерата и прави еротични движения.      Пайнерката е само по бикини и потниче, което вдига, за да си покаже прелестите.      Клипчето е озаглавено „For you baby\" и вероятно е адресирано до любимия й. Скандалното в случая е, че стриптийз кадрите са публични и вече хиляди мъже са изплакнали очи.  ", "date": "2018.02.02", "title": "Ани Хоанг взриви мрежата  18+"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378112-%D1%87%D0%B5%D1%80%D0%BD%D0%B0%D1%82%D0%B0-%D0%B7%D0%BB%D0%B0%D1%82%D0%BA%D0%B0-%D0%B8%D0%B7%D0%BE%D1%81%D1%82%D0%B0%D0%B2%D0%B8-%D0%BC%D0%B8%D1%80%D0%BE", "text": "Златка Димитрова се раздели с мъжа си Мирослав и се върна в Бургас при майка си. Тя е взела със себе си и своя син, който е на година и три месеца.Причина за провала на връзката на Черната Златка и мъжа й са постоянните скандали, които от месеци се вихрели в семейството.     Проблемите започнали миналото лято, когато бизнесът на Миро започнал да запада, пише „Уикенд\". Той се занимава с търговия с лавандула, в чиято цена миналата година имаше огромен спад, тъй като производството й рязко се увеличи.    Финансовите затруднения веднага се отразили върху отношенията в семейството. Миро вечно бил в лошо настроение, Златка пък недоволствала, защото за първи път от години й се наложило да ограничава разходите си и за това неудобство обвинявала своя благоверен.    Постепенно атмосферата в дома им станала непоносима. Двамата постоянно се карали, вечно намирали повод да се гледат накриво, често с часове не си говорели. Този кошмар продължил цели 6 месеца, твърдят свидетели на скандалите им. През това време двойката се опитвала да реши проблемите си, но въпреки това те все повече се задълбочавали.    Накрая Златка не издържала, приготвила си багажа, взела си сина и отпрашила при майка си в Бургас. Това станало към средата на януари. Плеймейтката обявила, че предпочита да е самотна майка пред това да издържа и детето, и баща му със своите хонорари като модел. По ирония на съдбата проблемите в семейството започват точно когато младата майка се похвали, че вече се е помирила и със свекърва си, и с бившата жена на Мирослав. През юни миналата година Черната Златка разказа в тв интервю, че е станала приятелка с предишната половинка на мъжа си.    Двете се сближили постепенно. Първо разговаряли по телефона, после започнали да се срещат и накрая Златка дори се престрашила да й оставя детето, докато пазарува. Златка и Миро вероятно скоро ще се съберат отново и ще направят опит за изгладят разногласията си, особено ако бизнесменът реши финансовите си проблеми.", "date": "2018.02.02", "title": "Черната Златка изостави Миро!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378113-%D0%BC%D0%B5%D0%B3%D0%B7-%D0%BB%D1%8A%D1%81%D0%BD%D0%B0-%D0%BF%D0%BE%D0%BB%D1%83%D0%B3%D0%BE%D0%BB%D0%B0", "text": "Миглена Каканашева се размрънка пред почитатели, приятели и всичките си последователи в социалната мрежа, че е напълняла. Дизайнерката от доста време казваше колко е слаба и как прави всичко по силите си, за да качи някое и друго кило. Изглежда сега обаче, когато мазнините в повечко са факт, Мегз недоволства. Тя пусна сторита в социалната мрежа, на които е само по клин и топ и дърпа кожата на корема си. \"Ето, сега плочките са заменени със сланинки и мазнини\", казва тя пред камерата. Мегз сравни бедрата си с тези на борец и си призна, че явно както и да изглежда, не е доволна.", "date": "2018.02.02", "title": "Мегз лъсна полугола"}
