{"url": "http://www.classa.bg/%D1%81%D0%B2%D1%8F%D1%82/item/400616-%D1%82%D0%B2%D1%8A%D1%80%D0%B4-%D0%B1%D1%80%D0%B5%D0%BA%D0%B7%D0%B8%D1%82-%D1%89%D0%B5-%D1%81%D1%8A%D1%81%D0%B8%D0%BF%D0%B5-%D0%B8-%D0%B4%D0%B2%D0%B5%D1%82%D0%B5-%D0%B8%D1%80%D0%BB%D0%B0%D0%BD%D0%B4%D0%B8%D0%B8", "text": "След отпадането на границата между Република Ирландия и Северна Ирландия, която е част от Великобритания, икономиките и от двете страни преживяха небивал разцвет. Един твърд Брекзит може да унищожи всичко.       Границата между Северна Ирландия и Република Ирландия е дълга 500 километра. Това е същевременно и бъдещата граница между ЕС и Великобритания, когато Обединеното кралство, към което принадлежи и Северна Ирландия, напусне общността. По протежението на тази граница има 270 гранични пункта. Всеки ден границата се пресича от 14 до 16 хиляди тира, които транспортират живи животни, сирене, мляко, риба, бира, уиски, и всевъзможни други стоки. Да вземем за пример сиренето. Топено сирене от Ирландия се продава в целия ЕС. То обаче се произвежда съвместно от ирландци и северноирландци: цели четири пъти суровините преминават през несъществуващата граница между двете страни преди суровото мляко, доставяно от Северна Ирландия, да се превърне в краен продукт.     Не е по-различно и при производството на бира и алкохолни концентрати. Световноизвестната пивоварна „Гинес“ се намира в Дъблин, но бирата се пълни в Белфаст. Съставките на ликьора „Бейлис“ идват от Република Ирландия, но после се смесват в Северна Ирландия, за да се върне крайният продукт обратно в Република Ирландия, откъдето потегля на път към континентална Европа. Общо пет пъти съставките на известния ликьор преминават вътрешноирландската граница. Други примери: почти 1/3 от отглежданите в Северна Ирландия овце се колят в Република Ирландия, и всяко второ пиле, излюпено в Ирландия, се пакетира като бройлер в Северна Ирландия.   Икономиката разцъфтя   Между Северна Ирландия и Република Ирландия в момента няма граница   След премахването на физическата граница между Република Ирландия и Северна Ирландия през 1998 година, икономиките в двете части на острова изживяха истински разцвет. Безработица в Северна Ирландия спадна от 13% на 3,5%. Всеки ден 30 000 работници преминават през някогашната граница, за да произвеждат или продават различни стоки. Ако въпросната граница отново стане факт, споменатото топено сирене ще се обмитява с 42 процента, изчисли наскоро „Франкфуртер Алгемайне Зонтагсцайтунг“. „Един твърд Брекзит на практика ще сложи край на месодобивната промишленост в Ирландия, ако трябва да плащаме мита по изискванията на Световната търговска организация (СТО)“, казва за ДВ Джо Брейди, ирландски животновъд от Каван Каунти. Половината от продукцията си той пласира във Великобритания. Нито една друга страна от ЕС не изнася за Великобритания повече стоки от Ирландия - това показват данни от 2017 година. Появата на граница между тях би променила този факт драстично. Ирландският институт за икономически и социални изследвания е изчислил, че при един твърд Брекзит в рамките на 10 години икономическият ръст на Ирландия ще спадне с 5 процента. Република Ирландия е шестият най-голям износител на месо в света. И ако след един твърд Брекзит ирландският износ трябва да преминава през граничен и митнически контрол, това може да засегне особено тежко Зеления остров. През 2017 година общо 475 000 товарни контейнера с ирландска продукция са се отправили през британските пристанища към континентална Европа. Това са 85% от всички товари, изнасяни от Ирландия за страните от Общността. Останалите 15% преминават през пристанищата в Дъблин, Ротердам или Зеебрюге. Бутилките с „Бейлис“ или „Гинес“ не се развалят бързо, но как бъдещото чакане по границите ще се отрази на морските деликатеси например? Сега те се изкупуват от рибарите в Ирландия, обработват се в Северна Ирландия, а после потеглят към крайните потребители - основно в южните страни от ЕС. Опасност от тежък конфликт   Опасност от нов сблъсък   Всички търговски и икономически проблеми обаче биха ни се сторили като детска игра на фона на опасността от повторно възпламеняване на стария северноирландски конфликт. „Ако по въпроса за границата допуснем грешка, отново може да умират хора“, казва по този повод бившият еврокомисар и някогашен британски държавен секретар за Северна Ирландия Крис Патън.", "date": "2019.10.09", "title": "Твърд Брекзит ще съсипе и двете Ирландии"}
{"url": "http://www.classa.bg/%D1%81%D0%B2%D1%8F%D1%82/item/400617-%D1%82%D1%83%D1%80%D1%81%D0%BA%D0%B8%D1%8F%D1%82-%D0%BF%D0%BB%D0%B0%D0%BD-%D0%B7%D0%B0-%D0%BD%D0%B0%D1%85%D0%BB%D1%83%D0%B2%D0%B0%D0%BD%D0%B5-%D0%B2-%D1%81%D0%B8%D1%80%D0%B8%D1%8F-%D0%BA%D0%B0%D0%BA%D0%B2%D0%B0-%D0%B5-%D1%86%D0%B5%D0%BB%D1%82%D0%B0", "text": "САЩ ще се изтеглят от Северна Сирия. Турция пък ще нахлуе в района. Така Ердоган ще може спокойно да изгради т.нар. \"зони за сигурност\", в които да върне сирийските бежанци. Властови игрички на гърба на най-слабите.        Доналд Тръмп никога не е крил, че иска да върне у дома много от изпратените в чужбина американски войници. Сега Белият дом обяви, че ще изтегли голяма част от своите военни части, разположени в Северна Сирия. Така Вашингтон изоставя досегашните си кюрдски съюзници във войната срещу ислямистите. Мнозина съзират в решението му цинична реална политика. Тръмп обаче твърди, че такава е волята на американските избиратели. Те били уморени от толкова много войни и не виждали никакви успехи в конфликтите в Близкия и Средния Изток. Нека сега други да се справят с проблема, казват си те.      Например турците. Те очевидно се готвят да нахлуят в северните райони на Сирия. От месеци президентът Ердоган се намира под силен вътрешнополитически натиск. На последните местни избори неговата партия претърпя тежки загуби. Включително и защото неговите политически противници бяха обещали да работят за решаването на проблема със сирийските бежанци.  . След осем години престой мнозина от тях вече са се устроили: много сирийчета посещават турски училища, семействата имат достъп до здравни и социални услуги. Турция действително е направила много за тях. Но междувременно настроенията в страната се променят. Стотици хиляди сирийци изтласкват турците от пазара на труда. И особено сега, в тези икономически трудни времена, това води до конфликти. Онези политици, които търсят бързи успехи в битката срещу политическите си противници, настояват за връщането на сирийските бежанци в родината им.  Ердоган е един от тях. И в този смисъл оттеглянето на американците за него е истински подарък: сега той има възможност необезпокоявано да създаде така наречените \"зони за сигурност\" в Северна Сирия, в които да прехвърли сирийските бежанци. Същевременно турските военни ще се изправят срещу кюрдските бунтовници, които в момента имат думата в района. Навлизането на турски войски в Сирия освен това засилва значително турското влияние в региона. И когато утре започнат преговорите за мирното уреждане на Сирия, Ердоган ще иска да има място на масата редом с руснаците и иранците. Мнозина носят вина Тази реална политика на Тръмп и Ердоган е в ущърб на най-слабите - бежанците. Какво точно ще правят тези хора в Северна Сирия - район, който е чужд и на тях самите? От какво ще живеят те в полуразрушените населени места? Та там няма инфраструктура, нито пък работа. И как ще бъдат закарани там? Може би със сила и против волята им? Ако плановете на Ердоган се изпълнят, в региона ще избухне нова трагедия. Мнозина носят вина за съдбата на тези хора: авторитарни деспоти като президентите Асад, Путин, Рохани. Но и европейски държавни глави - например тези на Полша или Унгария, които отказват да приемат бежанци и си затварят очите за страданията на другите, смятайки се същевременно за много умни. Отговорност обаче носят и онези правителствени ръководители от Европа, които продължават да предлагат на Ердоган нови милиарди. Милиарди, срещу които да спира бежанците по пътя им към Централна Европа. Защото на тях това им излиза много по-евтино, отколкото да интегрират стотици хиляди сирийци в своите развити и благоденстващи общества. Една политическа сделка. Силова политика вместо морал. Или просто: реална политика. ", "date": "2019.10.09", "title": "Турският план за нахлуване в Сирия: каква е целта?"}
{"url": "http://www.classa.bg/%D1%81%D0%B2%D1%8F%D1%82/item/400618-%D0%B4%D0%B6%D1%83%D0%BB%D0%B8%D0%B5%D1%82%D0%BE-%D0%BA%D0%B8%D0%B5%D0%B7%D0%B0-%D0%BA%D0%BB%D0%B8%D0%BC%D0%B0%D1%82%D1%8A%D1%82-%D0%B5-%D1%81%D0%B0%D0%BC%D0%BE-%D0%BF%D1%80%D0%B5%D0%B4%D0%BB%D0%BE%D0%B3", "text": "Има план за рефинансиране на цялата глобална икономика със зелена икономика. Това се вижда с просто око. Има ясни доказателства. Едно от тях (но само едно от многото) е целевата група за стартиране на зелената икономика, създадена от Марк Карни (той е човек на Ротшилд и настоящи управител на Банката на Англия) и Майкъл Блумбърг.     Финансовите институции са съгласни с проекта, в който да инвестират 118 трилиона долара. И от тези центрове пипалата на световния Левиатан надигат вълна. Те създават изкуствен сценарий на „края на света“, маскиращ реалната опасност от наистина заплашителна катастрофа, отвличащ вниманието на хората, така че малцината да могат да грабят планетата още повече. Милиарди хора трябва да бъдат сплашени, така че да загубят способността си да реагират. Мейнстриймът (който в същото време продължава да ни насърчава за безполезното потребление) вече е заел своето място в това отношение и върши своята работа. Сега Ловецът на плъхове ще води по измамен път (например, в посока на конфликта със „старите хора“) масите от млади хора, очевидно не осъзнаващи това. Вчера международният сайт AVAAZ се появи на сцената и обяви война на всички информационни мрежи, които биха се опитали да възпрепятстват тази операция (еквивалентна на подготовката за последната световна война) и призова за тяхното закриване. Те не се срамуват от средствата си и ще използват цялата си огнева сила. Целите им сме ние. Те директно се обръщат към собствениците на социалните мрежи: необходимо е да се предотврати всяко несъгласие по всякакъв начин. Онези, които унищожиха планетата („господарите на Вселената“), онези, които излъгаха, криейки краха на икономическата и финансова система, за което допринесоха (основни медии), сега сочат пръст към човека от улицата като виновник. И те се готвят отново да го ограбят.      ", "date": "2019.10.09", "title": "Джулието Киеза: Климатът е само предлог"}
{"url": "http://www.classa.bg/%D1%81%D0%B2%D1%8F%D1%82/item/400619-%D0%BC%D0%B8%D1%82%D1%8A%D1%82-%D0%B7%D0%B0-%D0%B2%D1%8A%D0%B3%D0%BB%D0%B5%D1%80%D0%BE%D0%B4%D0%BD%D0%B8%D1%8F-%D0%B4%D0%B8%D0%BE%D0%BA%D1%81%D0%B8%D0%B4-co2-%D1%80%D0%B0%D0%B7%D0%B1%D0%B8%D1%82", "text": "    Ако говорите с масите за глобалното затопляне, въглеродният диоксид – СО2 – е враг на човечеството. Казва ни се, че каквото и да е създаване на CO2 е лошо за планетата и производството му трябва да бъде строго ограничено, за да се спаси света. Но какво би станало, ако това не е вярно? Какво, ако CO2 беше действително  запазващо-планетата хранително вещество , което би могло да умножи производството на храна и да достави на света по-хранителни здрави растения?     Както се оказва, CO2 е отчаяно нужен на хранителни култури и в момента има остър недостиг на CO2 на планетата в сравнение с каквото би било оптимално за растенията. За да увеличат растежа на растенията, парниковите оператори всъщност  закупуват въглероден диоксид  за инжектирането му в техните оранжерии. Това е неопровержимо за науката. Ето само един пример: Министерството на земеделието и храните в Онтарио казва: Ако искате да разберете защо CO2 е важен хранителен елемент за растеж на хранителни култури, проверете  . Той обяснява, че „CO2 може бързо да бъде изчерпан по време на производството на растения“ през светлата част на денонощието, тъй като растенията изсмукват всичкият CO2 от въздуха и го използват при фотосинтезата. CO2, намиращ се в съвременната атмосфера, е 340 ppm (части на милион). Но хранителните култури ще растат много по-бързо, ако концентрацията на CO2 е по-близо до 1000 ppm или с около 300% по-високи от сегашните нива. В действителност, повечето парникова растителна продукция предизвиква „изчерпване на CO2“, спиране на фотосинтезата и ограничаване на производството на храни. Както се обяснява във фактите за „Въглероден Диоксид в Оранжериите“: По този начин въглеродният диоксид на парниковите растения свършва. Те гладуват за него. И когато го добавите към хранителните култури, можете да получите по-високи добиви, подобрен вкус, кратки срокове за цъфтене, подобрена устойчивост против вредители и други облаги. Това води до очевиден отговор за това какво да правим с всичкият CO2, произведен от централи, офис сгради и дори фитнес центрове, където хората издишват огромни количества CO2. Отговорът е да се  изградят съседни оранжерии и да се помпи CO2 в тях. С други думи, всяка въглищна електроцентрала, трябва да има широк спектър на заобикалящи я оранжерии. Повечето от това, което виждате, изхвърляно от комините на електроцентралите е  водна пара и CO2 , двете основни хранителни вещества за бърз растеж на хранителни култури. Чрез отклоняване на въглеродния двуокис и водата в оранжерии, проблемът на емисиите се решава незабавно, тъй като  растенията актуализират CO2 и го използват за фотосинтеза , по този начин се „елиминира“ CO2, като в същото време получаваме бързо отглеждане на хранителни култури. В същото време се произвежда кислород като „отпадъчен продукт“, който може да бъде изпуснат в атмосферата за вдигане на нивото кислород във въздуха, който дишаме. Това е едно блестящо решение, защото хората искат да живеят в свят с ниски емисии на CO2, които поддържат замразените ледени покривки, за да се запази ниско нивото на водата в океана, но искат да ядат обем от храна, който изисква високи дози CO2 за производство. Отговорът е  да се концентрира CO2 в оранжерии , където производството на храни се умножава с хранене на CO2. Обзалагам се, че никога не сте чували Ал Гор да говори за CO2 като „хранително вещество“. Той го декларира за замърсител и иска да ви наложи данък за производството му. Но CO2 всъщност е ключова хранителна газ за хранителните култури. Без въглероден диоксид  до сега всички щяхме да сме умрели от глад.     Решението на правителството на САЩ за емисиите от електроцентралите обаче е просто да затвори въглищните електроцентрали, причиняващи спиране на тока в цяла Америка, особено през горещите летни дни. Агенцията за Опоазване на Околоната Среда (EPA) принуждава стотици електроцентрали да бъдат затворени из цяла Америка, което ще доведе до загуба на енергийната инфраструктура, която значително надхвърля какво би могло да се случи при инвазия на вражествени военни самолети пускащи бомби. Агенцията за Опазване на Околоната Среда, с извинение, за „спасяването на планетата“, унищожава Американската енергийна инфраструктура и води нацията в сценарий от третия свят, при който наличността на енергия е рискована и неустойчива. Изглежда, че това е само една част от общия план за унищожаването на американската икономика, офшорни милиони работни места, поставяне на всеки на социални помощи и унищожение на малкия бизнес. Но какво би станало,  ако се използват въглищните електроцентрали вместо да се изключат ? Какво ще стане, ако се използват като „генератори за СО2“, които хранят с въглероден диоксид огромни парникови операции, произвеждащи био храни с висок растеж, които могат да нахранят нацията? Въглищните електроцентрали могат да произвеждат електричество, както и храненето на културите по едно и също време. Още по-добре, ако комбинирате тази концепция с  аквапоника (aquaponics) , можете да получите едновременно производство на растения и риби, без да използвате никаква почва, без ГМО и една десета от водата на традиционното земеделие. Решенията на всички наши проблеми вече съществуват. Единствената причина да страдаме като нация е, защото политическите марионетки се опитват да ни промият мозъка да вярваме на пълни лъжи като „въглеродният двуокис е опасен замърсител“ или „хората не се нуждаят от здравословни храни, те се нуждаят от лекарства и  .“ Когато обществата вярват в лъжи, те се разпадат. Това е мястото, към което се е запътила Америка. И всичко това се ускорява от измамни бюрократи, които искат да ви убедят, че отглеждането на истинска храна е лошо и ние всички трябва да бъдем наказани за издишването на въглероден диоксид, основна хранителна съставка за производство на храни. Въглеродният диоксид не е враг, както ни карат да мислим. Това всъщност е храната на растенията, която помага за растежа на горите, хранителните култури и влажните зони. В действителност, по-високи нива на CO2 в атмосферата ще направят планетата  по-буйна и богата  по отношение на растителен живот, гори, дървета и хранителни култури. CO2 е жизненоважно хранително вещество за производство на храни Защо трябва да помпим въглероден диоксид в оранжериите   Изключване на електроцентралите, за да се унищожи енергийната инфраструктура на Америка", "date": "2019.10.09", "title": "Митът за въглеродния диоксид (CO2) разбит"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/400620-%D0%B7%D0%B0%D0%BA%D0%BE%D0%BD%D1%8A%D1%82,-%D0%BA%D0%BE%D0%B9%D1%82%D0%BE-%D1%83%D0%B1%D0%B8%D0%B2%D0%B0-%D1%85%D1%83%D0%BC%D0%B0%D0%BD%D0%BD%D0%BE%D1%81%D1%82%D1%82%D0%B0", "text": "За чуждестранни „доставчици на социални услуги“, които ще отнемат децата ни и ще им плащаме за това; Или как нормите за т.нар. социални услуги легитимират новото еничерство. \r\n Доклад изнесен на Международната конференция  проведена на 29.09.2019 г., парк-хотел „Витоша“, Студентски град, София \r\n Промените, които засягат социалния сектор и областта на защита на децата, са направени със  Закона за социалните услуги. С него са изменени общо 29 закона, сред които Закона за закрила на детето и Семейния кодекс.  Промените далеч не са козметични, както ни успокояват от Социалното министерство. \r\n Промените са фундаментали \r\n Първо  - защото целия социален сектор е предоставен на  частни доставчици на социални услуги  – български и чужди търговски дружества и неправителствени организации (сдружения и фондации). \r\n Второ -  защото е  накърнено Конституционно гарантираното ни право на неприкосновеност на личния и семейния живот.  \r\n Трето -  защото е  накърнено Конституционно гарантираното право и задължение на родителите да отглеждат и възпитават децата си. \r\n   \r\n   Четвърто  -защото  децата се разглеждат като носители на права,  като лица, които могат да извършват самостоятелни действия по отношение на упражняването на тези права дори срещу родителите си  в нарушение на Закона за лицата и семейството,  където е разписано, че  малолетните извършват правни действия чрез техните законни представители – родители и настойници, а непълнолетните – със съгласието на техните родители или попечители. \r\n Бъдеще – отдадено на концесия \r\n Въпрос:  Как частни доставчици на социални услуги превземат целия социален сектор?  \r\n Отговор:  Държавата им делегира неограничени права по силата на Закона за социалните услуги.  \r\n Следващият въпрос е : Кой може да е доставчик на социална услуга ? \r\n Това са: \r\n - общините  (чл. 29); \r\n - частните доставчици  (чл. 30), като: \r\n -  български физически лица,  регистрирани по Търговския закон, и юридически лица; \r\n - физически лица, извършващи търговска дейност, и юридически лица, регистрирани по законодателството на друга държава-членка на Европейския съюз, или на друга държава - страна по Споразумението за Европейското икономическо пространство.  \r\n Тук трябва да кажем, че се създава  Агенция за качеството на социалните услуги. Тя ще раздава лицензите  за предоставяне на социални услуги. Законът позволява обаче на  чуждестранни доставчици на социални услуги да предоставят такива услуги в България без лиценз  (чл. 31, ал. 3). И така: \r\n Какво е социална услуга?  \r\n Този въпрос е изяснен в чл. 15 от ЗСУ. Четем: В зависимост от основните групи дейности видовете социални услуги са: \r\n 1. информиране и консултиране; \r\n 2. застъпничество и посредничество; \r\n 3. общностна работа; \r\n 4. терапия и рехабилитация; \r\n 5. обучение за придобиване на умения; \r\n 6. подкрепа за придобиване на трудови умения; \r\n 7. дневна грижа; \r\n 8. резидентна грижа; \r\n 9. осигуряване на подслон; \r\n 10. асистентска подкрепа. \r\n Социалните усуги могат да бъдат интегрирани, т.е. да обхващат няколко сектора.  Такива са интегрираните здравно-социални услуги (чл. 143, чл. 144), които,  забележете, освен от лечебните заведения, могат да се предоставят от всички доставчици на социални услуги, в това число и частните.  Това ще рече, че НПО-та могат да си създават здравни центрове за предоставяне на интегрирани здравно-социални услуги. \r\n Технология на зависимостта \r\n Обсега на социалните услуги е толкова голям, че всеки аспект от живота ни може да бъде обект на социална услуга.  По тази причина като основен принцип на ЗСУ е заложена  всеохбватността на социалната услуга. \r\n Социални услуги като информиране и консултиране, застъпничество и посредничество, общностна работа, терапия и рехабилитация и обучение за придобиване на умения, които виждаме в чл.17, ал. 5 ЗСУ могат да се предоставят и мобилно в лечебни заведения, училища,  ясли и др. \r\n           Как ще  информират и консултират децата ни, какви терапии и обучения ще им правят, един Господ знае! \r\n Социална услуга е резидентната грижа, т.е. отглеждането на деца извън семейството. Тази услуга ще се предоставя от частите доставчици. Парадоксът е пълен – частни доставчици (в това число чуждестранни и чуждестранно финансирани) ще имат право да предоставят на българските родители услугата да гледат децата им сякаш последните са неспособни да го правят. \r\n Социалните услуги са платени \r\n Източниците на финансиране на социалните услуги – това са държавния и общинския бюджет и частните доставчици  (чл. 41, ал. 1). \r\n От държавния и общинския бюджет се финансират  само социални услуги, включени в Национална карта на социалните услуги  (чл. 43, ал. 1). В определени случаи законът допуска услуги, финансирани от държавния бюджет да не бъдат заплащани (чл. 103 и чл. 104). \r\n Такова изключение обаче по отношение на  услугите, финансирани от частните доставчици липсва.  Това означава, че  Законът не задължава частните доставчици да дават възможност за безплатно ползване на социални услуги.  Не е ясно и как частните доставчици ще  формират цените си, няма посочени критерии, ограничения и правила как да става това.  \r\n Друг проблем по отношение на финансирането са източниците на финансиране на частните доставчици  \r\n Може да ги видим в чл. 41, ал. 2 ЗСУ. Това са: \r\n - европейски структурни и инвестиционни фондове;  \r\n -  европейски и международни програми и проекти;  \r\n -  международни финансови институции;  \r\n -  физически и юридически лица;  \r\n -  други източници. \r\n Виждаме как международни организации от всякакъв вид, бидейки източници на финансиране, получават властта да определят политиката на Република България в социалния сектор.  Задаваме си въпроса дали тези лица ще защитават българския национален интерес или ще преследват своя собствен частен интерес? \r\n Задължителни социални услуги \r\n ЗСУ предвижда  особени хипотези,  в които ползването на социалните услуги е  задължително : \r\n -   по предписание на съда;  Според чл. 88, ал. 2 от ЗСУ:  \r\n -  Задължително ползване на социална услуга и то при поискване от дете (малолетно и непълнолетно) е предвидено в чл. 87, ал.1.  Според посочената разпоредба, когато дете е поискало  подкрепа от доставчик на социална услуга,  доставчикът е длъжен да информира и да консултира детето с изключение на случаите на искане за ползване на резидентна грижа.  Ако детето е малолетно  – доставчикът уведомява Дирекция  (чл. 87, ал. 2). Ако детето е непълнолетно –  доставчикът, със съгласието на детето, уведомява родителите. \r\n Ето тук се съдържа противоречието на ЗСУ със Закона за лицата и семействата, където се казва, че децата извършват правни действия чрез или със съгласието на своите законни представители (родители, настойници, попечители) . \r\n Къде е тук ролята на родителя?  \r\n Способно ли е детето трезво да прецени, че се нуждае от подкрепа на доставчик на социална услуга? Тази подкрепа може ли да замени ролята на родителя и обичта му? \r\n Нещо повече, ако не изпълните  задължително предписание  да ползвате социална услуга,  ви налагат глоба от 2000 лв. до 3000 лв.  за първо нарушение (чл. 169). За сравнение,  ако частният доставчик работи без лиценз, глобата е от 3000 до 5000 лв.  (чл. 166).  Какво са обаче някакви 5000 лв. глоба за частния доставчик при условие, че печалбите от социални услуги са несъпоставими по размер, и в същото време, какво са тези пари за един ообикновен човек със заплата 500 лева на месец.   \r\n Насочване за ползване на социална услуга \r\n Как ще бъдем задължавани да ползваме социални услуги? В общия случай ще бъдем насочвани от: \r\n - Дирекция „Социално подпомагане“  (чл.74, ал.1) с Направление Образец 4 – чл. 20, ал.2 от ППЗЗД;  или \r\n - от общината  (чл. 75, ал. 1)  със съдействието на частните доставчици  (чл.76, ал. 3). \r\n Отново се явява вездесъщата фигура на частния доставчик и той е навсякъде. Когато бъдем насочени за социална услуга,  няма да имаме право на избор дали да ползваме услугата или не. Ще можем да изберем само доставчика  (чл.78, ал.1). Ergo,  ЗСУ отменя конституционно гарантираното ни право на неприкосновеност на личния живот. \r\n Окото на Биг Брадър \r\n При предоставяне на социална услуга се прави индивидуална оценка на потребностите (чл. 80, ал. 1). \r\n Тя се изготвя от мултидисциплинарен екип с участие на частния доставчик  (чл. 80, ал. 2).  В чл. 81, ал. 1 виждаме черно на бяло как частният доставчик се превръща в един Биг Брадър, който има право да получи всякакви подробности относно личния ни живот, под предлог, че информацията му е необходима за изготвяне на индивидуалната оценка на потребностите.  А ето и точният текст, за да стане ясно за какво става въпрос: \r\n „ \r\n Законът за социалните услуги е всъщност инструмент за тотален контрол върху личния ви живот. Вече нямаме право на неприкосновеност на личния ни живот, защото сме под наблюдение от частните доставчици, които имат право неограничено да събират информация за живота ни. Ето, затова става въпрос   И перверзията е, че уж това се прави в името на една благородна защита към децата, докато предвидените п ромени  в Закон за закрила на детето, предвиждат отнемане на деца. \r\n Промените в Закона за закрила на детето следва да се разглеждат в контекста на основните понятия на закона.  Едно от основанията за настаняване на дете извън семейството е, че детето  е жертва на насилие в семейството и съществува сериозна опасност от увреждане на неговото физическо, психическо, нравствено, интелектуално и социално развитие .           \r\n Посочва се какво е „дефиниция на насилие“  – вж. Параграф 1, т.1 от Допълнителните разпоредби на Правилника за прилагане на ЗЗД. \r\n -  над дете е всеки акт на физическо, психическо или сексуално насилие, пренебрегване, търговска или друга експлоатация, водеща до действителна или вероятна вреда върху здравето, живота, развитието или достойнството на детето, което може да се осъществява в семейна, училищна и социална среда. \r\n , забележете, е и  пренебрегване , което според  легалната дефиниция е  неуспехът на родителя, настойника и попечителя или на лицето, което полага грижи за детето, да осигури развитието на детето в една от следните области: здраве, образование, емоционално развитие, изхранване, осигуряване на дом и безопасност, когато е в състояние да го направи. \r\n -  Параграф 1, т. 3 от ППЗЗД предлага друга, също интересна дефиницията. Тя е за психическо насилие. \r\n са всички действия, които могат да имат вредно въздействие върху психичното здраве и развитие на детето, като подценяване, подигравателно отношение, заплаха, дискриминация, отхвърляне или други форми на отрицателно отношение, както и неспособността на родителя, настойника и попечителя или на лицето, което полага грижи за детето, да осигури подходяща подкрепяща среда. \r\n Опитното око веднага би съзряло, че използваните дефиниции са силно размити и дават възможност за  широки интерпретации  и субективни преценки. Чрез тяхната широка отвореност всяко едно българско дете може да бъде обявено за дете в риск и да стане обект на мерки по ЗЗД. \r\n При една такава възможност родителите дали ще бъдат послушни, тихи и смирени? Това сигурно е и търсеният ефект. \r\n Как се случва настаняването на дете извън семейството? \r\n Обикновено се задейства проверка по сигнал  (чл.36а, ал.1). \r\n „ \r\n Потвърждение за това е и  чл. 10, ал. 5 от ППЗЗД,  според който  анонимни сигнали не се разглеждат,  освен в случаите, отнасящи се до  насилие над дете,  или по преценка на директора на дирекция \r\n Особено притеснителното е нововъведеното задължение  по чл. 36б, ал.1 ! У правителят на лечебно заведение , в което има  родилно отделение , и  личният лекар на бременна жена,  на които е станало  известно , че съществува  непосредствен риск от изоставяне на дете веднага след раждането, са длъжни незабавно да подадат сигнал до дирекция  \r\n И няма гаранция, че от Родилното отделение например, сигналът може и да е фалшив. И че това открива възможност да бъде  взето детето от родилката непосредствено след раждането.  \r\n Но сигнал  може да бъде подаден на тел.  116111 и от самото дете.  Тази телефонна линия се управлява от фондация  Телефонният номер е широко пропагандиран в  училища, детски градини, на обществени места. Този номер може да се изписва и на корицата на учебниците, има го на бележниците, като решението за това е взето още 2017 г.  Нима не е ясно, че децата може лесно да бъдат подмамени да се оплачат от родителите си на този телефон? Нима не е ясно, че всяко дете на определена възраст може да се почувства огорчено или  неразбрано в семейството си? Обаждането на този телефон обаче може да се окаже  опасно и необратимо. И за свободата на детето, и за родителите. И нима това не би било драма – жестока и безчовечна?! \r\n Мултидисциплинарният силов екип и неговите посещения \r\n В мултидисциплинарния екип участват(чл. 36 г, ал. 3): \r\n - представител на районното управление на Министерството на вътрешните работи  (районен инспектор, инспектор от детска педагогическа стая или оперативен работник); \r\n - Представител на районната прокуратура и представител на общината.  \r\n По преценка на водещия на екипа могат да се поканят за участие: \r\n - представител на регионалната здравна инспекция; \r\n - личният лекар на детето или представител на болницата,  откъдето е постъпил сигнал по случая; \r\n - представител на регионалното управление по образованието  и на училището, детската градина или друга образователна институция; и \r\n - представител на доставчик на социална услуга.  \r\n Искам да подчертая, че в екипа отново виждаме  задължителното  участие на вездесъщите частни доставчици. \r\n Приемно семейство и приемна грижа \r\n При настаняване на детето извън семейството, пише в закона, то може да бъде дадено за отглеждане в  приемно семейство.  Чл. 31, ал. 4  въвежда професията . Това ни повече, ни по-малко означава, че вече  ще плащаме на хора да отглеждат децата ни  и това ще бъде  тяхната професия.  \r\n Но какво е приемна грижа? \r\n Чл. 34а, ал. 1 постановява, че  п риемната грижа е мярка за закрила на детето по чл. 4, ал. 1  за отглеждане и възпитание в семейна среда на дете, което е настанено в семейство на  роднини или близки ,  или в  . \r\n Как се предоставя ползването на приемна грижа? \r\n Това се случва въз основа на договор, който, забележете, се сключва от доставчика на социалната услуга по приемна грижа и утвърденото приемно семейство  (чл. 57а, ал. 1 от ППЗЗДет).  Частните доставчици на социални услуги сключват договори с  , които да отглеждат нашите деца. Сякаш тези деца си нямат биологични родители и сякаш приемното професионално семейство е по-добро от родните майка и баща!? И тъй като очевидно не е и не може да бъде то, значи че се преследва друга цел, прикривана от привидната хуманност и загриженост. Каква може да бъде тя: разкъсване на биологичния и духовен кръговрат на естеството, торпилиране на основната единица на обществото – семейството, след което разрушаването на нацията би било лесно и безпроблемно. \r\n Промени в Наредбата за условията и реда за осъществяване на мерки за предотвратяване изоставянето на деца и настаняването им в институции, както и за тяхната реинтеграция,  са обнародвани в ДВ, бр. 37 от 07.05.2019 г. Макар че са във връзка с измененията на ЗЗД, които влизат в сила на 01.01.2020 г.,те влизат  изпреварващо  в действие само 3 дни след обнародването им в ДВ, т.е. от 10.05.2019 г., което е  абсурдно, но е факт. \r\n Въпросът е защо се прави? \r\n Промените в тази Наредба са едни от най-фрапиращите. Те илюстрират  скритите намерения на спряната Стратегия за увеличаване на броя деца, настанени извън биологичните им семейства.  \r\n Наредбата предвижда  мерки за предотвратяване изоставянето на деца и настаняването им в институции, както и мерки за тяхната реинтеграция,  \r\n Но нито в ЗЗД, нито в самата Наредба се съдържа посочване на вида на тези мерки. Оказва се, че ще се прилагат някакви мерки без да е ясно какви са те. Примерно, изброяване на вида мерки за предотвратяване изоставянето на деца и настаняването им в специализирани институции не е посочено в текста на ПМС №104, а в Приложение №1-Социален доклад, т. V  \r\n Всъщност, Наредбата разписва механизма за настаняване на деца в специализирани институции, т.е - извън семейството. \r\n Предвидени са следните хипотези(чл. 4, ал. 1): \r\n -  при постъпил сигнал за дете в риск от изоставяне или при подадено заявление в дирекция   за настаняване на дете в специализирана институция; \r\n -  настаняване по чл. 26 от Закона за закрила на детето на друго дете от семейството; \r\n -  родителите са изразили намерение за настаняване на детето в специализирана институция; \r\n -  родителите са без постоянни доходи и/или без жилище  – ето къде е регламентирана законодателно уж спряната Стратегия за детето  2019 -2030 г. ; \r\n -  установени увреждания или тежки заболявания  и/или отклонения при родител или при член от семейството; \r\n -  детето е с увреждане и/или отклонения  в здравословното състояние или развитие и родителите имат затруднения да отговорят на специфичните му потребности; \r\n -  също една твърде  неясна дефиниця,  подлежаща на всевъзможни интерпретации. \r\n Мерки за реинтеграция \r\n След всичко изброено дотук за извеждане на детето от семейството все пак любопитно е как би се случвал  процеса на реинтеграция  – връщането на детето в семейството?  В наредбата реинтеграцията е предвидена като нежелана последица, която следва да бъде избегната! Това е още едно доказателство, че целта на Наредбата не е детето да се интегрира обратно в семейството, а да се дезинтегрира – да се разкъса връзката дете-родител. И за да не звучи голословно това наше заключение, следва да бъдат разгледани и осмислени  следните разпоредби на Наредбата, които потвърждават този извод: \r\n Съгласно т.2.1. на чл. 17, ал. 2, мерки за реинтеграция на детето в семейството могат да не се предприемат, когато при събирането на информация по чл. 18, т. 1 се констатира наличие на някое от следните обстоятелства: \r\n -  детето е жертва на злоупотреба, насилие, експлоатация или всякакво друго унизително или нехуманно отношение или наказание в семейството и съществува сериозна опасност от увреждане на неговото физическо, психическо, нравствено, интелектуално и социално развитие; \r\n -  поведението на родителите създава опасност за живота и здравето на детето; \r\n -  родителите не сочат изменение на обстоятелства, довели до настаняване на детето извън семейството. \r\n Както се вижда основанията са неясно и размито дефинирани и дават възможност за широка и спорна интерпретация, което пък създава реална опасност от  злоупотреба на лицата, които следва да преценят дали основанията са налице или не. \r\n Но нека вникнем в разпоредбите на т. 2.2. чл. 20, ал. 2 и ал.5: \r\n -  при неизпълнение на преобладаваща част от дейностите в плана за действие и/или когато рискът, довел до извеждане на детето, не е преодолян, социалният работник прави мотивиранопредложение запрекратяване на мерките за реинтеграция на детето в семейството. \r\n Като основание за  прекратяване на мерките за реинтеграция  на детето в семейството се сочи  неизпълнение на преобладаваща част от дейностите в плана за действие и/или когато рискът, довел до извеждане на детето, не е преодолян.  Какво се случва, когато социалният работник изготви мотивиран доклад детето да  не се върне в семейството?  Този въпрос се урежда в ал. 5 на същия чл. 20 от Наредбата, където се казва, че  Това на практика означава, че  детето не се връща в семейството.  \r\n И възникват  следните въпроси:  \r\n Какво значи Как се изчислява тази преобладаваща част – на база броя на неизпълнените дейности или по друг критерий ?  Това не е ли нова, широко отворена врата за злоупотреба . \r\n Какво значи   и следва ли една субективна преценка за наличието или липсата на този риск на социалния работник да бъде основание за жестоката участ на дете и родители? Кой гарантира, че   е справедлива и меродавна? Ами ако този социален работник не признава нормите на морала и на съвестта? \r\n А сега да надникнем в измененията в Семейния кодекс (СК): \r\n Възможно ли е детето да се настани извън семейството при развод на двамата родители? \r\n Чл. 59, ал. 7 от СК: По изключение,  ако интересите на децата налагат това, съдът може да постанови те да живеят при дядо и баба или в семейство на други роднини или близки, с тяхно съгласие.  Ако това не е възможно, детето се настанява в приемно семейство или социална ,  или интегрирана здравно-социална услуга за посочени от дирекция  Във всички случаи обаче  съдът определя подходящ режим на лични отношения между детето и родителите. \r\n Възможно ли е детето да бъде осиновено без съгласие на родителя и без родителя да участва в съдебното производство по осиновяването?  \r\n Оказва се, че е възможно.  Това можело да се случи, ако детето е настанено извън семейството и родителят в срок от 6 месеца от датата на настаняването по административен ред, без основателна причина не е поискал прекратяване на настаняването или промяна на мярката (чл. 93, ал. 2 от СК). \r\n Предвижда се при развод да се предоставят социални услуги на двамата родители.  Това може да се случи по предложение на дирекция   С решението си  по развода, съдът  може да определи ползване на задължителни социални услуги от родителите, самостоятелно или заедно с детето (чл. 138а, ал. 2). Забележете, в този случай услугите са  задължителни! \r\n Ощастливените по този начин родители още не знаят че: \r\n - Родителят дължи издръжка за детето си и когато той е настанено извън семейството;  И още: \r\n - Че приемният родител има право да поиска увеличение на издръжката  (чл. 143, ал. 3 и 4). \r\n Няма съмнение, че макар и конспективно изложени , приетите промени в законодателството ни не защитават интереса нито на българските родители, нито интереса на техните деца.  Те обслужват меркантилните интереси на частните доставчици, за които предоставянето на социални услуги е печеливш бизнес . \r\n Тези промени имат за цел да разбият семейството и нацията ни, защото както е казал Конфуций  \r\n Отговорни сме пред себе си и нашите деца да не допуснем това да се случи! \r\n     \r\n", "date": "2019.10.09", "title": "Законът, който убива хуманността"}
{"url": "http://www.classa.bg/%D1%81%D0%B2%D1%8F%D1%82/item/400621-%D1%89%D1%83%D1%80%D0%BC%D0%BE%D0%B2%D0%B8%D1%8F%D1%82-%D1%85%D0%B5%D0%BB%D0%B8%D0%BA%D0%BE%D0%BF%D1%82%D0%B5%D1%80-%D0%BA%D0%B0-29", "text": "По време на ученията на морската пехота на Тихоокеанския флот бяха видени транспортно-бойни хеликоптери Ка-29. Тези витлови апарати се считат за доста редки - през различни години са произведени по-малко от 60 от тях. Ка-29 е трябвало да се базира на известните “носорози” - големите десантни кораби Проект 1174. Един такъв гигант с водоизместимост 14 000 тона може да вземе на борда 4 хеликоптера”. Серийното производство започва през 1987 г. в град Кумертау (Башкортостан). Хеликоптерите имат коаксиална схема на ротора. Максимално тегло при излитане е 11 500 кг. Те могат да транспортират до 16 напълно екипирани военнослужещи или 2 000 кг товари в транспортната кабина. Екипажът се състои от двама души: пилот и навигатор-оператор. Като основно оръжие се използва 7,62 мм картечница, която има 4 цеви, а боеприпасите ѝ са - 1800 патрона. Може също така да се постави 30-мм автоматично оръдие с 250 снаряда и да се окачат контейнери със сдвоени 23-мм оръдия.     Управляемите ракети от комплекса “Щурм-В” (до 8 броя) могат да поразят различни подвижни и неподвижни цели на разстояние от 6000 метра. Има възможност за използване на неуправляеми оръжия - това са 80-мм ракети (до 80 броя) или две самолетни бомби. Общата мощност на двата двигателя е 4500 к.с. Максималната скорост е 280 км/ч. Обхват - 460 км. В момента вертолетите Ка-29  обслужват Тихоокеанския, Северния и Балтийския флотове.  ", "date": "2019.10.09", "title": "Щурмовият хеликоптер Ка-29"}
{"url": "http://www.classa.bg/%D1%81%D0%B2%D1%8F%D1%82/item/400622-%D0%B1%D0%BE%D0%BB%D0%B5%D1%81%D1%82%D1%82%D0%B0,-%D0%BD%D0%B0%D1%80%D0%B5%D1%87%D0%B5%D0%BD%D0%B0-%D0%B0%D0%BD%D1%82%D0%B8%D0%BA%D0%BE%D0%BC%D1%83%D0%BD%D0%B8%D0%B7%D1%8A%D0%BC", "text": "Неолиберилзмът и антикомунизмът са заболявания, които трудно се лекуват. Те пък нанасят тежки поражения върху душевното състояние на болния, поразяват разума и отключват в болното му тяло и в още по-болната му душа нечовешки страсти. Думата „комунизъм“ причинява на болния такива страдания, че на гледащия отсрани не му се вярва, че ги понася човек – пък бил той и професор, доцент или нещо такова. То не и за вярване, когато уж нормални и учени хора, чели и знаещи, натруфени с титли и книги, постоянни участници в предавания по телевизии и радиостанции, а имената им кичат вестници, списания и електронни сайтове, се преобразят до такава степен, че почват да се държат като ...     Антикомунизмът е болест на разума и съвестта. Обаче болните от нея се усещат здрави и силни. И дори когато е безопасно и изгодно, се хвалят със своята болест. Тогава тя вече е разяла мозъка им и той е започнал да произвежда думи, каквито здравият човек никога не би си позволил да каже или напише. Но ги казва, най-напред защото от болестта го засърбява езикът, а после (пак заради болестта) – защото не си дава сметка колко това отежнява лечението му и уязвява достойнството му. Ако е останало, разбира се, нещо от него и ако го е заслужавал, докато го е имало! Иззад този мой увод напира да се покаже един от знаменосците на българския постмодерен антикомунизъм:  професорът по философия Калин Янакиев. Постмодерният антикомунизм е различен в сравнение на „класическия“, ако е допустимо да се даде определението „класически“ на явлението антикомунизъм. Все пак класическият е породен от откритата идеологическа заплаха, отправена към буржоазията и капитала от една класа, на която е възложено от историята да бъде техен „гробокопач“. И те открито се борят срещу срещу тази заплаха, преследват нейните водачи, арестуват ги и ги съдят жестоко, бият ги и ги убиват. Няма как в тази класова борба да не пламти омраза и отрицания. Когато живееш в страх и отстояваш срещу набезите на противната ти класа, можем да се съгласим, че „целта оправдава средствата“ и да „оневиним“ властта, която е жестока, безмилостна, непримирима. Така оправдаваме и тези, които не я признават и се борят са нейното свержение. Защото всичко е по законите на историята. А в каква историческа борба участва и оправдава енергията и омразата си постмодерният антикомунизъм? Това не е лесен въпрос и той не е породен от някакво любопитство, а от подтик да се разбере целият абсурд на днешното ни време с неговите пропагандни кампании, политически хайки и оправдания за злонамеренията на главните неолиберални идеолози и многобройните пропагандни екзекутори на тази нечовешка идеология. Това е, ако щете, въпрос за характера на властта и политическата система. Някои от тези екзекутори са всеотдайни в служението си и това им личи по изражението на лицето, по премрежения сърдит поглед, по изпъстрянето на грубата им реч с научни термини и понятия, с „философски оклонения“ и нескривана радост, че поставят някого на мястото му, дръзнал да се съмнява в тях или дори да ги оспорва. И така да го насолят, че да го сърби цял живот. Професор Калин Янакиев покрива почти напълно идеалния образ на постмодерния антикомунист. Той за всичко говори сърдито, с неприкривано отегчение, че си губи времето да обяснява очевидни неща. Но успява да сдържи отегчението и да прояви благосклонност към необразованата аудитория, за да й отвори очите и тя да прогледне най-сетне и да види онова, което той вижда с проницателните си професорски очи. Да ме прости професорът, но има нещо нездраво и фанатично в него – завършен, истински, всеотдаен антикомунист. В свърталището и една от главните трибуни на антикомунистите и постмодернистите порталът „Култура“ Янакиев е публикувал статия с гръмкото заглавие „Съветският протекторат България и „стогодишната“ БСП“. Статията е, както той подчертава, неговото приветствие към фамозната декларация на българското министерство на външните работи по повод изложбата в Руския културен център, посветена на 75-годишнина от победния демарш на Съветската армия в прохитлеристка България. Във въпросната декларация нашето министерство оспорва определението на този демарш като освободителен – още по-малко от фашизма. И го характеризира като окупация и поставяне под зависимостта на СССР. Съдейки по реакцията на професора, неговите думи, радостта от декларацията и гнева от „постъпката“ на Посолството на РФ, се убеждавам, че авторите на министерската декларация са хора от неговия кръг – и то не само също толкова примитивни антикомунисти, но и също толкова невежи в българската история от времето, за което разказва въпросната изложба. Хайде, на министърката все пак й отива да бъде невежа. Но за професора си е направо непоносимо. Аргументите, че 1 септември 1944 г. България не била повече съюзник на Германия, че у нас не е имало фашизъм, а страната ни не е воювала със СССР, за да й се обявява война, са убедителни единствено за хора клъвнали от тук-оттам историята и то от книги на пишманисторици и публицисти. Янакиев ни убеждава, че неговите думи били по-точни „за случилото се преди 75 години“. И е прав, защото в декларацията думите са съвсем неточни. Неудобно ми е да цитирам изреченията на Калин Янакиев за характера на антифашистката съпротива у нас, още повече тези, които се отнасят до историята на днешната БСП и доколко е наследница на партията, създадена от Димитър Благоев. Той очевидно е забравил наученото в университета по предмета „История на БКП“, а навярно си е изгорил след 1989 г. учебника и записките от лекции, за да му подсказвам какво и къде да прочете. Все пак е професор – сам ще намери, ако пожелае и прояви воля и съвест необходимите източници на знания. Защото това, което е написал в портала „Култура“, не отговаря на гръмката му титла и на общественото му положение. Дори и в научна област, която не е типична за един професор, трябва да си на равнище, а не да се петлаеш като хитруващ студент на изпит. Обидно е за човек като него – сигурно не прощава на студентите си, когато са като него са се доверили на съмнителни източници. Нека професорът попита, ако няма къде да прочете, защо Георги Димитров е бил „съветски гражданин“ и като такъв идва след 9 септември 1944 г. в България. Може би някой ще му обясни какво го е принудило след Лайпцигския процес да се засели в Съветския съюз, а не да се завърне в отечеството си. И защо тогавашните власти са че чувствали неудобно от поведението му на процеса и не са се затъпили за него, не са го защитили от лъжливите обвинения, които нацистите са му вменявали. Не е зле и да попита дали Вълко Червенков е наистина „почти непознат дори за нашенските комунистически среди“, а и защо „цялото му партийно минало  е практически съветско“.  Впрочем, защо Янакиев държи водачите на Комунистическата партия след Девети септември да бъдат непременно известни, та се дразни, че Червенков и Живков били слабо познати. Как ли им измерва известността? Като я сравнява с тази на Жельо Желев, Иван Костов или Бойко Борисов в зората на политическата им кариера ли? Няма да го укорявам за волните му изпълнения по теми от предисторията на Втората световна война, когато той просто нехае за истината. Той се е доверил на „капацитети“ от своя идеологически антураж. И очевидно няма сила, която да го накара да променя тяхното мнение, станало завинаги негово. Но дори когато си отявлен антикомунист, пишеш ли за комунизма и неговата политическа практика и теория в България, трябва да си подготвен, а не само да бълваш змии и гущери и да настояваш да ти признават правото да мразиш и изопачаваш. А когато наричаш собствената си страна „протекторат“, па макар и „съветски“, трябва да знаеш какво означава и това и доколко е възможно да бъде вярно. Още повече когато днешната ни държава открито и доброволно се е отказала от „суверенитет“ с членството ни в НАТО и Европейския съюз. За „европееца“ това е благодат. Обаче точното обозначение на статута й е именно протекторат. Или колония. В последно време българският антикомунизъм се реанимира. И то толкова енергично и със съдействието на държавата. Защо ли? Признавам си, че ми е трудно да отговоря на този въпрос. Защото времето, когато антикомунизмът беше уместен, понеже имаше някакъв политически и социален смисъл, отдавна отмина. Сега дори ръководството на БСП е антикомунистическо, за да бъде някаква заплаха както за „демокрацията“, така и за „евроатлантическата ориентация на страната“, а още по-малко за „смяна на системата“ и възвръщане на социализма. Той е използван като ударна сила срещу истината за Втората световна война и резултатите от нея, които се възхваляват в Русия и й придават самочувствие и предизвикват симпатии на българите към нея. Безогледно се фалшифицират тези резултати. Вече се изкарва СССР агресор, а Германия и Европа – невинни жертви. Да не говорим, че се изключва каквато и да било съпротива срещу хитлеризма у нас и съучастие на България в победата над нацизма. „Едва след юни 1941 г. терористични групи – т. нар. „партизани“ – започват да извършват убийства, палежи и грабежи на мандри и складове (без особено чувствителни вреди за държавата)“. Това според остроумния и находчив Янакиев била антифашистката съпротива. Ето една типична проява на политически провинциализъм, сервилничене, нагаждачество и угодничене пред тези, които раздават милостиня. Но като се оспорват и преиначават резултатите от Втората световна война и се заклеймява комунистическата власт след 1944 г., се реабилитират онези, които въвлякоха България във войната и я направиха жалка слугиня на Хитлер, унизиха я и извършиха престъпления против собствения си народ. Сега антикомунизмът се мъчи да ги оневини и дори ги обявява за „цвета на интелигенцията“, който комунистите ликвидирали чрез Народния съд. И откъде такъв апломб и самочувствие, за да се осмеляваш да прекрояваш историята, да я изопачаваш и оскверняваш. Днес пипаш с мръсни ръце в този период – хайде, ще те разбера заради антикомунизма ти. Но да злоупотребяваш с невежеството на публиката, което сам ти и твоите съидейници и съратници налагаш съзнателно и последователно, е скверно и безнравствено занимание. То показва дълбоката криза на неолибералната идеология и ниското равнище, до което е паднала една част от интелектуалците – предимно из средите на университетите. Има и още нещо и то според мене е истинската причина. Докато се водят подобни спорове и се разменят реплики от едната и от другата страна, фактически, но тайно, се въвеждат в българското законодателство отхвърлени от обществеността положения в Истанбулската конвенция. И то онези от тях, които се отнасят до семейството, родителите, децата, пола. Настъплението срещу морала и традициите, срещу нацията, семейството и историята продължава с активното съучастие на антикомунистическата постмодернистка интелигенция. Затова се посяга и на историята, и на традициите, и на ценностите, които не са „европейски“. Тези интелектуалци смятат за свой дълг да преправят историята, да я преиначават, макар че почти не я познават. Да служиш на такава служба, е не само жалко, но и позорно. Още по-позорно е да смяташ, че като повтаряш постоянно едни и същи лъжи, ще ги превърнеш в истини. Тази гьобелсова илюзия изяде главите на мнозина. В това число и професорски. Ще повторя още веднъж: антикомунизмът е болест. Коварна и трудно лечима болест с обществена значимост, защото е твърде опасна. Степента на нейното разпространение в едно общество е сигурен знак за състоянието му. Болните трябва да се лекуват, а не да се правят на здрави и като здрави да поучават здравите и да не се изживяват като повелители на истината.    ", "date": "2019.10.09", "title": "Болестта, наречена антикомунизъм"}
{"url": "http://www.classa.bg/%D1%81%D0%B2%D1%8F%D1%82/item/400623-%D0%B2%D0%B7%D1%80%D0%B8%D0%B2%D0%B8%D0%BB%D0%B8%D1%8F%D1%82-%D1%81%D0%B5-%D0%B2%D1%83%D0%BB%D0%BA%D0%B0%D0%BD-%D0%BD%D0%B0-%D0%B8%D1%80%D0%B0%D0%BA", "text": "Ситуацията, която се разви в Ирак през последната седмица, не може да се нарече извънредна. Решението на властите да използват сила срещу демонстрантите, които дълго време отправяха постоянни искания - осигуряване на работни места, подобряване на условията на живот и борба с корупцията, не беше просто грешка. Доведоха до обратните резултати - протестите обхванаха почти цялата страна и приеха формата на активна съпротива, включително с използване на оръжие. За четири дни най-малко 105 души бяха убити по време на демонстрациите, включително 16 членове на силите за сигурност. Около 4000 души получиха огнестрелни рани. Десетки правителствени сгради, както и офисите на няколко управители и партии, бяха заловени и изгорени. На 2 октомври със заповед на министъра на отбраната Н. аш Шамари въоръжените сили бяха поставени в режим на висока готовност. На разсъмване на 3 октомври правителството на Ирак наложи комендантски час в Багдад, който забранява движението на пешеходци и превозни средства из целия град, с изключение на спешните служби и пътуванията до международното летище. Последното обаче беше отрязано от демонстрантите - дори председателят на парламента Мохамед ал Халбуси, който спешно се завърна от чужбина, беше принуден да стигне до резиденцията си с хеликоптер. На този фон следващата ракетна атака по центъра на Багдад беше почти незабелязана - една ракета избухна в турското посолство, а втората удари мост над река Тигър. Властите спряха мобилните оператори и блокираха достъпа до Интернет. В провинциите Неджеф, Вавилон и Мейсан се наложи комендантски час. В южната провинция Зи Кар беше въведена пълна забрана за движение на хора и превозни средства ден по-рано, но сблъсъците с полицията продължиха - 9 души бяха убити. Протестите се разпространиха и в провинциите Басра, Уасит и Кербала. Прави впечатление, че нито едно изявление на президента на страната за всички дни на протестите не последва. Премиерът Абдел Махди също мълча три дни и едва на 4 октомври отправи апел към нацията, чийто смисъл беше, че той счита исканията на демонстрантите за законни, обосновани и справедливи, но тяхното удовлетворение отнема време. Ръководителят на правителството призна, че е наследил корупционната система, която се развива от 2003 г. Стотици милиарди долари са откраднати чрез злоупотреби. Войната срещу терора изчерпа всички ресурси на страната и я принуди да заеме милиарди „за възстановяване на силите за сигурност и други основни нужди“. Обърнете внимание, че говорим за страна, която е на четвърто място в света по запаси от петрол, където една четвърт от близо 40 милиона души живеят под прага на бедността. Муктада ал Садр не пропусна да се възползва от ситуацията, като призова за оставка на правителството и незабавно провеждане на предсрочни избори. Местните наблюдатели го намериха за странно, тъй като преди това той се обърна до Ал Садр, за да използва влиянието си в парламента и да помогне за разрешаването на кризата. Той обаче реши да забрани на фракцията си да участва в заседанията, парализирайки работата на законодателната власт. Подобни действия бяха остро критикувани - нарастват обвиненията срещу Ал Садр, че той се стреми да ръководи протестите, без да предлага никакви решения. Възможно е това да играе срещу него и ако сега се проведат парламентарни избори, движението му може да получи не повече от 15 места в парламента вместо сегашните 53. Нарастващото безпокойство предизвиква позицията на иракското шиитско духовенство като цяло. Мнозина помнят как великият аятолах Систани навремето издаде фетва и инициира създаването на шиитска \"народна милиция\" за борба с „Ислямска държава“, но не направи нищо по отношение на подобряване на условията на живот или борба с корупцията. Изявлението на представителя на върховния шиитски лидер Саид Ахмед ал Сафи за необходимостта от засилване на борбата срещу корупцията чрез създаване на друг независим комитет предизвика само раздразнение в обществото. Иракските власти намекват, че „настоящите демонстрации са планирани преди няколко месеца\", а някои страни използваха добре обоснованите искания на населението, за да наложат собствените си програми. Техеран подкрепи тази версия - на 3 октомври те обявиха краха на „израелско-арабската конспирация“ с цел убийството на генерал Касем Сюлеймани. Според представители на КСИР опитът е бил подготвян дълго време и е бил планиран за началото на септември. Разглежда се версия за участието на САЩ в организацията на безредиците. В интернет има съобщения за неизвестни снайперисти, които са стреляли по полицията и протестиращите. Вашингтон би могъл да реши, че иракският премиер не е достатъчно активен в преследването на курса, който се очаква от него. Желанието на Адел Абдел Махди да се дистанцира от подкрепата на „сделката на века“, атаките срещу Израел, поддържането на търговски и икономически връзки с Иран, въпреки американските санкции, както и „липсата на воля“ при решаването на други въпроси, включително гаранции за дългосрочно военно присъствие на САЩ в Ирак, може да насърчават американците да играят ва-банк.  ", "date": "2019.10.09", "title": "Взривилият се вулкан на Ирак"}
{"url": "http://www.classa.bg/%D1%81%D0%B2%D1%8F%D1%82/item/400624-%D1%82%D0%B5%D0%BB%D0%B5%D1%84%D0%BE%D0%BD%D0%B5%D0%BD-%D1%80%D0%B0%D0%B7%D0%B3%D0%BE%D0%B2%D0%BE%D1%80-%D1%81-%D1%82%D1%80%D1%8A%D0%BC%D0%BF", "text": "Доскоро уреждането на телефонен разговор с президента на САЩ се смяташе за дипломатическа победа. Те обаче все по-често са съпътствани от сериозни рискове, от изтичане на стенограми до вътрешнополитическа критична реакция и съветниците стават все по-предпазливи. Последиците от телефонния разговор от 25 юли между президента на САЩ Доналд Тръмп и украинския президент Володимир Зеленски още отекват в Киев и доведоха до започване на разследване за импийчмънт във Вашингтон. Водещите разследването американски конгресмени сега искат достъп до телефонните разговори на Тръмп с руския президент Владимир Путин и някои други световни лидери, като председателят на комисията за разузнаването на Камарата на представителите се аргументира с безпокойства, че Тръмп може да е изложил на опасност националната сигурност.     „Хората трябва да свикнат с факта, че телефонен разговор с Тръмп не е като телефонен разговор с някой нормален лидер“, каза Жерар Аро, който до юни беше посланик на Франция във Вашингтон и е помагал при организирането на редица телефонни разговори между президента Еманюел Макрон и Белия дом. За всеки световен лидер, който е разговарял с Тръмп, мисълта, че дословни стенограми може да бъдат публикувани, е тревожна и това вероятно ще се отрази на начина, по който подобни разговори, които са важна съставна част на международната дипломация, ще протичат занапред. Аро все пак намекна, че изтичането на информация е може би най-малката грижа за лидерите, и спомена склонността на Тръмп да се отплесва в неочаквани посоки, обърквайки събеседника си. „Ако искате да постигнете напредък в политиката, това е същински проблем. Всеки държавен и правителствен ръководител е трябвало да се приспособи към тази липса на диалог. Всичко подготвено отива по дяволите“, каза той.   ЩЕ СЕ ВНИМАВА ПОВЕЧЕ   Може да се каже, че предупредителните знаци присъстваха от самото начало. Няколко дни след встъпването в длъжност на Тръмп през януари 2017 г., той разговаря по телефона с тогавашния австралийски премиер Малкълм Търнбул. По едно време в напрегнатия разговор Тръмп каза на Търнбул „Вие сте по-лош от мен“ и се оплака, че от сключено между САЩ и Австралия миграционно споразумение „излиза, че съм тъпак“. Стенограмата изтече във вестник „Вашингтон пост“ и създаде на Търнбул проблеми у дома заради твърдата му позиция против имиграцията. Миналата седмица Държавният департамент на САЩ потвърди, че Тръмп е разговарял и с други лидери освен Зеленски с молба да помогнат на министъра на правосъдието Уилям Бар за разследването на произхода на извършеното от Робърт Мълър разследване на ролята на Русия в президентските избори от 2016 г. Лидерите не бяха посочени поименно, но австралийският премиер Скот Морисън потвърди, че е обсъдил темата с Тръмп. Британското правителство каза, че Тръмп е разговарял с премиера Борис Джонсън ден след разговора си със Зеленски, но изброи други теми на обсъждане. Телефонен разговор с президента на САЩ преди беше като да спечелиш джакпота за световните лидери, но Тръмп преобърна тази мисъл наопаки, каза международният директор на аналитичния център Кралски Обединен институт за изследвания в областта на отбраната Джонатан Аял. „Да говориш с президента по телефона е много рисковано. Много е трудно тези обаждания да бъдат избегнати, но сега правителствените ръководители ще внимават повече какво казват на Тръмп“, каза той.     НЕ Е ТОЛКОВА ДОБРЕ ДА СЕ ГОВОРИ За разговорите между лидери са необходими часове на предварителна подготовка и брифинг, като съветници изготвят встъпителни изказвания, теми за обсъждане, отговори на проблемни въпроси, които биха могли да изникнат и конкретни политики, по които се търси сътрудничество. Редица хора слушат тези разговори, като някои водят записки и изготвят стенограма, която се раздава на заинтересованите правителствени ведомства, за да може да се предприемат действия. Бивш премиер на страна от ЕС каза, че ако разговаряше с Тръмп сега, щеше много да внимава да не се отклонява от темата, дори ако това значи, че няма да успее да изгради добри лични отношения с Тръмп, който е склонен да търси допирни точки, като говоренето за голф, и използва много разговорен език. „Разбира се, че човек иска да е в добри отношения с президента на САЩ, но в сегашната обстановка най-добре да се придържа към сценария и да запазва съвсем официален тон“, каза бившият лидер, който пожела анонимност, за да няма отражение върху отношенията на страната му със САЩ. Високопоставен дипломат, който често планира и присъства на телефонни разговори между своя премиер и други световни лидери, каза, че изтичането на информация винаги е повод за безпокойство, но партийната политика е нов риск. „Това са важни подготвени събития. Човек иска разговорът да премине както трябва, да изложи становищата си и да постигне напредък в отношенията. Това става по-трудно (с Тръмп). Не е толкова предвидимо. Грижливото планиране може да бъде отклонено от неочаквана забележка“, каза той. Дипломатът каза, че събеседниците на Тръмп трябва да са делови и да се придържат „само към фактите“, избягвайки разговори като този със Зеленски, в който украинският президент на моменти звучи почти като подмазвач. Аро наблегна на този елемент и каза, че е посъветвал Макрон да не реагира на провокациите на Тръмп. „Съветът ми към Макрон беше да не реагира, поне в Туитър, защото Тръмп ще отвърне с нови и нови туитове и накрая другият човек ще загуби“, каза той. Отношенията на Великобритания със САЩ още страдат от изтичането през юли в британски вестник на силно критична към Тръмп дипломатическа грама на бившия британски посланик в САЩ Ким Дарък. В отговор Тръмп нарече в Туитър Дарък „чалнат“ и „много глупав“. Посланикът подаде оставка няколко дни по-късно. „Дипломатите не могат да си вършат работата, ако има съществен риск техните честни, неподправени преценки да изтекат в медиите“, каза бившият британски посланик във Вашингтон и Париж Питър Уестмакот. „Дипломатите имат нужда да знаят, че това не е станало новата норма“, добави той.  ", "date": "2019.10.09", "title": "Телефонен разговор с Тръмп?"}
{"url": "http://www.classa.bg/%D1%81%D0%B2%D1%8F%D1%82/item/400625-%D0%B8%D0%B7%D1%82%D0%B5%D0%B3%D0%BB%D1%8F%D0%BD%D0%B5%D1%82%D0%BE-%D0%BD%D0%B0-%D1%81%D0%B0%D1%89-%D0%BE%D1%82-%D1%81%D0%B8%D1%80%D0%B8%D1%8F-%D0%BA%D1%8E%D1%80%D0%B4%D0%B8%D1%82%D0%B5-%D0%BE%D1%82%D0%BD%D0%BE%D0%B2%D0%BE-%D0%B8%D0%B7%D0%BE%D1%81%D1%82%D0%B0%D0%B2%D0%B5%D0%BD%D0%B8,-%D0%BE%D1%82%D1%80%D0%BE%D0%B2%D0%B5%D0%BD-%D0%BF%D0%BE%D0%B4%D0%B0%D1%80%D1%8A%D0%BA-%D0%B7%D0%B0-%D0%B5%D1%80%D0%B4%D0%BE%D0%B3%D0%B0%D0%BD", "text": "Внезапното изтегляне на Съединените щати от позициите им в Северна Сирия нанесе на сирийските кюрди болезнен удар, който възроди сред общността им спомените как са били изоставяни в миналото от американците и други международни съюзници, на чиято подкрепа са осланяли стремежите си. Оглавяваните от кюрди сили бяха близо четири години партньор на САЩ в борбата срещу групировката „Ислямска държава“ (ИД). Сега изтеглянето ги излага на заплахата от нападение от стран на техния враг Турция. Турция иска да създаде контролирана зона в Северна Сирия покрай границата – ивица, която би минавала отчасти през сърцевината на кюрдското малцинство, което си извоюва известна автономия по време на гражданската война в Сирия. През последния век кюрдите са били близо до основаването на своя държава или автономни райони, но мечтите им са били попарвани, след като те са били изоставяни от световните сили. Една стара кюрдска поговорка отразява историята на разочарованията: „Ние нямаме други приятели освен планините“. Ето един поглед в това минало:   Кюрдите са етническа група, наброяваща около 20 милиона души, разръснати из четири държави – 10 милиона в Турция, 5 милиона в Иран, 3,5 милиона в Ирак и малко над 2 милиона в Сирия. Те говорят индоевропейски език, близък до иранския фарси, и са предимно мюсюлмани сунити. С площ 191 хиляди квадратни километра кюрдската зона образува дъга през планини от югоизточна Турция до северозападен Иран. Кюрдите са разделени не само от граници, но и от племенни, политически и фракционни разногласия, от които регионалните сили често са се възползвали, за да ги манипулират.     С разпада на Османската империя след Първата световна война на кюрдите е обещана независима държава чрез Севърския договор от 1920 г. Той обаче не е ратифициран и „Кюрдистан“ е нарязан на парчета. Оттогава има почти непрестанни кюрдски въстания в Иран, Ирак и Турция. Две събития са се врязали в спомените на кюрдите като предателства на Вашингтон. През 1972 г. САЩ подпомагат с оръжия бунта на иракските кюрди срещу Багдад. Те правят това от името на Иран, управляван тогава от американския съюзник шах Мохамад Реза Пахлави, който се е надявал да притисне иракското правителство в текущ граничен спор. Три години по-късно шахът подписва с Багдад споразумение за границата и закрива канала за оръжия. Тогавашният кюрдски лидер Мустафа Барзани моли за подкрепа държавния секретар на САЩ Хенри Кисинджър, но американската помощ е прекратена. Иракското правителство смазва кюрдското въстание. С иранска помощ иракските кюрди надигат глава отново през 80-те години на миналия век по време на войната между Иран и Ирак. Армията на иракският лидер Саддам Хюсеин провежда жестока опустошителна кампания, като използва отровен газ и насилствено преселва 100 хиляди кюрди в южна пустиня. Второто събитие е през 1991 г., след като оглавяваната от САЩ война в Персийския залив освобождава Кувейт от иракските сили. Тогавашният президент Джордж Х. У. Буш подканва иракчаните да се надигнат срещу Саддам. Кюрдите на север и шиитите на юг се разбунтуват, а Саддам реагира с брутални гонения. Въпреки че Буш не е обещавал изрично помощ, кюрдите и шиитите се чувстват изоставени. Все пак САЩ налагат забранена за полети зона над Северен Ирак, която осигурява известна кюрдска автономия. След падането на Саддам през 2003 г. Вашингтон е гарант новата конституция на Ирак да запази тази автономна зона. САЩ обаче не допускат независимост на кюрдите. Кюрдите в Сирия се надяваха на пълна автономия в североизточния ъгъл на страната, където са съсредоточени. Дамаск не я разрешава, а Анкара е яростно против. Все пак те се сдобиха с автономия до степен, немислима преди войната, включително преподаване на родния език в училищата, създаване на собствена полиция и административен съвет, който управлява текущите работи. САЩ намериха в кюрдите ефективен партньор на терен в борбата с „Ислямска държава“. Въоръжени от САЩ и подкрепени от американски войници и огнева мощ, оглавяваните от кюрдите сили сложиха край на териториалния контрол на ИД с цената на хиляди убити кюрди в годините на сражения. Тези сили сега контролират близо една трета от територията на Сирия. Кюрдите се надяваха, че съюзът ще придаде тежест на техните амбиции за автономия. Съюзът обаче породи търкания между САЩ и Турция. Анкара смята за терористична групировка водещата милиция на сирийските кюрди, която е свързана с кюрдски бунтовници в Турция. През август 2016 г. Турция прати войски в Сирия и завзе зона в западния край на границата. След това тя прегази ключовия анклав Африн, което доведе до преселването на десетки хиляди кюрди. Сега кюрдите се опасяват, че ще се случи същото в по-голям мащаб, ако Турция завземе останалата част от зоната, която иска – на изток до иракската граница и в дълбочина от 30 до 40 км в Сирия.     Изтеглянето на американските военни от някои зони в Сирия открива пътя за турска военна операция, желана от турския президент Реджеп Тайип Ердоган, но поставя също Анкара пред огромни предизвикателства. Турция от месеци е хвърлила око върху позициите на изток от река Ефрат на кюрдската милиция Сили за защита на народа /СЗН/ – водещо формирование в борбата срещу джихадистите от „Ислямска държава“, подкрепяно и защитавано дълго време от Вашингтон, но гледано враждебно от Анкара. След обявяването в неделя вечерта от Белия дом, че американските военни ще напуснат зоната, вече никаква пречка не стои пред Ердоган. Но пристъпването към действие би могло да се окаже рисковано.     Силите за защита на народа /СЗН/ бяха авангардът на офанзивата на международна коалиция, позволила военна победа над групировката „Ислямска държава“ /ИД/. Кюрдските бойци бяха подкрепени от западните страни. Но за Анкара СЗН са „терористична“ групировка, също както ИД, заради тесните им връзки с Кюрдската работническа партия /ПКК/, която води от 1984 г. кървава партизанска война на турска земя. Днес Анкара иска да създаде „зона за сигурност“ в Северна Сирия. Конкретно става дума за създаване в крайна сметка на буферна зона с дълбочина от 30 километра и ширина от близо 500 километра, простираща се от река Ефрат до иракската граница и отделяща турската граница от позициите на СЗН. В понеделник говорителят на Ердоган Ибрахим Калън посочи, че тази „зона за сигурност“ е предназначена също да приеме сирийски бежанци, намиращи се в Турция. Сирийските бежанци, избягали в Турция от началото на конфликта, бушуващ в тяхната страна, са над три милиона. Това би позволило на Анкара да убие с един куршум – два заека: да отдалечи „заплахата“ от СЗН и да намали броя на сирийците, живеещи в Турция, на фона на нарастващите антисирийски настроения.     Съобщението на Белия дом е победа за Ердоган, който „не пожали усилия, за да убеди Тръмп“, подчертава Стивън Кук от американския Съвет за международни отношения. Зелената светлина на Вашингтон дойде веднага след телефонен разговор между Тръмп и Ердоган, който е заложил на личните им отношения, за да убеди американския си колега въпреки съпротивата в средите на администрацията във Вашингтон. От турска гледна точка, „давайки своята „зелена светлина“, САЩ са създали впечатление, че са „капитулирали“ пред турските искания“, обяснява за АФП Жана Жабур, специалист по турска външна политика и преподавателка по политически науки в Париж. „Това е само по себе си дипломатическа победа за Ердоган“, добавя тя.     От 2016 г. насам Турция предприе вече две операции в северната част на Сирия, като първата бе насочена едновременно срещу ИД и СЗН, а втората – изключително срещу кюрдските бойци. Но за разлика от тези две операции, тази, която планира днес Анкара, визира центъра на зоните, контролирани от кюрдите, в които има бойци, въоръжени от Вашингтон, и калени от офанзивата срещу ИД. Освен това новата операция, предвиждана от Анкара, е много по-значителна от гледна точка на териториален мащаб. Това „ще създаде икономически разходи и не е сигурно, че в сегашната обстановка на рецесия в Турция, страната има средствата“, отбелязва Жабур, като изтъква също риска от вътрешна съпротива от страна на едно обществено мнение, станало все по-скептично към ангажирането на страната в сирийския хаос“. „В действителност Анкара щеше да предпочете споразумение със САЩ за установяване на „зона за сигурност“ на границата – сценарий, който щеше да й позволи да подели бремето с Вашингтон“, според Жабур. Това е голям впърос, който занимава европейските страни, граждани от които са се сражавали в редиците на ИД, а след това стотици от тях са били пленени от кюрдските сили при краха на джихадистката групировка. От няколко седмици Тръмп оказва натиск връху тези страни да репатрират своите граждани, пленени в Сирия, като стига дори дотам да заплашва да освободи европейски джихадисти. Като дава разрешение за турска операция срещу СЗН, Тръмп се стреми също да прехвърли този въпрос върху Турция. „Турция ще бъде сега отговорна за всички бойци на ИД в зоната, пленени през последните две години“, посочи Белият дом в съобщението си в неделя вечерта. Но внезапното съобщение на Тръмп остава висящ щекотливия въпрос за начините на това прехвърляне на отговорности. В понеделник Ердоган посочи, че Вашингтон и Анкара ще работят по въпроса, без да дава насоки за размисъл. „Сега Турция ще трябва да противостои на ИД, която показва признаци на опит за прегрупиране“, подчертава Кук. Говорителят на Ердоган заяви в понеделник, че Турция „няма да остави“ ИД да се завърне „под каквато и да било форма“.  ", "date": "2019.10.09", "title": "Изтеглянето на САЩ от Сирия: Кюрдите отново изоставени, отровен подарък за Ердоган"}
{"url": "http://www.classa.bg/%D1%81%D0%B2%D1%8F%D1%82/item/400605-%D0%BA%D0%BE%D0%BD%D0%B3%D1%80%D0%B5%D1%81%D0%BC%D0%B5%D0%BD-%D1%80%D0%B0%D0%B7%D0%BA%D1%80%D0%B8-%D0%BF%D0%BB%D0%B0%D0%BD%D0%BE%D0%B2%D0%B5%D1%82%D0%B5-%D0%BD%D0%B0-%D1%81%D0%B0%D1%89-%D0%B4%D0%B0-%D1%81%D0%B5-%D0%BE%D1%82%D1%82%D0%B5%D0%B3%D0%BB%D1%8F%D1%82-%D0%BE%D1%82-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B8%D1%8F-%D0%B4%D0%BE%D0%B3%D0%BE%D0%B2%D0%BE%D1%80-%D0%B7%D0%B0-%D0%BE%D1%82%D0%BA%D1%80%D0%B8%D1%82%D0%BE-%D0%BD%D0%B5%D0%B1%D0%B5", "text": "Демократът конгресмен Елиът Енгел, председател на Комитета по външни работи на Камарата на представителите на САЩ, изпрати писмо до съветника по националната сигурност Робърт О'Брайън в понеделник, изразявайки безпокойство заради предполагаемото намерение на администрацията на Тръмп от се откаже от Договора за открито небе. Този договор установява режим на наблюдателни полети над териториите на подписалите го държави. Договорът е подписан на 24 март 1992 г. в Хелзинки (Финландия) от представители на 23 държави-членки на Организацията за сигурност и сътрудничество в Европа (ОССЕ). \"Дълбоко съм обезпокоен от докладите, че администрацията на Тръмп обмисля да се оттегли от Договора за открито небе и силно ви призовавам да не предприемете подобни безразсъдни действия\", написа Енгел и посочи, че \"тази стъпка ще бъде в ущърб на интересите на националната сигурност на съюзници и партньори на страната\". Белият дом и Държавният департамент на САЩ не са направили официални коментари по въпроса. Според Енгел, \" Вашингтон не трябва да изоставя механизмите, които осигуряват на САЩ важен инструмент за поддържане на бдителност над Русия\".", "date": "2019.10.09", "title": "Конгресмен разкри плановете на САЩ да се оттеглят от Международния договор за открито небе"}
{"url": "http://www.classa.bg/%D1%81%D0%B2%D1%8F%D1%82/item/400606-%D1%81%D0%B0%D1%89-%D0%B8%D0%B7%D1%82%D0%B5%D0%B3%D0%BB%D1%8F%D1%82-%D0%B2%D0%BE%D0%B9%D1%81%D0%BA%D0%B8%D1%82%D0%B5-%D1%81%D0%B8-%D0%BE%D1%82-%D1%81%D0%B8%D1%80%D0%B8%D0%B9%D1%81%D0%BA%D0%BE-%D1%82%D1%83%D1%80%D1%81%D0%BA%D0%B0%D1%82%D0%B0-%D0%B3%D1%80%D0%B0%D0%BD%D0%B8%D1%86%D0%B0-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B2%D0%B0-%D0%B8-%D0%BA%D0%B0%D0%BA%D0%B2%D0%B8-%D0%BF%D0%BE%D1%81%D0%BB%D0%B5%D0%B4%D1%81%D1%82%D0%B2%D0%B8%D1%8F-%D1%81%D0%B5-%D0%BE%D1%87%D0%B0%D0%BA%D0%B2%D0%B0%D1%82", "text": "САЩ инициираха изтеглянето на войските, разположени в Североизточна Сирия, като прелюдия към обявената турска военна операция срещу кюрдските сили в този регион. Според Белия дом това са между 50 и 100 американски военни, които ще бъдат транспортирани до други бази в Сирия. Американската страна поддържа военно сухопътно присъствие в арабската нация повече от две години, без да брои стотици военнослужещи от специалните части, които преди това са били разположени за обучение на така наречените Сирийски демократични сили (СДС). Администрацията на президента Доналд Тръмп вече увери през декември 2018 г., че ще изтегли своите близо 2000 войници от Сирия, обещание, което до момента не е изпълнено. Смята се обаче, че оттогава Анкара води преговори с Вашингтон за бъдещето на турско-сирийското гранично пространство. През август тази година турският министър на отбраната Хулуси Акар заяви, че съвместен турско-американски координационен център е започнал работа в Сирия, а на 8 септември турската и американската армия започват да провеждат съвместни патрули в районите на границата. В тази връзка политолозите смятат, че Вашингтон е решил да изтегли войски от няколко сирийски региона под натиск от Анкара. \"Конфронтацията с Турция не е в интерес на САЩ, особено в момент, когато това може да бъде избегнато\", каза анализатор, но това не означава окончателното изтегляне на американските войски от Сирия. \"Това е изтегляне само от територията, на която Турция планира да проведе военна сухопътна операция\". От края на миналата година турският президент Реджеп Ердоган говори за планове за започване на едностранна военна операция в Северна Сирия срещу кюрдските сили от около 60 000 бойци. Неразделна част от тези сили са Народните защитни единици (YPG). Турция счита YPG за терористична група и разширение на Турската работническа партия на Кюрдистан, също квалифицирана като терористична организация от Анкара. Преди седмици Ердоган изрази намерението си да създаде 30-километров коридор за сигурност в северната част на Сирия, където един или два милиона сирийски бежанци могат да бъдат преселени след изгонването на бойците.   Счита се за възможно създаването на буферна зона, но турските войски биха могли да бъдат възпрепятствани да пропътуват цялото това разстояние в Сирия, тъй като \"и кюрдите няма да останат бездействащи\". Кюрдските сили отбелязаха оттеглянето на американски войници като \"удар с нож в гърба\", но това не е първият път, когато Пентагонът изменя на своите съюзници в сирийската кампания. В началото на 2018 г., САЩ не направиха нищо в подкрепа на СДС по време на операцията „Маслинов клон\" на турските сили, при която кюрдите бяха изгонени от района на Африн и до средата на годината спряха да подкрепят Сирийската свободна армия в Юга на страната. За политолозите, да разчитат на Вашингтон се превърна в стратегическа грешка на ръководството на сирийските кюрди. Ето тяхното мнение: \"Кюрдите имаха напразната илюзия, че американците ще останат до края с тях. Те отказаха да си сътрудничат със сирийските власти и с Русия, а сега е дошло времето да платят последствията от едностранната си ориентация към Вашингтон \". \"САЩ ще продължат да се възприемат като важен играч, чието мнение не може да бъде пренебрегнато, но всички страни в региона ще знаят, че САЩ са изключително ненадеждни\".", "date": "2019.10.09", "title": "САЩ изтеглят войските си от сирийско-турската граница: какво се случва и какви последствия се очакват?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/400608-%D0%B7%D0%B0%D1%89%D0%BE-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D0%B0%D1%82%D1%80%D0%B8%D0%BE%D1%82%D1%8A%D1%82-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D0%B5-%D0%B3%D0%B5%D0%B9", "text": "Българинът е бял, православен и хетеросексуален. Такова е виждането на професионалните патриоти в България. И почти никой не се хвърли да защитава хомосексуалните, когато един такъв патриот им се подигра в ефир.         И двата скандала продължават.  , защото въпреки императивното изискване на Закона за радиото и телевизията, СЕМ още не е прекратил мандата на генералния директор. И така създава подозрението, че „четиримата”, които са се обаждали на директора да отстрани Силвия Великова, се обаждат и в регулатора. В БНТ пък скандалът продължава, защото   не мирясва. Протестира пред телевизията, заплашва ръководството ѝ и така затвърждава убеждението, че изцепката му в предаването „Референдум” не е била плод на опиянение, а просто поредната предварително замислена и професионално разиграна пиарска акция. Qui bono? За Сидеров отдавна е ясно, че зададат ли се избори, той тръгва да върши нещо обществено нетърпимо, за да се хареса на т.нар. „лузъри\" и „хейтъри\", които от дума не разбират и искат само да се руши и чупи, бие и пие. Очевидно разчита с тях да увеличи електората си. Проблемът обаче е, че за да привличаш озлобени срещуистаблишмънта социални групи, докато сам принадлежиш към същия този истаблишмънт, скандалните ти жестове трябва да стават все по-радикални. Преди му стигаше случайната публика по улици, ресторанти и летища. Сега обаче реши да вилнее направо пред националната аудитория на обществената медия. Намерението му: максимално да наруши споразумението за предизборно участие в БНТ, което сам е подписал. И не само многократно да надвиши полагащото му се време, но и активно да попречи на другите да се изказват и на водещата да изпълнява функциите  си. Та чак се наложи да му изпратят жандармеристи, които обаче, кой знае защо, просто застанаха до него пред камерата, колкото да затвърдят търсения образ на цензуриран, онеправдан, преследван. Нелогичната поява на жандармерията, фактът, че Сидеров беше оставен да използва почти цялото предаване за автопропаганда, както и бележката за стаж в телевизията на Сидеров, която Емил Кошлуков представи в СЕМ, предизвикаха коментари, че скандалът в „Референдум” може да е бил координиран между двамата. Проблемът на Кошлуков в БНТ са отношенията му с колегията - или поне с част от нея. Напрежението тлее отдавна - както заради предизвестеността на избора му, така и заради внимателната, но непоколебима чистка, която провежда. А сега и събитията в БНР - ако там падне директорът, искрата може да прескочи и в БНТ. Вярно, че съпротивителните сили на колегията в БНР са най-големи, но нейното недоволство може да подпали и чергата на БНТ. Така че безчинствата на Сидеров идват точно навреме, тъй като дават шанс на Кошлуков да постигне разбирателство с подчинените си. Веднага след злощастния „Референдум” той направи изявление в тяхна защита, а после, когато Сидеров му поиска оставката (колко мелодраматично), те приеха декларация в негова подкрепа. Сидеров „изписа вежди” и на политиците, срещу които скочи. Да наречеш Каракачанов „крадец” заради закупуването на бойни самолети от САЩ, а Джамбазки „гей” след всичките му ругатни по адрес на различните, са толкова оперетъчни обвинения, че на практика изглеждат като политическа реклама. Негласното послание на Сидеров към коалиционните му партньори сякаш гласи: аз ви помагам да привличате системния електорат, а на мен ми оставете „лузърите\". Да чухте някой  да поставя този въпрос ? Единственият безспорен потърпевш от скандала, предизвикан от Сидеров, не е нито медията, която вече има повод да не допуска в ефир такива като него, нито пък нападнатите политици. Единственият безспорен потърпевш са хомосексуалните хора. Защото лепенето на етикета „гей” уязвява не толкова Джамбазки, колкото хилядите българи с различна сексуална ориентация. В праймтайма на обществената телевизия хомосексуалността бе лансирана като разбиращ се от само себе си негативен знак, като на всичко отгоре „крадец” и „гей” бяха поставени в общ ред на дискредитиращи обвинения. Само че кражбата е престъпление, което нарушава човешките права, докато хомосексуалността не просто не е престъпление, а дори човешко право. Да чухте някой в предаването, а и след това, да поставя този въпрос? Да възразява срещу омразата на сексуална основа в говоренето на Сидеров? При това по закон журналистите са длъжни да реагират. А ако си замълчат, пак по закон, СЕМ е длъжен да ги санкционира. В България хомосексуалността се разглежда като престъпление до 1968 година, както разказва изложбата „Хомосоц”, посветена на репресиите срещу хомосексуалните в годините на комунизма. Хората с такава ориентация са били съдени по НК, лежали са в затворите, процеси е имало и срещу известни фигури от интелектуалните и артистичните среди. Из градския фолклор още се носи изпълнената с горчива ирония самозащитна пледоария на един от най-обичаните актьори по онова време: „Цялата Мара втасала, та опряхте до моя г..”. След 1968 хомосексуалността е декриминализирана поне на книга, но се запазва отношението като към „противообществена постъпка”. Или в най-добрия случай - като към болест, която трябва да бъде принудително лекувана. Същината на скандала Днес, половин век по-късно, публичните говорители избягват да обявяват хомосексуалността за престъпление или болест (макар „на маса” това да става непрестанно). Но е постигнат широк дискриминационен консенсус, насърчаван от националистите, че хомосексуалността е срамна тайна, която трябва да се крие „под юргана”, както пише Джамбазки. За професионалните патриоти българинът е бял, православен и хетеросексуален. Всичко друго е форма на родоотстъпничество. И докато Сидеров и Джамбазки се обиждат на „гей”, като кандидати за кмет на София и двамата са единодушни, че София Прайд трябва да се забрани. Казано накратко: скандалът „Сидеров” беше в това, че всички се хвърлиха да защитават медиите и политиците, но нито на медиите, нито на политиците им хрумна да защитят сексуално различните от дискриминационното говорене в национален ефир.  ", "date": "2019.10.09", "title": "Защо в България патриотът не може да е гей"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/400609-%D1%81%D0%BB%D0%B5%D0%B4%D0%B2%D0%B0%D1%89%D0%B0%D1%82%D0%B0-%D0%BA%D1%80%D0%B8%D0%B7%D0%B0-%D1%89%D0%B5-%D0%B4%D0%BE%D0%B9%D0%B4%D0%B5-%D0%B8-%D0%B2%D1%81%D0%B8%D1%87%D0%BA%D0%B8-%D1%89%D0%B5-%D0%B3%D0%BB%D0%B5%D0%B4%D0%B0%D1%82-%D0%BA%D1%8A%D0%BC-%D0%BA%D1%80%D0%B8%D1%81%D1%82%D0%B0%D0%BB%D0%B8%D0%BD%D0%B0-%D0%B3%D0%B5%D0%BE%D1%80%D0%B3%D0%B8%D0%B5%D0%B2%D0%B0", "text": "Когато настъпи следващата криза, погледите на всички ще се насочат към новата шефка на МВФ. Георгиева разполага с голям опит на международната сцена, но търговската политика на Доналд Тръмп може да ѝ създаде проблеми.       Кристалина Георгиева поема ръководството на \"финансовата пожарна МВФ\", пише ДПА в обширна публикация за българката и предизвикателствата, които я очакват на новия ѝ пост. Бившият кадър на университета \"Карл Маркс\" от времето на социалистическа България се издигна до върха на капиталистическата финансова система. 66-годишната икономистка Кристалина Георгиева поема кормилото в твърде критично време, посочва ДПА и разяснява: \"Световната икономика започва да се върти на все по-бавни обороти, а американският президент Доналд Тръмп води всевъзможни търговски войни. Ако действително се стигне до нова голяма криза, МВФ съвсем скоро ще се окаже необходим, за да гаси пожари и да спасява държави от фалит.\" Тръмп и другите предизвикателства Поемайки поста в началото на октомври самата Георгиева заяви, че съзнава огромната отговорност, която има да носи \"във време, в което световната икономика се развива разочароващо, във време на различни търговски конфликти и исторически рекордно ниво на държавните дългове\". Затова тя обяви, че първият ѝ приоритет ще е да помага на държавите да намалят риска от кризи и да се подготвят за период на низходящо развитие. Българката няма да има почти никакво време да се вработи, пише по този повод кореспондентът на ДПА във Вашингтон Юрген Бец. Само две седмици след като пое официално поста, Георгиева ще заседава във Вашингтон с финансови министри, председатели на централни банки и други представители на финансовия свят, които пристигат за годишната среща на МВФ идния понеделник (14.10). На този съвместен форум със Световната банка ще става дума за бъдещото развитие на глобалната финансова и икономическа система и способността ѝ да се справи с различни предизвикателства - например търговските конфликти и промените в климата. МВФ смята за своя най-важна задача стабилизирането на глобалната финансова система. Институцията с близо 2700 служители следи всички опасни финансови тенденции, за да не се стига до големи валутни и дългови кризи. Едно от най-големите предизвикателства пред Георгиева ще е свързано с последиците от подетите от американския президент търговски конфликти - например с Китай. Но МВФ ще може само до известна степен да облекчава болката от тежките рани, нанесени от Тръмп на глобалната икономика, твърди кореспондентът на ДПА. Богат професионален опит Георгиева отначало не беше сред най-перспективните кандидати за шефския пост на МВФ - но не заради недостиг на квалификация, а заради възрастта си. Досега важеше изискването шефът на МВФ, който по традиция е европеец, да не е по-възрастен от 65 години. Георгиева беше на 66, поради което се наложи правилникът да бъде променен специално заради нея. ДПА посочва също така, че преди да заеме този пост българката е била изпълнителен директор на Световната банка, еврокомисар, отговарящ за хуманитарната помощ, както и вицепрезидент на Европейската комисия (ЕК), отговарящ за бюджета. Осведомителната агенция припомня и други биографични данни за Кристалина Георгиева - включително и това, че докторската ѝ работа е била посветена на теми като икономическото развитие и защитата на околната среда в САЩ, както и че многократно е била кандидат за различни висши постове. Името ѝ бе спрягано дори за поста на генерален секретар на ООН през 2017, както и за председател на ЕК след Жан-Клод Юнкер. Ето, че сега Кристалина Георгиева ще бъде начело на МВФ за мандат от пет години, пише ДПА.", "date": "2019.10.09", "title": "Следващата криза ще дойде. И всички ще гледат към Кристалина Георгиева."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/400610-%D0%B1%D1%8A%D0%BB%D0%B3%D0%B0%D1%80%D0%B8%D1%8F,-%D0%B3%D1%8A%D1%80%D1%86%D0%B8%D1%8F-%D0%B8-%D0%BA%D0%B8%D0%BF%D1%8A%D1%80-%D0%B1%D0%B8%D1%8F%D1%82-%D1%82%D1%80%D0%B5%D0%B2%D0%BE%D0%B3%D0%B0-%D0%B7%D0%B0%D1%80%D0%B0%D0%B4%D0%B8-%D0%B1%D0%B5%D0%B6%D0%B0%D0%BD%D1%86%D0%B8%D1%82%D0%B5", "text": "България, Гърция и Кипър бият тревога заради увеличаващия се брой мигранти, пристигащи в Югоизточна Европа. В съвместен документ те настояват и за по-голяма финансова подкрепа.       Германският вътрешен министър Хорст Зеехофер наскоро договори с Франция, Малта и Италия някои основни положения за разпределянето на бежанците в ЕС. Други страни обаче се почувстваха пренебрегнати и предприеха контраофанзива. Заради нарастващия брой на мигрантите в Югоизточна Европа, три страни по южната граница на ЕС - Кипър, Гърция и България - бият тревога. Атина, Никозия и София посочват в съвместен документ, писан за днешната среща (8.10) на вътрешните министри от общността, че не се обръща достатъчно внимание на маршрута на бежанците през Източното Средиземноморие. България, Гърция и Кипър искат нов механизъм Трите загрижени страни настояват да се изработи механизъм, по който мигрантите от външните граници на общността да се преразпределят към държавите от вътрешността на ЕС. Въпросните държави се позовават на принципната договореност за спасяване на мигранти от региона на Централното Средиземноморие, постигната през септември между Германия, Франция, Малта и Италия. Това споразумение обаче облекчава само Италия и Малта, на не и България, Гърция и Кипър. Плановете на трите държави, подписали документа, не срещат обаче особена подкрепа сред станалите страни-членки, пише в тази връзка ДПА. Ситуацията с бежанците е катастрофална - най-вече в Гърция и Кипър, където бежанските лагери просто се пръскат по шевовете. Над 10 000 мигранти от Турция са пристигнали на гръцките егейски острови само през септември. През първите 9 месеца от годината общо 46 546 бежанци са успели да се прехвърлят от Турция в ЕС - с 23% повече, отколкото през същия период на 2018. От тях 45 020 са пристигнали в Гърция, 1 336 - в Италия и 190 души в България, се казва в поверителен документ на ЕК, цитиран от вестник „Велт ам Зонтаг“. Най-многобройна е групата на афганистанците, следвани от сирийците и иракчаните. Ситуацията е тревожна, твърдят от София, Атина и Никозия Макар сегашната ситуация с бежанците да не се доближава до тази от 2015 и 2016 година, когато беше пикът на бежанската вълна към Европа, в София, Атина и Никозия я смятат за тревожна. Те очакват тенденцията да се задържи в средносрочен план - заради войната в Сирия, например.  Трите страни подчертават значимостта на Споразумението за бежанците, сключено с Турция, и призовават страните по него да изпълняват своята част от сделката. Освен това те пледират ЕС да засили финансовата си подкрепа за страните от Източното Средиземноморие.", "date": "2019.10.09", "title": "България, Гърция и Кипър бият тревога заради бежанците"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/400611-%D1%83%D0%B1%D0%B8%D0%B5%D1%86%D1%8A%D1%82-%D0%B4%D0%B6%D0%BE%D0%BA-%D0%B8-%D0%BD%D0%BE%D0%B2%D0%BE%D1%82%D0%BE-%D1%80%D0%B0%D0%B7%D0%B4%D0%B5%D0%BB%D0%B5%D0%BD%D0%B8%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Разделенията между леви и десни, консерватори и либерали, националисти и глобалисти винаги ще съществуват. Днес обаче у нас най-актуално е едно друго разделение – между нормалните българи и грантовите хора. Има класически разделения в обществото. Например разделението между леви и десни. Левите са за по-активна намеса на държавата в икономическия живот, за по-голяма солидарност, за преразпределяне на доходи от богатите към по-онеправданите членове на обществото. Десните, обратно, са за минимална намеса на държавата, за това пазарът да бъде освободен от всякакви регулации, за колкото се може по-ниски данъци. Друго класическо разделение е това между либерали и консерватори. Либералите са привърженици на максимално разкрепостения начин на живот. Те нямат нищо против хомосексуалистите, гей-браковете, абортите. За тях водеща е личната свобода, а всичко, свързано с традициите, принадлежи на миналото. Консерваторите, напротив, уважават преди всичко традицията, осветените от вековете канони и гледат особено подозрително към всякакви новости – били те в личния живот, изкуството, политиката. Тези разделения, както и редица други, например между националисти и глобалисти, присъстват и в България. Има обаче и едно разделение, което с всяка изминала година става все по-актуално. А стана особено видимо в последните седмици. Казусът с предсрочното освобождаване на австралийския убиец Джок Полфрийман направи това разделение очевадно.  Говоря за разделението между грантовите хора и нормалните българи. Грантовите хора имат най-различни професии. Това са политици, социолози, политолози, магистрати, журналисти, преподаватели. Общото между всички тях е, че живеят основно благодарение на грантовете, които получават от чуждестранни фондации.  Техният просперитет се гради върху парите, които им даряват чуждите неправителствени организации /НПО/. Разбира се, тези организации не си дават парите просто ей така. Срещу всеки отпуснат долар или евро, те искат, както обичаше да се изразява Остап Бендер, множество дребни услуги. Най-общо казано, грантополучателите трябва да прокарват политиката на своите донори.  Един пример. Ако съответният донор харесва политиката на правителството, грантовите хора също трябва да я харесват и да говорят и пишат с добро чувство за нея. Ако обаче грантодарителите силно не харесват правителствените действия, “децата на капитан Грант” трябва да пишат и говорят с един силен опозиционен патос. Когато нормалните хора изразяват някаква позиция, те искрено вярват в нея. Нормалните хора са стигнали до определени идеи, защото собствените им мисли са ги довели до тях. При грантовите хора действа съвсем друг мисловен механизъм.  Техните идеи не са автентични. Те са привнесени в главите им от чуждите неправителствени организации. Привнесени са заедно с паричните потоци, разбира се.   Да се върнем отново към актуалния случай с австралийския убиец. Повечето нормални хора бяха силно възмутени или, най-малкото, озадачени от решението на съда за предсрочното му освобождаване. Повечето грантови хора приветстваха това решение. Защо? Ами защото нормалните хора мислят логически, а грантовите хора калкулират всяко свое изказване в парични знаци. Добре е да имате предвид тази особеност,  когато слушате как някои представители на Българския хелзинкски комитет, на Съюза на съдиите или пък журналисти от изданията на “Америка за България” се хвърлят като едни матросовци на амбразурата, за да защитят предсрочното освобождаване на Джок Полфрийман. Изобщо винаги когато грантовите хора защитават с особена страст някаква позиция, вие се поинтересувайте кой доброжелател осигурява комфортния им начин на живот . И тогава истинските причини за страстта на “децата на капитан Грант” ще ви станат безпощадно ясни.    ", "date": "2019.10.09", "title": "Убиецът Джок и новото разделение в България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/400612-%D0%B0%D0%B5%D1%86-%E2%80%9C%D0%BA%D0%BE%D0%B7%D0%BB%D0%BE%D0%B4%D1%83%D0%B9%E2%80%9D-%E2%84%961-%D0%BF%D0%BE-%D0%B1%D1%8A%D0%BB%D0%B3%D0%B0%D1%80%D0%BE%D1%83%D0%B1%D0%B8%D0%B9%D1%81%D1%82%D0%B2%D0%BE", "text": "Днес почти всички средства за масова дезинформация удариха барабана, че АЕЦ “Козлодуй” за първи път била попаднала в ТОП 10 на най-печелившите компании в ЮГО-ИЗТОЧНА Европа. Но нито едно от тях не обяснява – как се получава това? Нека първо видим съобщението на групата, която провежда и публикува класацията (за по-добър преглед и прочит кликнете с мишката върху снимката, ако трябва и втори път):   В ТОП 10 на на-печелившите компании няма друга българска, поради което атомната централа е поставена под №1 в моето заглавие. А сега нека си припомним, как стана това? Единствената причина за този “успех” на фабриката за смърт е престъпната спекулация на енергийната борса. Е-ДИН-СТВЕ-НА-ТА! Няма и не може да има друга причина. Нека си припомним картинката от миналата 2018-та г., за която се отнася класацията:     Видно от графиката (ДВЕ в ЕДНО) средните месечни цени започват да се покачват още през летния месец август и с изключение на ноември неизменно растат. Именно през този период започват премерените и отдавна планирани спекулации на борсата. Спекулацията се състои в това, че държавните производители на електроенергия, под шапката на БЕХ (АЕЦ “К”, ТЕЦ “МИ2” и НЕК), престават да изпълняват поетите от тях ангажимент пред Европейската Комисия да осигуряват определени количества електроенергия всеки час на сегмента ДЕН НАПРЕД, на енергийната борса. За това е разказвано и показвано в този блог толкова много пъти, така че ако искате повече информация просто се разходете по него.  Ето по-детайлен поглед върху цените на борсата от последните месеци на миналата година:     Средната цена от началото на годината расте с повече от 6 евро/МВт.ч. За ваше сведение от началото на 2019-та г. до ден-днешен средната борсова цена е вече почти 48 евро/МВт.ч. Това означава, че в следващата класация АЕЦ-а ще изкърти керемидите на покрива. Ето какво ни подсказва това:     ТИ, който четеш това нещо, какво спечели от “успеха” на фабриката за смърт? А?      ", "date": "2019.10.09", "title": "АЕЦ “Козлодуй” №1 по българоубийство"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/400613-%D0%BA%D0%B0%D0%BA-%D0%B6%D0%B8%D0%B2%D0%BA%D0%BE%D0%B2-%D0%B8%D0%B7%D0%BB%D0%B8%D0%B7%D0%B0-%D0%BE%D1%82-%D0%BD%D0%B8%D1%89%D0%BE%D1%82%D0%BE-%D0%B8-%D0%B7%D0%B0%D1%81%D1%82%D0%B0%D0%B2%D0%B0-%D0%BD%D0%B0%D1%87%D0%B5%D0%BB%D0%BE-%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0", "text": "Дори след падането на тоталитарния режим преди 30 години и настъпването на свобода в медиите, не всичко от управлението на Живков излиза на бял свят. Самият факт че материалите от Априлския пленум, на който Живков завзема властта в партията, не са публикувани чак до 2002 г., е показателен. Тодор Живков управлява България еднолично и непрекъснато 33 години и 7 месеца подред. За да добием приблизителна представа колко много е това, за сравнение – едно служебно правителство, което понякога има значителна роля, дори историческа, е на власт само 3-4 месеца. Още в първите няколко години след възцаряването му през 1956, срещу Живков се поражда силно недоволство и различни групи в комунистическата партия искат той да бъде сменен. Но Живков успява да парира всичките си противници и се бетонира здраво. Първоначално с репресии, изселване само за критики срещу него, след това с умели кадрови размествания и отстраняване от висшето ръководство на хора, за които има само съмнение, че могат да посегнат на властта му. Тази кадрова политика продължава докрай, докато е свален през 1989 г., когато не спират опитите му да укрепи властта си, макар и превърнал се вече в историческа отживелица. До 9 септември 1944 г. Тодор Живков е   незначителна фигура в комунистическата партия Попада като ученик в София, постъпва в графическото училище към Държавната печатница, става там букволеяр и член на младежката организация на комунистическата партия, после и член на БКП, оглавява районна организация на партията, после го включват и в окръжното ръководство. Арестуван неколкократно, но освобождаван без последствия – факт, който кара негови съпартийци и тогава, и години по-късно да се съмняват, че е сътрудничил на полицията. През 1938-1939 по свидетелства на тогавашни ръководители на партията в София (Райко Дамянов, Борис Тасков), Живков дори е бил изключен от партията, изолиран, поради съмнения за сътрудничество на полицията. През 1939-1942 минават няколко съмнителни години в биографията му, той живее на семейни начала с току-що завършилата докторка Мара Малеева, назначена като лекар в с. Дъскот, край Павликени. Там се оженва за нея. Местят се в пазарджишко и в други села. През този период Живков не работи, известен е с участието си в самодейни състави в читалищата по селата, където работи съпругата му. Двамата се установяват през 1940 г. в с. Говедарци край Самоков, където Малеева става участъков лекар. Там през 1942 г. се ражда дъщеря им Людмила. През този период няма сведения за негова дейност в партийни структури. Това е драматичен период за комунистическата партия, защото започва Втората световна война, след това Германия напада СССР и българското комунистическо движение предприема курс на въоръжена борба и нелегални акции.  ", "date": "2019.10.09", "title": "Как Живков излиза от нищото и застава начело на държавата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/400614-handelsblatt-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B5-%D1%81%D0%B5-%D0%BE%D1%82%D0%BA%D0%B0%D0%B7%D0%B2%D0%B0-%D0%BE%D1%82-%D0%B1%D0%B8%D1%82%D0%BA%D0%B0%D1%82%D0%B0-%D0%B7%D0%B0-%D0%B7%D0%B0%D0%B2%D0%BE%D0%B4%D0%B0-%D0%BD%D0%B0-volkswagen", "text": "Въпреки основаването на дъщерно дружество на Volkswagen в Турция, което се счита за допълнителна стъпка към изграждането на завод на VW, България продължава да се бори за фабриката на производителя на автомобили със седалище във Волфсбург. „Ако не успеем с привличането на завода на VW, ще предлагаме парцел за производството на батерии или софтуер\",   Росен Плевнелиев, бивш президент и почетен председател на „Автомобилен клъстер България“.„Надяваме се да влезем в бизнеса с Volkswagen с допълнителен завод за доставчици. Това е балансът според нас“, пояснява той. Плевнелиев посочва, че германските компании SAP, Bosch и Mercedes-Benz вече разработват свои продукти в най-бедната страна от ЕС. „Стигнахме много далеч с Volkswagen. Не трябва да бъде така, че победителката Турция да получава всичко, а губещата България - нищо\", казва бившият държавен глава.    Дори ако все още няма резолюция на надзорния съвет на най-големия производител на автомобили в света, то от месеци се очертава решение в полза на Турция. „В момента сме в последните етапи на преговорите с Турция и вземането на решение\", заявява говорител на VW пред германската медия.    В новия завод в Маниса близо до западния турски пристанищен град Измир, освен всичко друго, предстои да бъдат произвеждани новите модели Passat и Skoda Superb. VW възнамерява да инвестира около 1 млрд. евро в завода. С планираните 4000 служители от 2022 г. годишно трябва да бъдат произвеждани 300 000 автомобила. Volkswagen вече е създала филиал в Маниса за тази цел с капитал от около 150 млн. евро.    Междувременно очертаващото се решение за местоположението на завода в полза на Турция разочарова не само България, но и Балканите с общо 80 милиона жители. Страните от Югоизточна Европа спешно се нуждаят от работни места в промишлеността и технологиите, за да сложат край на по-нататъшната емиграция на младите и квалифицирани жители.„На Балканите разочарованието от VW е голямо\", казва Плевнелиев пред Handelsblatt. „Страните обръщат голямо внимание на това къде отиват инвестициите. От време на време западноевропейските политици критикуват липсата на върховенство на закона на Балканите. Но при инвестиционните решения като това на VW за Турция в крайна сметка роля имат само парите, а не и спазването на закона“, казва още Плевнелиев, който до 2017 г. беше държавен глава на България.    „Това отслабва позициите на германските политици с исканията им за повече върховенство на закона в балканските страни\", убеден е той. „Ердоган не спазва европейските правила. Хиляди са в затворите. А сега той е на практика подкрепен с милиардна инвестиция от Германия“.    Производителният директор на VW Андреас Тостман защищава обаче решението срещу критиците: „Очакваме да успеем да отговорим на нашите стандарти в Турция, както по отношение на качеството на продуктите, участието на служителите в решенията и зачитането на правата на човека в областите, на които можем пряко да повлияем“, заяви Тостман през миналата седмица. Кога ще бъде решаващото заседание на надзорния съвет на Volkswagen, засега не е ясно. Очаква се сделка с Турция да бъде постигната през октомври.    Автомобилната индустрия е един от малкото процъфтяващи сектори в България. Според „Автомобилен клъстер България“ 65 000 служители в 220 производствени предприятия генерират оборот от пет милиарда евро на година. Сред най-известните инвеститори са автомобилни доставчици като Magna, Grammer, Festo или Kostal. В страната например се произвежда софтуер за Mercedes-Benz или спирачки за Porsche. Според източници от индустрията в момента България генерира около десет процента от брутния си вътрешен продукт с автомобилната индустрия.Плевнелиев, 55-годишният основател на автомобилната асоциация, продължава да се бори за завода. През последните седмици асоциацията и правителството в София предприеха действия, за да увеличат натиска върху Volkswagen. Българите стигнаха дори до Берлин, пише Handelsblatt. Но освен красиви думи не са получили нищо друго от канцлерството. „Берлин винаги е подчертавал, че това е изцяло икономическо решение“, разочаровано съобщава Плевнелиев.    Сега българите очакват подкрепа от Европейската комисия и от еврокомисаря комисар по конкуренцията   „Турция например обещава да купи 40 000 автомобила за държавни служители. Страната не спазва правилата за субсидиране. Това не е възможно в ЕС. Това е неравен двубой. Volkswagen всъщност би трябвало да отстоява лоялната конкуренция\", критикува Плевнелиев. „Решението на VW само по себе си отслабва Европейския съюз“, добавя още той.    Вестагер трябва да се намеси, за да гарантира лоялната конкуренция с Турция, смята той. Българите получават подкрепа и от консервативния европейски политик  (Европейска народна партия). През миналата седмица той написа писмо до Вестагер, като я призова да разгледа подробно споразуменията между VW и Турция, за да предотврати „нелоялната конкуренция“, унищожавайки работните места в Европа.    Първоначално страната от ЕС се надяваше да получи зелена светлина от провинция Долна Саксония и работническия съвет на VW за местоположението до София на новия завод на VW. Но и провинцията, и представителите на служителите изглежда предпочитат Турция. Затова разочарованието в София е дълбоко.„За нас е много съмнително, че министър-председателят на Долна Саксония Щефан Вайл и работническият съвет на VW са толкова ангажирани със завод в Турция“, казва Плевнелиев. Той се е надявал социалдемократът Вайл да упражни влияние в полза на България в борда на директорите. Долна Саксония държи 11,8% от акциите на Volkswagen AG.    България предлага на VW голяма индустриална зона извън столицата София, близо до летището. Бившата фабрика на стоманодобивна компания принадлежи на българската Първа инвестиционна банка и австрийската компания за недвижими имоти Soravia. Българският премиер Бойко Борисов обеща на Volkswagen да покаже, че ще бъде „най-лоялният партньор на най-големия автомобилен гигант в света\". Премиерът се позова на добрите условия за германските инвеститори и много ниските данъци.", "date": "2019.10.09", "title": "Handelsblatt: България не се отказва от битката за завода на Volkswagen"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/400615-%D0%B5%D0%B2%D1%80%D0%BE%D1%85%D0%BE%D0%BB%D0%B4-%D1%89%D0%B5-%D0%B8%D0%BD%D0%B2%D0%B5%D1%81%D1%82%D0%B8%D1%80%D0%B0-%D0%BD%D0%B0%D0%B4-270-%D0%BC%D0%BB%D0%BD-%D0%BB%D0%B2-%D0%B4%D0%BE-2020-%D0%B3-%D0%B2-%D0%BC%D1%80%D0%B5%D0%B6%D0%B0%D1%82%D0%B0-%D0%BD%D0%B0-%D1%87%D0%B5%D0%B7", "text": "\"Еврохолд България\", която е в процес на придобиване българските активи на ЧЕЗ, планира да инвестира 270 млн. лв. за обновяване и управление на електроразпределителната мрежа на \"ЧЕЗ България\" до 2020 г. и още 260 млн. лв. през следващия регулаторен период, съобразно изискванията на Комисията за енергийно и водно регулиране (КЕВР), заявиха от холдинга по време на пресконференция. Основните цели на \"Еврохолд\" ще бъдат насочени към намаляване на загубите на електроенергия, развитие и разширяване на интелигентните системи за дистанционно управление и отчитане на електромерите, внедряването на Advanced Asset Management (AAM) - система за прогноза на нужна поддръжката, Distribution Management Systems - системи за намаляване на времето и честотата на аварийни прекъсвания, както и Workforce Management System - система за максимална ефективност на използваните ресурси. \"Еврохолд\" планира да подкрепи и развие съществуващата инвестиционна програма на ЧЕЗ в България, която ще отговаря на регулаторните изисква на КЕВР, както и на Европейската рамка за климата и енергетиката до 2030 г. Предвидени са допълнителни средства за изпълнение на основните елементи на инвестиционната програма.   Холдингът предвижда пренасочване на фокуса на ЧЕЗ към чистата, възобновяема енергия - подпомагане на икономически ефективните мини и микро възобновяеми енергийни източници (ВЕИ); стимулиране на използването на LED-автоматизирани системи за домове и офиси; внедряване на DMS системи и виртуални електроцентрали с цел активно управление на потреблението и намаляване на \"пика на товаровата крива\" за групата.   \"Еврохолд\" възнамерява да внедри смарт технологии за управление на мрежите, както и такива за подробно диагностициране на изградената инфраструктура.   Също се планира и внедряване на технологии за съхранение на енергия в електроразпределителната мрежа.   Сред възможностите, които се разкриват пред \"Еврохолд\" и ЧЕЗ, представителите на холдинга изтъкват нова свързаност в газовия сектор като \"Балкански поток\", Интерконекторът между България и Гърция, както и управлението на компресационня капацитет на свързаността между България и Румъния. С подобна важност се разглежда и подобренията във връзките за пренос на електроенергия от ниско напрежение с държави като Гърция, Сърбия и Северна Македония.    ", "date": "2019.10.09", "title": "Еврохолд ще инвестира над 270 млн. лв. до 2020 г. в мрежата на ЧЕЗ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/400599-%D1%81%D0%B2-%D0%BF%D1%80%D0%B0%D0%B2%D0%B5%D0%B4%D0%B5%D0%BD-%D0%BF%D1%80%D0%B0%D0%BE%D1%82%D0%B5%D1%86-%D0%B0%D0%B2%D1%80%D0%B0%D0%B0%D0%BC-%D0%B8-%D0%BF%D0%BB%D0%B5%D0%BC%D0%B5%D0%BD%D0%BD%D0%B8%D0%BA%D0%B0-%D0%BC%D1%83-%D0%BB%D0%BE%D1%82", "text": "  Когато Бог смеси езиците по време на Вавилонското стълпотворение,  (почти 2600 г. преди Р.Хр.)  хората се разпръснаха по земята и се разделиха на много народи, забравиха истинския Бог и започнаха да се покланят на идоли, направени от самите тях: на животни, на слънцето, луната и други природни явления. Само в потомството на Сим се намираха все още някои хора, които вярваха в единия истински Бог. Измежду тях най-предан на Господа бе светият праотец Авраам. Него Бог избра да запази истинската вяра сред хората. Отначало той се наричаше Аврам и беше най-младият син на Тара, а Тара имаше още двама синове - Аран и Нахор. Първият от тях, Аран, умря млад и остави след себе си син Лот, когото Аврам взе за да го възпитава. Тара и неговите синове живееха в Ур Халдейски. Но Господ благоволи да отдели благочестивия Аврам, Своя избраник, от развратената среда на идолопоклонниците. Веднъж Бог му се яви и му каза: - Излез от твоята земя, от твоя род и от дома на баща си, и иди в земята, която ще ти покажа. Аз ще произведа от тебе голям народ, ще те благословя и ще прославя името ти. И ти ще бъдеш причина за благословението на мнозина. Ще благословя ония, които те благославят, а тези, които те злословят, ще прокълна. И ще бъдат благословени в теб всички земни племена. Аврам тогава беше на 75 години. Той с вяра се подчини на Божията воля: взе със себе си своята жена Сара, баща си, племенника си Лот и всичките си слуги заедно със стадата си, излезе от Ур Халдейски и тръгна към Ханаанската земя, която Бог му бе посочил. Известно време те останаха в Харан, където баща му умря. След това той продължи своя път заедно с Лот и семейството си. Когато пристигна в Ханаанската земя, Аврам спря до Сихем, до дъбравата Море  (Дъбрава - горичка, считана от някои за свещена, неприкосновена; дъбова гора; или изобщо - горичка) . Тук Господ му се яви и му обеща да даде тази земя на потомството му. В памет на това явяване и от благодарност към Бога за обещанието Аврам издигна на това място жертвеник. После премина цялата тази земя по дължина, на юг, и направи между Ветил и Гай друг жертвеник на Господа. Аврам и неговите спътници се заселиха в Сихемската долина. В началото те живееха заедно и имаха много добитък, сребро и злато. Но после, за да се избегне раздора между техните домашни и слугите, Аврам пусна Лот и му заръча да си избере земя. Той си избра цветущата равнина, напоявана от водите на Иордан. След раздялата им Бог се яви на Аврам и му каза: - Вдигни очите си и от мястото, на което се намираш сега, погледни на север и на юг, на изток и на запад: цялата земя, която виждаш от планината, ще дам на теб и на твоето потомство навеки. А потомството ти ще бъде като земния пясък. Стани и обиколи тази земя надлъж и нашир, защото на теб и на твоето потомство ще я дам навеки. Послушен на Божията света воля, Аврам се отправи на юг и се засели в дъбравата Мамре: там издигна жертвеник на Господа. В Иорданската равнина, която Лот избра за свое жилище, имаше пет града  (Содом, Гомора, Адама, Севоим и Бела (или Валака))  - те бяха управлявани от отделни царе, но вече 12 години се намираха в подчинение на Еламския цар. На 13-тата година те се разбунтуваха срещу него, но той ги победи и взе в плен много жители на тази страна, между които и Лот. Щом научи за това, Аврам въоръжи своите слуги, нападна и разби неприятелите. Освободи Лот и всички пленници, отне цялата плячка, заграбена от враговете, и я върна на тези, на които принадлежеше. След победата си Аврам тръгна да се връща и някои царе излязоха да го посрещнат. Мелхиседек, цар Салимски, свещеник на Всевишния Бог, изнесе хляб и вино, и благослови Аврам с думите: - Благословен е Аврам от Всевишния Бог, Владетеля на небето и земята. Благословен е и Всевишният Бог, Който предаде твоите врагове в ръцете ти. Аврам поднесе на Мелхиседек десетата част от цялата военна плячка. После Содомският цар му предложи да задържи за себе си имуществото, взето от неприятелите, но той отказа да вземе каквото и да било. Оттогава Аврам стана много известен в Ханаанската земя. Неговите успехи възбудиха завист и опасения сред обитателите и. Една нощ Господ му каза във видение: - Не бой се, Авраме, Аз съм твой щит. За теб се приготвя голяма награда. Аврам отговори: - Господи! С какво ще ме наградиш? Аз нямам деца: Ти не ми даде. Моя дом го управлява Елиезер от Дамаск, той и ще ми бъде наследник. - Не той - каза Господ, - а твоят роден син ще ти бъде наследник. След това Господ изведе Аврам на двора и му рече: - Погледни към небето и преброй звездите, ако можеш: толкова многобройно ще бъде и твоето потомство. Аврам повярва на обещанието и тази вяра му се вмени за праведност - тя послужи за основа на неговия праведен и богоугоден живот. На следващия ден по Божие повеление Аврам разсече на две тригодишни телица, коза и овен, и сложи едната част срещу другата. Към тях бяха добавени гургулица и млад гълъб. Аврам пазеше труповете от хищните птици. При залез слънце го налегна сън и го обхвана ужас и голям мрак. Тогава Господ се приближи до него и каза: - Знай, че твоите потомци в продължение на 400 години ще бъдат пришълци в чужда земя, ще бъдат в робство и угнетение. Но Аз ще съдя народа, у когото ще бъдат роби, и след това те ще дойдат тук с голямо имущество. А ти ще отидеш при твоите отци в мир и ще бъдеш погребан на преклонни години. Едва в четвъртото си поколение потомците ти ще се върнат тук, защото беззаконията на аморейци още не са стигнали върха си. Щом слънцето залезе и се стъмни, между разсечените животни премина дим като от пещ и огнен пламък. В този ден Господ сключи Своя завет с Аврам и му каза: - На твоето потомство давам тази земя, от Египетската река (Нил) до река Ефрат. Изминаха много години, откакто Аврам се пресели в Ханаанската земя. След откровението в Ур Халдейски, Бог още три пъти му повтори обещанието за многобройното потомство, което трябва да произлезе от него. Но жена му Сара не раждаше, а освен това те бяха вече в преклонна възраст. Бездетството беше за него голямо изпитание. Сара мислеше, че в нея е препятствието за изпълнението на Божието обещание, и предложи на Аврам да вземе за съпруга и своята слугиня, египтянката Агар. Тя му роди син Измаил. Когато Аврам беше на 99 години, Господ му се яви и му каза: - Аз съм твоят Бог. Благоугождавай Ми и бъди непорочен: и Аз ще сключа Моя завет с теб и ще ти дам многобройно потомство. Аврам падна на земята с чувство на благоговение и покорност. Бог му каза: - Отсега ти няма да се наричаш Аврам, но името ти ще бъде Авраам.  (Името Аврам е почетно наименование и означава \"баща на висотата\", \"издигнат баща\". А Авраам е име, което изразява изпълнение на обещанието и означава \"баща на много\" или \"баща на много народи\")  Защото Аз ще те направя баща на много народи; племена и царе ще произлязат от тебе. Ще сключа Моя вечен завет с теб и с твоите потомци: ще бъда Бог на теб и на потомците ти, и ще ви дам цялата Ханаанска земя за вечно наследство. Видим знак на завета между Мен и вас трябва да бъде това, че всяко дете от мъжки пол трябва да бъде обрязвано. Осем дни след раждането трябва да се обрязва всеки младенец от мъжки пол, не само от вашите деца, но и от слугите, купени от чужденци. Необрязаният, като нарушител на Моя завет, се лишава от общение със своя народ. Също и жена си не наричай Сара, но името и да бъде Сарра.  (Първото име, Сара, означава \"господство\", т.е. господарка, и е обща почетна титла. А Сарра означава \"княгиня\" или \"жена с високо положение\")  Аз ще я благословя и от нея ще произлязат царе и народи. Авраам се зарадва и се засмя, но в същото време с недоумение питаше за себе си: - Нима стогодишен човек ще има деца? И нима Сарра на деветдесет години ще роди? Но Господ повтори Своето обещание, предрече и името на техния бъдещ син - Исаак. Скоро след това Господ отново се яви на Авраам при дъбравата Мамре по следния начин. Веднъж по обяд Авраам седеше край своята шатра. По едно време той вдигна поглед и видя пред себе си трима странници. Веднага побърза да ги посрещне, поклони им се до земята и каза: - Господарю мой! Ако съм намерил благоволение пред очите Ти, не отминавай Твоя раб. Ще донесат малко вода и ще умият нозете ви. След това отдъхнете под това дърво.  (Мамврийския дъб, под чиято сянка Авраам се е удостоил да приеме Самия Господ).  А аз ще донеса хляб, за да се подкрепите за из път.   Посещението на Авраам (т.н. Старозаветна Троица)  от    Странниците се съгласиха да изпълнят молбата му. Тогава Авраам побърза в шатрата при Сарра и и каза да замеси по-скоро пшенично брашно и да изпече пресни хлябове. После изтича при стадото, избра едно крехко, хубаво теленце и заповяда на своя слуга да го приготви. Щом бяха готови хлябовете и теленцето, Авраам взе освен тях сирене и мляко, и постави всичко това пред гостите. Те започнаха да се хранят, а той стоеше под дървото и им прислужваше. По време на обяда странниците го попитаха: - Къде е жена ти Сарра? - Тук в шатрата е - отвърна им той. Тогава един от тях каза (всъщност под вид на трима мъже Сам Господ, Който е троичен по Лица, се яви на Авраам): - Следващата година по същото време Аз пак ще дойда при теб - тогава жена ти Сарра ще има син. Сарра стоеше до входа на шатрата. Щом чу предсказанието, тя се засмя и си помисли: - Аз ли ще имам това утешение в старините си? А и моят господар е стар. Но Господ каза на Авраам: - Защо Сарра се засмя? Нима има нещо невъзможно за Бога? В уреченото време Аз ще бъда при теб, и жена ти ще има син. Тогава Сарра се уплаши. Тя почувства, че се намира пред Този, Който вижда нейните съкровени помисли и чувства. Смути се и започна да уверява, че не се е смяла. Но Господ я изобличи и още веднъж повтори, че тя се беше засмяла. Така Той откри Себе Си като Сърцеведец, а Сарра научи да бъде по - внимателна към собствените си помисли и по-покорна на Божиите обещания. След това странниците станаха и се отправиха към Содом. А   - по думите на  , -   ( ). Повярвал в благодатното обещание за многобройното потомство, което ще произлезе от него, Авраам съпровождаше своите Божествени посетители с най-живо чувство на радост, благодарност и благоговение към тях. По пътя Господ му откри за Своето намерение да погуби жителите на Содом и Гомора заради техните безчислени съгрешения. Авраам започна да умолява Бога да пощади нечестивите градове, защото може би (мислеше си той) в тях ще се намерят поне 50 праведници. Но не се намериха толкова праведници в тях. След това Господ му обеща, че заради молбите му ще пощади Содом и Гомора, ако в тях се намерят поне 40 праведници. После намали на 30, 20 и накрая 10. Но уви, в тези нещастни градове не се намериха и 10 праведника. Един единствен праведник там беше Лот, племенникът на Авраам. Вечерта два Ангела дойдоха в Содом в образ на странници, а Лот седеше при градските врати. Щом ги видя, той им се поклони до земята и каза: - Господари мои, елате и нощувайте в дома на вашия раб! Измийте нозете си, а на сутринта ще продължите своя път. Странниците започнаха да отказват (понеже искаха да изпитат страннолюбието му), а той още по-силно започна да ги моли и те влязоха в дома му. Лот приготви пресни хлябове, нареди трапеза и ги нахрани. Но още не бяха легнали да спят, когато всички жители на Содом - млади и стари - обкръжиха Лотовия дом и започнаха да настояват да им предаде странниците за да блудстват с тях. Лот излезе да ги успокои и да ги уговори да не причиняват зло на гостите му, но те много го оскърбяваха и го заплашваха, че ще счупят вратата. Тогава Ангелите, които се бяха явили под вид на странници, поразиха содомците със слепота, а Лот въведоха в дома му. После му казаха да вземе роднините си и да напусне града, защото градът бе осъден да погине заради беззаконията на жителите му. Ангелите откриха на Лот кои са и направо му казаха, че са изпратени при него от Господа. Започваше да се зазорява, а Лот все още се бавеше. Тогава Ангелите взеха за ръка него, жена му и дъщерите му, и ги изведоха навън. Единият от тях му каза: - Спасявай душата си! Не поглеждай назад и никъде не се спирай по тази равнина. Бягай в планината, за да не погинеш! - Не, Владико - отвърна Лот. - Ето, Твоят раб намери благоволение пред очите Ти и голяма е милостта, която Ти ми стори, защото спаси моя живот. Но аз не мога да се спасявам в планината: там може да ме застигне някакво бедствие и да умра. Ето, по-близо е до този малък град.  (Сигор.)  Благослови да избягам в него, за да запазя живота си. Ангелът му рече: - Заради теб ще сторя и това, и няма да съсипя града, за който ти говориш. Спасявай се в него, но никак не се бави, защото не мога да извърша моето дело, докато не си отидеш оттук. Толкова е велика Божията милост към праведните! Заради немощния телом, но чист по душа Лот, и заради родството му с Божия избраник Авраам, Господ не само дари спасение на града, но и по Своето милосърдие се забави да изпрати справедливото наказание върху нечестивите градове докато праведникът ги напусне. Лот скоро стигна в Сигор. Тогава Господ изля от небето дъжд от сяра и огън над Содом и Гомора, и изтреби тези градове заедно с цялата околност и жителите и. На мястото на страшното пепелище в тази равнина след това се образува солено езеро.  (Днешното Мъртво море. Неговите води съдържат голямо количество сол, асфалт и планински смоли, и в тях не живее никакво живо същество. Дори бреговете му, покрити с кристали сол, представляват зрелище на пълно отсъствие на живот и напомнят за страшното Божие проклятие и наказание над нечестивите градове).    Гибелта на Содом и Гомор.  Фреска от 1662 г. от Троицкий собор в  Но Лотовата жена, привързана към земните богатства, които остави в къщата си, не изпълни заповедта на Ангела. По пътя от Содом тя се обърна със съжаление назад, но беше наказана за непослушанието си и веднага се превърна в солен стълб.   Наказанието на жената на Лот.  Фреска от 1662 г. от Троицкий собор в Свято-Троицката Сергиева лавра. Въпреки всичко Лот се страхуваше да остане в Сигор - затова се изкачи на планината с двете си дъщери и там се засели в една пещера. В това време Бог посети Сарра със Своята милост. Когато Авраам стана на сто години, тя му роди син и го нарекоха Исаак, според предсказанието на Господа, а на осмия ден Авраам го обряза. Тогава 90-годишната Сарра казваше: - Смях ми стори Бог; който чуе за мен, ще се разсмее.  (\"Исаак\" на еврейски означава \"смях\". Той бил наречен така, защото Сарра се засмяла, когато слушала обещанието за неговото раждане)  Кой би рекъл на Авраам: Сарра ще кърми деца? Защото родих син в старините му. Когато детето порасна и беше отбито, Авраам устрои по този случай голяма гощавка. А Сарра, щом видя че Измаил, когото роди египтянката Агар, се надсмива над нейния син Исаак, каза на Авраам: - Прогони тази робиня и нейния син. Защото синът на робинята няма да бъде наследник заедно с моя син. На Авраам му беше мъчно да слуша тези думи - той, като баща, обичаше и жалеше Измаил. Но Бог му каза: - Не се огорчавай заради това момче и заради своята робиня. За всичко, което ти казва Сарра, послушай я, защото от Исаак потомството ще се нарече с твое име. Впрочем, и от сина на робинята ти Аз ще произведа народ, защото и той е твое семе. Тогава Авраам, напълно предан на Божията воля, пусна Агар и сина й. Те тръгнаха, но скоро се заблудиха в пустинята и изнемогнаха до смърт от жажда. А Бог по чудесен начин ги спаси и утеши скърбящата майка с обещание да произведе от нейния син голям народ. По това време Авраам се ползваше с изключително влияние и уважение сред съседните царе и владетели на Ханаан. Особеното Божие благоволение към него и покровителството свише беше така ясно за всички, че Герарският цар Авимелех искаше да сключи съюз с него. Но Авраам продължаваше да живее като странник и никъде не се установяваше за постоянно. Целият му живот протече сред различни изпитания и представляваше образец на търпение, твърда и непоколебима вяра, упование на Бога и съвършена преданост на волята Му. Но на Господа бе угодно да изпрати на Авраам едно последно изпитание: то беше странно и непонятно за обикновените житейски човешки представи, и представляваше истинско изпитание на вярата и любовта му към Бога. Господ каза на Авраам: - Вземи единствения си син Исаак, когото обичаш, отиди в земята Мория и там на една от планините, която Аз ще ти укажа, го принеси в жертва. Без да гледа на цялата необичайност на тази заповед и на своята голяма родителска любов към Исаак, Авраам ни най-малко не се усъмни, че тя е от Бога, и че трябва да я изпълни без всякакво прекословие. Предаността му към Господа беше толкова голяма, че той не пожали своя единствен възлюбен син. В същото време той вярваше, че Исаак, който сега трябваше да умре бездетен, съгласно предишните обещания, ще бъде родоначалник на народ и прародител на обещания Избавител. Той мислеше, както казва апостолът, че Бог е силен и от мъртвите да възкреси сина му за да изпълни Своето обещание ( ). Без да открива на някого намерението си, рано сутринта Авраам оседла един осел, взе със себе си Исаак и двама слуги, насече дърва за всесъжението, и се отправи към планинската страна на иевусеите, на мястото, което му указа Господ.  - ханаански народ, водещ началото си от Хамовия син Иевусей; тяхната страна се намирала в същата местност, където впоследствие бил построен Иерусалим на мястото на техния град Иевус на възвишението Сион.  (от евр. \"място, указано от Бога\") - така се наричала земята на иевусеите и хълма в нея, на който Авраам по Божие указание отишъл да принесе Исаак в жертва на Бога. Св. Ефрем Сирин свидетелства за древно предание, според което принасянето на Исаак в жертва е станало на върха на същия хълм, на който била извършена и светата кръстна жертва от Христа - Божия Син. На третия ден чрез особено знамение от Бога, Авраам още отдалеч видя планината, предназначена за жертвоприношението. Тогава той заповяда на своите слуги да останат там заедно с осела. Даде на Исаак дървата за всесъжението да ги носи, а сам той взе в ръцете си огън и нож. После двамата тръгнаха към планината. По пътя Исаак попита баща си: - Татко, ние имаме огън и дърва, а къде е агнето за всесъжение? - Бог ще си намери агне за всесъжението, сине мой - отговори му Авраам. И пак продължиха да се изкачват. Щом стигна указаното място, Авраам направи жертвеник. Постави отгоре дървата, завърза Исаак и го сложи върху тях. След това протегна ръка да вземе ножа за да заколи сина си, но в същия момент от небето се чу Божествен глас, който му каза: - Аврааме! Аврааме! Авраам се спря за да чуе Божието повеление. - Не посягай на момчето - продължи Господ - и не му прави нищо, защото сега познах, че се боиш от Бога и не пожали единствения си син заради Мене. Тогава Авраам с чувство на дълбока радост и благодарност към Господа вдигна очи и видя зад себе си един овен, чиито рога се бяха заплели в храстите. После развърза Исаак и вместо него принесе в жертва овена.  (Принасянето на Исаак в жертва на Бога от Авраам, по учението на Църквата, тайнствено изобразява Кръстната жертва на Спасителя, Неговата смърт и Възкресение). След това Господ отново извика към Авраам: - Кълна се в Себе Си, че понеже ти извърши това дело и не пожали единствения си син заради Мене, Аз ще те благословя и ще умножа твоето семе като небесните звезди и пясъка на морския бряг. Наследниците ти ще владеят градовете на враговете си и ще бъдат благословени в твоето семе всички земни народи за това, че ти послуша гласа Ми. Получили това велико благодатно обетование, Авраам и Исаак със страх и радост се спуснаха от планината и се върнаха във Вирсава, където живееха тогава. Дванадесет години след това Сарра почина и бе погребана в пещерата Махпела срещу Мамре, в Хеврон. След три години, когато Исаак беше на 40 години, а Авраам на 140, светият праотец се възрадва да види сина си оженен за добродетелната Ревека, внучка на брат му Нахор. По-късно и сам той встъпи в ново съпружество с Хетура, от която имаше още шестима сина. Авраам живя 175 години, и след това с мир предаде душата си на Господа, на Когото така вярно служи и благоугоди през живота си. Така светият праотец стана съсъд и образец на вярата в истинския Бог, която запази за идните поколения. Заради неговите високи качества и достойнства Господ го възлюби и нарече Себе Си  . А Свещеното Писание го нарича  . Неговите ветхозаветни потомци, и даже праведните Моисей и Давид, призоваваха Авраам за ходатай пред Господа. От този родоначалник на юдейския народ,  в чието потомство се съхраняваше истинската вяра на земята , произлезе по плът и Сам Христос. Всъщност потомството на Авраам, към което се отнасят Божиите обещания, се определя не толкова от плътската родствена връзка, а от духовната връзка чрез вярата - затова св. апостол Павел казва, че Авраам е  ( ). В нашата бъдеща участ зад гроба само с верния Авраам можем да се надяваме да получим наследството на вечния живот и спасението. В притчата за богаташа и бедния Лазар Сам Спасителят говори за Авраам като за обитател на блажените жилища в Небесното Царство. Заради молитвите на светия праведен Авраам, Своя праотец по плът, нека Господ Иисус Христос и нас да удостои с неговия блажен дял в Своето Царство, амин.", "date": "2019.10.09", "title": "Св. праведен праотец Авраам и племенника му Лот"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/400600-9-%D0%BE%D0%BA%D1%82%D0%BE%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1446 г. - В Корея е публикувана фонетичната корейска азбука Хангул.   1701 г. - Основан е Йейлският университет.   1740 г. - Начало на Батавското клане.   1824 г. - В Коста Рика е забранено робството.   1849 г. - В Цариград е осветен българският параклис, на чието място по-късно е построена така наречената Желязна църква.   1878 г. - Русия поема управлението на Южна Бесарабия, където живеят около 103 000 българи.   1912 г. - Балканската война: Черна гора обявява война на Турция, с което започва войната.   1934 г. - Югославският крал Александър I е застрелян в Марсилия при атентат, извършен от члена на ВМРО Владо Черноземски, а френския външен министър Луи Барту почива следствие от раните си получени при атентата.   1944 г. - Втората световна война: В Москва се провежда среща на Уинстън Чърчил и Сталин, на която е обсъдено разпределянето на Балканите на сфери на влияние.   1962 г. - Уганда става независима от Великобритания държава.   1962 г. - Френската певица Едит Пиаф се омъжва за Тео Сарапо.   1963 г. - Около 2 000 души загиват в Северна Италия от свлачище.   1963 г. - Състои се първият полет с руския вертолет Ми-8.   1967 г. - Ден след като е заловен, Че Гевара е екзекутиран за опит да предизвика революция в Боливия.   1969 г. - В Токио се провежда Конгрес на Всемирния пощенски съюз.   1970 г. - Камбоджа е обявена за Кхмерска република.   1973 г. - Елвис и Пресила Пресли се развеждат след шест години съвместен брак.   1975 г. - В Пловдив се провежда Първият фестивал на българския късометражен филм.   1981 г. - Официално е отменено смъртното наказание във Франция.   1997 г. - Българският президент Петър Стоянов подписва в Страсбург Рамкова конвенция за националните малцинства.   2001 г. - България е избрана за непостоянен член на Съвета за сигурност на ООН за периода от 2002 г. до 2003 г.   2001 г. - В Египет влиза в действие най-високият в света висящ мост.   2002 г. - Европейската комисия признава България за страна с функционираща пазарна икономика.   2004 г. - На първите демократични избори в Афганистан за президент е избран Хамид Карзай.   2006 г. - Северна Корея провежда своя първи ядрен опит с малка мощност, който е заклеймен от много държави и от Съвета за сигурност на ООН.   2008 г. - Република Македония и Черна гора признават независимостта на Косово.  ", "date": "2019.10.09", "title": "9 октомври, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/400601-%D0%BA%D1%8E%D1%80%D0%B8%D0%BE%D1%81%D0%B8%D1%82%D0%B8-%D0%BE%D1%82%D0%BA%D1%80%D0%B8-%D0%B4%D0%BE%D0%BA%D0%B0%D0%B7%D0%B0%D1%82%D0%B5%D0%BB%D1%81%D1%82%D0%B2%D0%B0-%D0%B7%D0%B0-%D1%81%D0%BE%D0%BB%D0%B5%D0%BD%D0%B8-%D0%B5%D0%B7%D0%B5%D1%80%D0%B0-%D0%BD%D0%B0-%D0%BC%D0%B0%D1%80%D1%81", "text": "Последните изследвания, базирани на данни, събрани от роувъра на НАСА Кюриосити, който изследва повърхността на Марс, разкриват, че утайките на кратера Гале съдържат високи нива на сулфати и предполагат, че преди 3,5 милиарда години там са съществували находища на солена вода, които са се изпарили поради климатичните колебания. Според изследването, публикувано в списанието Nature Geoscience, експертите са анализирали измерванията, направени от Кюриосити в тази точка на червената планета през 2017 г. и са открили следи от система от езера и потоци с голямо количество соли, особено сулфати на калций и магнезий, които изчезнали, когато марсианската среда от древната влага се е превърнала в замръзналата пустиня, която е сега. \"Знаем, че през този период средата на Марс се променя драматично. Атмосферата му активно ерозира поради слънчевия вятър\", заяви пред AFP Уилям Рапин от Калифорнийския технологичен институт и ръководител на научните изследвания. \"Ние сме убедени, че това дълбоко е променило климата му\", добави той. Солите са намерени в участък от скали, наречен „Остров Сътън\", на височина 150 метра. Изследователите сравняват тази територия с южноамериканските планини, където солените езера се захранват от потоци и планински реки и се влияят от климатичните промени. „По време на по-сухите периоди езерата Алтиплано стават по-малко дълбоки и някои могат да изсъхнат напълно\", каза Рапин. Тази констатация, според него, кара учените да се питат колко дълго е продължил този преход и да търсят другото възможно парче от „загадката\": „Кога и за колко време Марс е успял да поддържа форми на живот на микроби на повърхността си?\" Роувърът е най-големият робот, кацнал на друга планета и използва 17 камери. Той беше изстрелян през ноември 2011 г. и достигна Марс през август 2012 г. Кюриосити кацна в кратера Гале, чиято структура е от особен интерес, тъй като в средата му има висока планина, с много слоеве скала, които позволяват изучаване на историята на водата на червената планета.", "date": "2019.10.09", "title": "Кюриосити откри доказателства за солени езера на Марс"}
{"url": "http://www.classa.bg/%D1%81%D0%B2%D1%8F%D1%82/item/400602-%D0%B8%D0%B7%D0%B2%D0%B0%D0%B4%D0%B8%D1%85%D0%B0-%D1%81%D1%8A%D0%BA%D1%80%D0%BE%D0%B2%D0%B8%D1%89%D0%B5-%D0%B7%D0%BB%D0%B0%D1%82%D0%BD%D0%B8-%D0%BC%D0%BE%D0%BD%D0%B5%D1%82%D0%B8-%D0%BE%D1%82-%D0%BA%D0%BE%D1%80%D0%B0%D0%B1%D0%BE%D0%BA%D1%80%D1%83%D1%88%D0%B5%D0%BD%D0%B8%D0%B5-%D0%BF%D1%80%D0%B5%D0%B4%D0%B8-180-%D0%B3%D0%BE%D0%B4%D0%B8%D0%BD%D0%B8", "text": "Американски водолази са успели да възстановят част от съкровище златни монети, останали на дъното на морето 180 години сред останките на кораба, който ги е превозвал. Blue Water Ventures International (BWVI), една от компаниите, които отговарят за издирвателната работа, специализирана в подводни археологически останки, обяви находката миналата седмица, след месеци на работи в района, където са останките на кораба от SS Северна Каролина. Това е параход, потънал след сблъсък с друг кораб, Губернатор Дъдли, на 25 юли 1840 година. \"Изчислено е, че монетите от SS Северна Каролина, биха стрували много милиони долари по сегашни цени\", казват от BWVI, отбелязвайки, че са намерени още парчета мрамор, посуда и други предмети. Кийт Уеб, президент на тази компания, потвърждава, че проведените изследвания сочат, че находката е от редки и ценени от колекционери и историци монети. \"Не мога да повярвам в това, което намираме\", казва той. \"Монетите изглеждат почти така, сякаш са прясно отсечени и това ни изуми, защото са били скрити под голямо парче мед, в пясъка и не са били преместени от течението\", добавя той. Уеб подчертава, че това, което най-малко са очаквали, в случая на SS Северна Каролина, било да намерят златни монети през първия работен ден. Преди всичко, защото не за първи път някой предприема търсене на това съкровище. В края на 90-те години екип, известен като MAREX, извлича монети на стойност близо 700 000 долара, но се отказва да продължи поради трудността на работата. Според експерта корабокрушението е на почти 20 метра дълбочина, а видимостта там едва достига 1,5 метра. Към това се добавят резките промени на теченията и наличието на акули в района. Освен това е необходимо използването на магнитометър и специално оборудване за изкопни работи, тъй като много от обектите са под повече от един метър пясък. Говорителите на BWVI и техният партньор, Endurance Exploration Group, съобщиха, че усилията за извличане ще продължат през този и следващия месец, докато метеорологичните условия позволяват.", "date": "2019.10.09", "title": "Извадиха съкровище златни монети от корабокрушение преди 180 години"}
{"url": "http://www.classa.bg/%D1%81%D0%B2%D1%8F%D1%82/item/400603-%D0%B5%D0%BB%D1%82%D1%8A%D0%BD-%D0%B4%D0%B6%D0%BE%D0%BD-%D0%BA%D0%B0%D0%B7%D0%B2%D0%B0-%D1%81%D1%82%D0%B0%D0%BD%D0%B0%D0%BB-%D1%81%D0%B2%D0%B8%D0%B4%D0%B5%D1%82%D0%B5%D0%BB-%D0%BA%D0%B0%D0%BA-%D0%BA%D1%80%D0%B0%D0%BB%D0%B8%D1%86%D0%B0-%D0%B5%D0%BB%D0%B8%D0%B7%D0%B0%D0%B1%D0%B5%D1%82-ii-%D0%BF%D1%83%D0%B1%D0%BB%D0%B8%D1%87%D0%BD%D0%BE-%D0%BF%D0%BB%D0%B5%D1%81%D0%BD%D0%B0%D0%BB%D0%B0-%D0%BF%D0%BB%D0%B5%D0%BC%D0%B5%D0%BD%D0%BD%D0%B8%D0%BA%D0%B0-%D1%81%D0%B8-%D0%B7%D0%B0-%D0%BD%D0%B5%D0%BF%D0%BE%D1%81%D0%BB%D1%83%D1%88%D0%B0%D0%BD%D0%B8%D0%B5", "text": "Британският певец и пианист Елтън Джон, на 72 години, разкри, че веднъж е станал свидетел как английската кралица Елизабет II публично плеснала племенника си Дейвид Армстронг-Джоунс, Виконт Линли. Певецът разказва този епизод в новата си автобиография „Аз\" - която ще бъде пусната в продажба на 15 октомври - като гарантира, че това се е случило по време на парти с присъстващи още няколко британски кралски особи, макар и без да разкрива точната дата и място. В този случай кралица Елизабет настояла Линли да придружи по-малката си сестра, лейди Сара Чато, която напускала партито, защото не се чувства добре. Виконтът обаче, нетърпелив да продължи да се наслаждава на събитието, се преструвал, че ще я послуша, но вместо това останал на мястото си. След това, виждайки, че Линли продължава със същото отношение, кралицата го плеснала - очевидно игриво - казвайки: „Не спори с мен, аз съм кралицата!\", придружавайки всяка дума с лек шамар, разказва Елтън Джон, цитиран от Sunday Times. „Наказанието\" дало резултат и виконтът незабавно изпълнил заповедите на леля си, припомни певецът и добавя, че Елидабет II му намигнала, след като разбрала, че наблюдава сцената. \"Знам, че публичният образ на кралицата не е точно на дива фриволност, но насаме може да бъде забавна\", заключи Елтън Джон.", "date": "2019.10.09", "title": "Елтън Джон казва станал свидетел как кралица Елизабет II публично плеснала племенника си за непослушание"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/400607-%D0%B8%D1%81%D1%82%D0%B5%D1%80%D0%B8%D1%8F%D1%82%D0%B0-%D1%81-%D0%BE%D1%82%D0%BD%D0%B5%D0%BC%D0%B0%D0%BD%D0%B5%D1%82%D0%BE-%D0%BD%D0%B0-%D0%B4%D0%B5%D1%86%D0%B0-%D0%B2-%D1%81%D0%BB%D0%B8%D0%B2%D0%B5%D0%BD-%D0%BD%D1%8F%D0%BA%D0%BE%D0%B9-%D0%BF%D0%BE%D1%81%D1%82%D0%B8%D0%B3%D0%BD%D0%B0-%D1%86%D0%B5%D0%BB%D1%82%D0%B0-%D1%81%D0%B8", "text": "Бойко Борисов определи предизвиканата паника в Сливен около \"отнемането на деца\" като поредната \"Костинбродска афера\". Не, това не е нейно подобие. Много по-сериозно е, смята нашата авторка Емилия Милчева.       Слухът, че ще им вземат децата, накара стотици български роми да спрат децата си от училище. Две училища в ромския квартал \"Надежда\" в Сливен бяха опразнени, а в по-малка степен засегнати бяха и учебни заведения в Карнобат, Сунгурларе, Ямбол, Асеновград и др. Организирана провокация чрез и в социалните мрежи създаде паника сред родители, че социалните служби ще прибират деца, които не са припознати от бащите си - каквито са голяма част от родените в ромския етнос. Демонстрацията на сила от все още неназовани от държавата зловредници показа колко настървена е този път кампанията за местни избори. Но наред с това се видя колко е голяма пропастта между тези, които иронизират в социалните мрежи насажданата със Стратегията за детето паника, и онези, които действително се поддават на масовата истерия за отнемане на деца. Различни експерти увериха многократно, че по самата Стратегия, изтеглена преди пет месеца заради организираната срещу нея съпротива, не се работи. Насадените с нея тревоги и боязън обаче остават. Необходим е само един спусък, за да бъдат задействани. Както се случи сега. Как реагира държавата Просветният министър Красимир Вълчев съобщи, че засега не е ясен източникът на дезинформация в случая с училищата в Сливенско и Ямболско. Но той достатъчно ясно назова подбудителите - \"в основата са групите, които се организираха срещу Стратегията за детето, става въпрос за злоупотреба със страхове\". За целта са били използвани социалните мрежи. Красимир Вълчев посочи, че и през 2015 година, пак по време на предизборна кампания, е имало опит за такава манипулация. В сутрешно интервю по bTV премиерът Бойко Борисов определи случая като поредната \"Костинбродска афера\" и съобщи, че е разпоредил ДАНС и МВР да проверят и установят виновните. \"И ще ги хванат разни пастори в кавички, партийни, които отиват и просто лъжат хората. Дойдат ли избори, насаждат, има си такива стратегии, 100 души да повярват, хиляда да повярват все е плюс\", каза Борисов. Демонстрация на сила По време на протестите срещу Стратегията за детето, организирани от същите тези дезинформатори, Борисов обаче не беше толкова смел. Подплашен да не изгуби гласове на избори, той я оттегли - така, както \"отказа\" и държавата от Истанбулската конвенция. Не, това не е подобие на \"Костинбродската афера\", която бе огласена през 2013 от тогавашната соцдепутатка Мая Манолова в съдружие с Николай Бареков и TV7 - и то точно в деня за размисъл преди парламентарните избори. Ставаше дума за надпечатани 400 000 бюлетини в частна печатница. Сега е по-сериозно. Защото се дърпат най-тънки струни - децата. Случилото се сега може да се тълкува и като предупреждение какво може да направят организаторите на подобни хибридни заплахи.     По телевизии и радиа очевидци разказаха как за броени минути училищните дворове са били пълни с гневни и изпаднали в истерия мъже и жени, трудни за усмиряване, дошли да приберат децата си, за да не им ги вземат. Нещо подобно се случи преди 18 години, когато таксиметрови шофьори се организираха за броени минути пред парламента с искане за оставка на тогавашния премиер Иван Костов, предизвикани от изчезването на детето на техен колега - 3-годишния Пепи Терзийски.   Ден след пуснатия слух децата в Сливен се завръщат в училище   Не за първи път Манипулацията със слухове е стара като света, но социалните мрежи я направиха оръжие за масово поразяване. Ако в зората на демократичните промени ДПС плашеха и страхуваха избирателите си, че ей сега пак ще им сменят имената, а БСП пращаха активисти по опашките да говорят, че \"Костов е циганин\", то сега социалните мрежи станаха едновременно инкубатор и разпространител на страховити заблуди.  Според психолози, слуховете-плашила отразяват негативните очаквания на средата, в която възникват и се разпространяват. Те се появяват обикновено в периоди на социално напрежение. Известни са масовите психози през 1974 година в Мексико, а по-късно и в Индия, когато заради кампанията за ваксинации били пускани слухове, че стерилизират децата с цел да ограничат раждаемостта.  Но сега е 2019 година! А този контролиран взрив унищожи значителни усилия на просветното министерство и други институции да върнат ромски деца в училище. Само преди ден министър Вълчев се похвали с 44 000 такива ученици за две години. Този процес е бавен и труден. Европейската комисия за първи път от 6 години насам отбеляза, че има намаление в дела на преждевременно напусналите обучение млади хора между 18 и 24 години, но въпреки това България остава в Топ 5 на ЕС по отпаднали от училище деца. Нещо повече, влошава се обхватът на децата до 7 години в предучилищна подготовка - от 86.5% през 2017 на 83.9% през 2018. Средният показател за ЕС е 95.4%.  Дори и МВР и ДАНС да разкрият сегашните \"подпалвачи\" на слуховете, кладата си остава. Само една клечка кибрит е достатъчна.  ", "date": "2019.10.09", "title": "Истерията с \"отнемането на деца\" в Сливен: някой постигна целта си"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400596-%D0%B6%D0%B5%D0%BD%D0%B8-%D0%BA%D0%B0%D0%BB%D0%BA%D0%B0%D0%BD%D0%B4%D0%B6%D0%B8%D0%B5%D0%B2%D0%B0-%D1%81-%D0%BD%D0%BE%D0%B2%D0%B0-%D0%BB%D1%8E%D0%B1%D0%BE%D0%B2", "text": "Жени Калканджиева определено умее да хвърля бомби в публичното пространство - ако не с коментар по актуална тема, то със сигурност с това, което й се случва в живота.   Дори и да не е в ролята на коментатор или пък на участник в поредния риалити формат, шефката на \"Визаж\" пак приковава вниманието върху себе си. Този път обаче, с нещо доста неочаквано.     Шестата по красота в света, както честа я наричат, получи доста примамливо предложение, на което просто няма как да откаже. Жени получи шанс да участва във филм, каквато е и една от дългогодишните й мечти.     44-годишната красавица ще вземе участие в лентата \"Ятаган\" на режисьора Андрей Андонов, а премиерата на филма се очаква в началото на 2020 г.  \"Това е първата ми толкова сложна и многопластова роля. Аз играя различни хора - веднъж съм властна и амбициозна, друг път съм общителна, мека и обрана. Леко подмазваща се на медиите и тяхното експертно мнение. Персонажът ми има различни лица, но като цяло се развива през целия филм\", така представя Жени ролята си на шефка на Дирекция за борба с тероризма, която се издига до евродепутат.   В началото миската била доста неуверена като актриса, но с подкрепата на режисьора и целия екип на лентата, напреднала бързо.     \"Ставам все по-добра, не само като актьор, но и в кариерата на моята героиня. Трябваше да изиграя много и различни състояния, това ми беше много интересно. Експериментирах, наблюдавах се вкъщи\", казва Жени да филмовия си дебют.   \"Трудно ми е, защото трябва да говоря с много думи и сложни изречения, а да не казвам нищо. Даже Мариан Вълев ми каза: \"Как си го научила този текст, защото той няма смисъл\", добавя още през смях Калканджиева, която във филма си партнира именно с Мариан Вълев, а също и с Васил Василев-Зуека, Георги Стайков, Стефан Денолюбов, Китодар Тодоров. Сред изненадите в актьорския състав на лентата са и актьорите Любо Нейков и Ники Илиев. Жени бързо се сработила с всички и даже ги впечатлила с актьорските си умения. Дори издава и как точно се е подготвила за сложната роля.     \"Наблюдавах как си държат ръцете, когато говорят. От Меркел взех тази студенина, когато е пред медии. Като български политик обаче трябваше да вкарам и гордост\". Една от най-трудните й сцени е, когато трябва да се развика на своите подчинени Мариан Вълев, Стефан Денолюбов, Георги Стайков и Китодар Тодоров.   Любопитна подробност е, че Калканджиева получава ролята без кастинг. Поканена е да участва в \"Ятаган\" от режисьора Андрей Андонов и продуцентите на филма. И веднага, щом прочела сценария, приела предизвикателството. \"Открих, че актьорската работа ми харесва и усетих тази магия на киното, за която всички говорят. Преди това никога не съм била амбициозна на тази тема, въпреки приятелството си с много продуценти. Но сега разбрах какво е да те запали магията на снимачния процес\".      Сред най-интересните й сцени са тези с Васил Василев-Зуека, с когото преминават през различни етапи на връзката си. \"Дори имаме и по-любовна сцена, в която стигаме до някакъв апогей, пише \"Уикенд\".   С него през целия филм имаме едно надиграване, знаем, че си трябваме взаимно, но всеки гледа да надцака другия. Особена, фина игра на различни състояния на съмнения, на изучаване един друг, на близост и отдалечаване. Сложни професионални взаимоотношения, които в някакъв момент стават интимни\", споделя още Жени.", "date": "2019.10.09", "title": "Жени Калканджиева с нова любов"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400597-%D0%BF%D0%B0%D0%B4%D0%BD%D0%B0-%D1%80%D0%B5%D0%BA%D0%BE%D1%80%D0%B4%D0%B5%D0%BD-%D0%B4%D0%B6%D0%B0%D0%BA%D0%BF%D0%BE%D1%82", "text": "Жител на Обединеното кралство е спечелил 170 милиона паунда (190 милиона евро) в лотарията EuroMillions, разбивайки най-големия джакпот в страната, съобщава се на сайта на лотарията.      Победителят е познал петте основни числа - 07, 10, 15, 44, 49, както и две допълнителни - 03, 12. Предишният рекорд принадлежеше на двойка от Шотландия, която спечели 161 милиона паунда през 2011 г.", "date": "2019.10.09", "title": "Падна рекорден джакпот"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400598-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-9-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "Очаква ви помощ от всички страни, така че не обръщайте внимание на грешките от миналото. Обществено събитие, може да отложите за по-успешно време, засега се фокусирайте върху рутината работа. Апатично настроение, ви чака в любовта, възможно е да научите нещо неприятно за избраника си. По-добре, откровено поговорете с него. Ще научите много за човек, на когото сте разчитали в работата. В бъдеще не бъдете толкова лекомислени, по-добре по сто пъти проверявайте информацията. Един добър ден за развитие на интуицията, нови знания и пътуване. Не се опитвайте да изяснявате отношенията си с онези, които ви дразнят. Само, ще си развалите настроението. Очаква ви труден ден, когато на пътя към успеха, ще се появят трудности. Може да имате конфликти с хора, непредвидени обстоятелства и разочарования в собствените способности. Желателно е, да търсите съмишленици в работата, да трупате сили и да цени времето си. Всички важни дела, прехвърлете най-добре за следобед.   Сутринта, ще разберете как да се държите днес с хората и какво по-добре да предприемете. Положението в сферата на финансите, ще се промени драматично към по-добро, но при комуникация с бизнес партньорите трябва да следите за думите. Вечерта, е възможен проблеми с плащането на битови услуги, затова спешно трябва да изплатите дълговете и да си направите бюджет. Не се препоръчва, да участвате в масови и обществени дела. Опитайте се, да се уедините и не влизайте в центъра на събитията. За да не се преуморите, се захващайте само с по-малко задачи. Особено в професионалната сфера. Срещите днес, могат да бъдат както приятелски, така и романтични. Вечерта очаквайте радостни новини. Ще бъде страхотно, ако планирате среща с приятели. Не е нужно да се занимавате с работа, която е безперспективна. Отказът от пагубни зависимости, ще доведе до добър резултат. Може да укрепите здравето си без лекарства, като се занимавате със спорт и закалите. От пътуване на големи разстояния, е по-добре да се откажете. Всички важни неща, планирайте за сутринта, тогава ще видите ефекта от всичко, което предприемате. Трудностите няма да ви изплашат, а напротив, ще ви закалят и дадат резерв за плодотворно бъдеще. Любовните връзки, повече ще ви уморят, отколкото радват. Потърсете вдъхновение в хобито си и общуване със семейството, а не в случайни интимни запознанства. Днес, ще имате време за всичко - забавление, пътуване, кореспонденция и любовна среща. Ще сте като заредена батерия, ще успеете навсякъде и няма да губите енергия. Ярките идеи, ще ви помогнат, да се реализирате в професията. Ако се потопите в спомени за миналото, ще останете с нищо. Вечерта се очаква семейно тържество.   Не трябва да пренебрегвате финансовите въпроси, в противен случай, те ще нараснат до невероятен размер. Възможно е влошаване на настроението, поради някои неприятни новини. Бъдете оптимисти, за да преодолеете всичко. Романтични нотки, ще се появят в живота ви вечерта, когато поклонник, ще ви се признае в любов и покани на среща. Очаква ви, силен заряд енергия и сила, както и приятен разговор с колега. Заедно с него, ще може да реализирате нови проекти, но не бързайте. Проявете уважение и търпение към онези хора, които са скъпи за вас. Дори ако роднините ви обвинят в лъжа, трябва да бъдете сдържани. Всичко това, със сигурност ще ви се отплати. Покажете ентусиазъм и постоянство, ако възникне проблем на работното място. Възможни са неприятни смущения в колектива, които ще доведат до преосмисляне на плановете за бъдещето. Научете нещо ново, наберете ценна информация и не ядосвайте Бог, с оплаквания от живота. Вечерта трябва да следите за здравето си.   Не е желателно, да се заемете с това, което не ви е интересно. Ползи все едно няма да имате, а само ще си загубите силата и времето. Интересни проучвания очакват, креативните от вас, които вече има собствен бизнес. Кратко пътуване, ще ви донесе много впечатления.", "date": "2019.10.09", "title": "Дневен хороскоп 9 октомври"}
{"url": "http://www.classa.bg/%D1%81%D0%B2%D1%8F%D1%82/item/400604-%D1%82%D1%80%D1%8A%D0%BC%D0%BF-%D0%BE%D0%B1%D1%8F%D0%B2%D0%B8-%D0%B7%D0%B0-%D0%B3%D0%BE%D0%BB%D1%8F%D0%BC%D0%B0-%D0%BF%D0%BE%D0%B1%D0%B5%D0%B4%D0%B0-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%BE%D1%82%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D0%BC%D0%B5%D0%B6%D0%B4%D1%83-%D1%81%D0%B0%D1%89-%D0%B8-%D1%8F%D0%BF%D0%BE%D0%BD%D0%B8%D1%8F", "text": "Представители на САЩ и Япония подписаха търговско споразумение между двете страни в понеделник. Споразумението беше подписано в Белия дом от търговския представител на САЩ Робърт Лайтхайзър и японския посланик във Вашингтон Шинсуке Сугияма.   Пактът направи възможно възстановяването на ползите, които американските фермери изгубиха, когато президентът Доналд Тръмп се оттегли от по-широкото споразумение с Азия през първата седмица на поста си, поставяйки САЩ в неизгодна позиция в търговските си операции с Япония.   Тръмп стана свидетел на церемонията по подписването и го нарече \"голяма победа\", съобщава AP. \"Това е голяма победа за американските фермери, ранчери и производители. И това е много важно за мен\", каза Тръмп.   Докато споразумението облагодетелства американските фермери, в същото време то не разрешава напрежението между двете страни в автомобилния сектор, свързано със заплахите на Тръмп да облага вноса на чужди автомобили, като твърди, че те представляват заплаха за националната сигурност на САЩ.   Японският премиер Шиндзо Абе обяви на Генералната асамблея на ООН, че Тръмп го е уверил във валидността на предварителното споразумение - на Токио да не се налагат мита за нови автомобили, но въпреки това японските автомобилни производители се чувстват разочаровани поради факта, че САЩ ще поддържат съществуващите ставки от 2,5%.   Търговското споразумение включва и ангажименти за отваряне на пазара в размер на над 40 000 милиона долара в цифровата търговия между двете страни.   Въпреки положителните промени, американските бизнес групи очакват по-широко споразумение, което да даде на американските компании повече достъп до Япония в области като застраховане и фармацевтични продукти.", "date": "2019.10.09", "title": "Тръмп обяви за \"голяма победа\" търговското споразумение между САЩ и Япония"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400594-%D1%81%D0%BB%D0%B5%D0%B4-%D1%80%D0%B0%D0%B7%D0%B2%D0%BE%D0%B4%D0%B0-%D0%BD%D0%B0-%D0%BC%D0%B8%D1%81-%D0%BC%D0%BE%D1%81%D0%BA%D0%B2%D0%B0", "text": "Бившата \"Мис Москва\" Оксана Воеводина е разказала, че е била принудена да продаде своя венчален пръстен на стойност 203 хиляди паунда през четвъртия месец от бременността си, за да плати медицинските разходи, съобщава \"Дейли Мейл\". В противен случай 27-годишната красавица рискувала да загуби детето си.      Бракът на Воеводина с бившия крал на Малайзия Мохамед V беше ярък, но кратък. През ноември 2018 г. те се ожениха, като рускинята прие исляма името Рихан.      Малко след това кралят абдикира, а през януари 2019 г. решиха да се разделят, като по това време „Мис Москва\" се намира в четвъртия месец от бременността.      Според британското издание, Воеводина е била принудена да продаде скъпия пръстен три пъти по-евтино, защото отчаяно се нуждаела от парите. Разкошното украшение било създадено от бижутера Джейкъб Арабо, наричан цар на диамантите и най-екстравагантният бижутер на нашето време. Бижуто и струвало на Мохамед V 203 хиляди паунда (около 250 хил. евро).     \"Няма да кажа за колко съм го продала. Но сумата беше три пъти по-малка от стойността му. Похарчих тези пари, за да платя медицинските си разходи в Швейцария, иначе рискувах да загубя детето.\", споделя бившата \"Мис Москва\".      По-рано беше съобщено, че Воеводина е отправила баснословни искания към бившия крал на Малайзия. Тя е поискала от него къща в Лондон за около 9 млн. евро, апартамент в Москва за около 1 400 000 евро и месечна издръжка за сина му Леон в размер на 28 хил. евро. Мохамед V от своя страна е признал, че подобни суми могат да разорят цялото му семейство.", "date": "2019.10.09", "title": "След развода на \"Мис Москва\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400595-%D0%BC%D0%B0%D0%B4%D0%BE%D0%BD%D0%B0-%D0%BF%D1%80%D0%B8%D0%B7%D0%BD%D0%B0,-%D1%87%D0%B5", "text": "Мадона е принудена да отложи своето шоу Madame X в Ню Йорк заради травма на коляното, съобщава БГНЕС. На сайта на певицата е написано: „За съжаление, концертът в Бруклинската музикална академия ще бъде отложен. Тя има травма на коляното и бе посъветвана да си почине през следващите три дни, за да се възстанови по-бързо.      Препоръчваме на феновете да не връщат билетите си за момента, а да изчакат новата дата\". Въпреки болежката, концертите на 10 и 12 октомври ще се състоят, както бе планирано по-рано. В Instagram Мадона написа: „На Madame X й е трудно да признае, но и тя е човек, както всички останали. Тя трябва да си отдъхне три дни, за да се възстанови\".    ", "date": "2019.10.09", "title": "Мадона призна, че..."}
