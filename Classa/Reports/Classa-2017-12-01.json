{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375822-%D0%BC%D0%BB%D0%B0%D0%B4%D0%B8,-%D0%BC%D1%8A%D1%80%D0%B7%D0%B5%D0%BB%D0%B8%D0%B2%D0%B8,-%D0%BD%D0%B5%D0%BE%D0%B1%D1%80%D0%B0%D0%B7%D0%BE%D0%B2%D0%B0%D0%BD%D0%B8-%D0%B8%D0%BB%D0%B8-%D0%BD%D0%B5%D0%B0%D0%B4%D0%B5%D0%BA%D0%B2%D0%B0%D1%82%D0%BD%D0%B8-%D0%BD%D0%BE-%D1%81-%D0%BF%D1%80%D0%B5%D1%82%D0%B5%D0%BD%D1%86%D0%B8%D0%B8", "text": "50% от младите хора, които са извън пазара на труда, са с основно и по-ниско средно образование. Това каза вицепремиерът Ивайло Калфин по време на Кръгла маса вчера (29 юни). Младите в България имат този проблем.      Една немалка част от тях са нискообразовани, но с хипер високи претенции. Психологията \"ми не ми се учи, не ме влече просто, но как ли няма да им работя за 400 лв.\" е притеснително широко разпространена. Но нека почнем от по-далеч. Много често в такива ситуации са младежи от семейства, в които родителите също са нископлатени и са завършили максимум средно образование.    Родители обезверени, чудещи се как да вържат месеца, псуващи системата и държавата. И по-притеснителното - родители, неосъзнаващи, че изходът от този порочен кръг е САМО И ЕДИНСТВЕНО образованието. В такива семейства обаче то често не е на почит. Хора, които не смятат образованието за ценност и най-важен приоритет, няма как да възпитат този дух у децата си.  Съответно, из градове и села растат едни младежи, които с нетърпение \"избутват\" училище, без да се и замислят да продължат обучението си. Просто защото тях ученето \"не ги влече\". Животът обаче е труден и те са принудени да започнат да работят. С нулевата си квалификация и познания обаче, те просто допълват армията от бармани, сервитьорки, продавачки, бензинджии, зидаро-мазачи и изобщо, нискоквалифициран персонал. България обаче не е Германия. На нискоквалифицирания персонал тук се плаща малко. Така, ядосани, същите тези младежи започват, както родителите си, да псуват държавата - как можело да се бъхтят по цял ден за някакви мижави 400 лв заплата! Изобщо няма да им седят и да им работят. Съгласни са на работа, но нищо под 1000 лв.! Иначе това си е жива подигравка. Само че милите хиляди неоправдани и експлоатирани млади българи трябва да разберат едно нещо. За да ти дадат 1000 лв. заплата, трябва да представиш нещо в замяна - знания, умения, опит. А това може да стане, само ако си образован. Ако си избутал училище с 300 зора, няма как да взимаш 1000 лв просто ей така, щото си голям тарикат и ги разбираш нещата. В България мързелът е нископлатен. Ако не искаш да си нископлатен, седни си на задните седалищни части и запиши нещо перспективно. Наблягам на \"перспективно\", защото да учиш 4 години космонавтика, а после да ревеш, че нямаш работа, е същата глупост. България няма вопиюща нужда от космонавти. Въпрос на елементарна адекватност е да не си губиш времето с глупости. Държавата на никой не е длъжна. Сами правим избори и си носим последствията за това. Ако изберем да си останем прости, държавата не е длъжна да ни спасява от собствената ни глупост. Същото важи и ако направим тъп избор.", "date": "2017.12.01", "title": "Млади, мързеливи, необразовани или неадекватни... но с претенции"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/375823-%D0%B4%D0%BF%D1%81-%D1%85%D0%B8%D1%82%D1%80%D0%B8%D0%BD%D0%BE-%D0%BD%D0%B0%D0%BF%D1%83%D1%81%D0%BA%D0%B0-%D0%BF%D0%B0%D1%80%D1%82%D0%B8%D1%8F%D1%82%D0%B0", "text": "Общинската структура на ДПС в Хитрино напуска партията. 26 от 27-те членове на общинското партийно ръководство са подписали декларация по въпроса. Това съобщиха представители на местната структура на пресконференция. Декларацията беше представена от Сибрят Еир - кмет на село Каменяк.    Единственият, който не е подкрепил напускането, е общинският ръководител Севджан Акиф, каза Еир. Те са последвани и от 19 от 20-те структури по места в община Хитрино. Единствено структурата в село Длъжко не е подкрепила декларацията.   16 от 18 кмета на населени места в общината също са подкрепили декларацията за напускане на редиците на Движението. Това са направили и 14 от 15 общински съветници в местния парламент на Хитрино, предаде Дарик. В декларацията си напусналите посочват два основни мотива. Единият е авторитарното управление от централно ниво, като уточняват, че листите за депутати се редят без тяхното съгласие и одобрение. Вторият аргумент е изключването от ДПС на общинският кмет Нуридин Исмаил.   \"Никой не ни е подсказал да го направим. Кметът Исмаил заяви, че не се меси в такива мероприятия\", коментира Неждед Мурад по повод версията за оказан натиск от страна на общинския кмет. Към момента всички напуснали остават независими. Членската маса на ДПС в общината е около 250 души.", "date": "2017.12.01", "title": "ДПС - Хитрино напуска партията"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/375815-%D0%BF%D0%BB%D0%BE%D1%87%D0%B0-%D0%B1%D0%B5%D0%B7-%D0%B7%D0%B2%D1%83%D0%BA-%E2%80%93-%D0%B7%D0%B0-%D0%BF%D1%80%D0%B8%D0%B2%D0%B0%D1%82%D0%B8%D0%B7%D0%B0%D1%86%D0%B8%D1%8F%D1%82%D0%B0-%D1%81%D0%BB%D0%B5%D0%B4-%D0%BA%D0%BE%D0%BD%D0%B3%D1%80%D0%B5%D1%81%D0%B0-%D0%BD%D0%B0-%D0%B3%D0%B5%D1%80%D0%B1", "text": "Конгресът на ГЕРБ беше помпозно зрелище, сякаш натъкмено от екипа на „Като две капки вода“ – нещо като конвенцията на Републиканската партия, или, ако сте по-носталгично настроени, като конгрес на КПСС от ерата на Разцвета на Застоя.  Както се полага за една партия, която ще управлява вечно.  Един от депутатите на Бойко – Гърневски – го каза: „Целите на ГЕРБ се мерят не в мандати, а в поколения“.  Само дето не уточни – колко поколения.  Ако БСП само вади нощем паветата от булевард „Дондуков“, може и половин век да изкарат.   Водещи на представлението бяха актьорът Будинов, отскоро депутат от ГЕРБ – същият, и заради когото Волен Сидеров яде бой пред НАТФИЗ;  и Йоана, жената на актьора Ненчо Балабанов, който толкова сръчно, в смисъл – беззъбо, имитираше Бойко – тя пък е съветник в Столичната община.  Ето ти знак към поколенията, при това достатъчно ясен. Волен яде бой, обаче държа приветствено слово към наскоро припознатите си братовчеди и обеща да не ги сваля от власт, покрай тях и себе си.   Телевизиите извадиха по някоя реплика от Конгреса – колкото зрителят да си помисли, че Триумфаторите са се зарили в дреболии.  Например, беше странно, Бойко да се занимава с филма на Елена Йончева.  Да си призная, той не ме впечатли особено – 200 и кусур километра ограда все някъде може да бъде прехвърлена, въпросът е, колко е крадено и крадено ли е изобщо, докато са я строили.  Отговор на този въпрос не получихме.   Изглежда, по някое време и Бойко е усетил, че се занимава с дреболии, та намеси и Левски в разправиите за оградата.  Апостолът им е под ръка за всякакви нужди.  Репликата му беше толкова неуместна, че се замислих, дали не ги прави нарочно тия неща – грозно е, но нищо не му струва.  Идиотите хукват подир въпросната реплика и забравят останалото.  Например – при цялата помпозност и триумфалност на конгреса, една дума на състрадание не беше обелена за Народа.   Така се започва: все по-тържествени конгреси, светът се затваря в конгресната зала, Народът кучетата го яли.  Те го и ядат, всъщност.  Иначе петте големи града процъфтявали, така казват – ако изключим, че им крадат паветата.  Някой ги нарече обаче „черните дупки“, в които потъва всичко, от което се нуждае Голяма България.  Това обаче не е тема за конгрес, който иска да шашне публиката с мултимедийни ефекти.   Един от чуждестранните гости каза в приветствието си, че е щастлив толкова българи да живеят в Испания – изглежда е сметнал, че това е комплимент.  Ами, вземете си ги всичките българи тогава, би казал някой по-проницателен български управник.   Докато говореше за приватизацията, Бойко спомена и Костов – нарече го „голям държавник“, това бе една неочаквана реабилитация.  Спомена и за „синьо-червената мъгла“ – все знаци, че отмества вниманието си от Голямото Синьо Плюскане.   Бойко взе със себе си Симеон при посещението си в Саудитска Арабия – добър повод да се сетим и за приватизационния шедьовър на Царя Беглец: продажбата на БТК.  Костов отказа, при една напълно приемлива оферта, да я продаде на гърците – от съображения за националната сигурност.  Тия неща също трябва да се помнят, за да сме справедливи.  Обаче царските кочияши направо подариха телекомуникационната компания, като приеха една нелепа цена.  Така че, с основание и Симеон може да бъде поне пощипнат по розовите бузки.   Конгресът на Победителите елегантно преля в поредните безсмислени, но и удобни разправии с БСП.  Нинова пак се сети за БКП книжката на Бойко, и как напуснал МВР, за да не се деполитизира. Пък тя не била член на БКП и пр.  Отговорът не дойде от самия Бойко – сигурно щеше да е интересен.  А от един от новите му ваксаджии Т. Биков, който не знае, че мълчанието е за предпочитане пред глупавия отговор.  Ваксаджията открил, че Нинова била фиксирана в Бойко, не можела без него.  Като се има предвид, че и Бойко е фиксиран в Нинова, може да се очаква някой ден брак по сметка.  Ще направят Пети конгрес на ГЕРБ, за да отменят клетвата си, че никога няма да се вземат с „комунягите“, те пък ще обещаят да не вадят повече павета от „Дондуков“ – така се прави голямата политика. Тук.   Цялата банална разправия има за цел да изсърбат по-безболезнено кашата с приватизацията – всъщност, направо да я забравят.  Всички ги е страх, всички са вътре в различни срамни обвързаности.   Да спомена един любопитен факт: След ХІХ-я конгрес на КПСС издават албум.  На едната плоча – речта на Сталин, на другата, и от двете страни, са записани ръкоплясканията в чест на Вожда.  Сега нашите Победители могат да издадат само една плоча с ръкопляскания.   Докато се дърлеха притворно за приватизацията, се сетих за един скорошен репортаж по телевизията: показаха „ретро-апартамент“ – така го бяха нарекли – в Димитровград.  Обзавели го бяха само с вещи от петдесетте години на миналия век – беше се получил един малък и непретенциозен „музей“, но много нужен, за да придобие зрителят някаква представа за ония години.  Покрай това разказаха, как дошли 50 хиляди младежи, които построили града – пак част от тях са работили и в околните мини, построили са и Тецовете, които след близо половин век Костов хариза на американците.  Същите тецове, от които сега купуваме най-скъпия ток.  Последното не беше съобщено на зрителя – оставиха го да се звери в ретро-апартамента и да си мисли за „проклетия“ социализъм.   Макар че би трябвало да се звери в Българската Съдба, която има този неприятен навик да ни подсеща, как се събират едно връз друго истории, разделени от десетилетия.  И които ни убеждават, че нищо добро не ни чака.  Ентусиасти-наивници построили един град и едни тецове – за да плащат сега децата и внуците им на тарикатите-приватизатори най-скъпия ток.  Обаче – да се посмеем сега на апартаментчетата им.   Поне да издадат една плоча за всичко това – може и да е няма.", "date": "2017.12.01", "title": "Плоча без звук – за приватизацията след конгреса на ГЕРБ"}
{"url": "http://www.classa.bg/%D1%81%D0%B2%D1%8F%D1%82/item/375817-%D0%BD%D0%BE%D0%B2%D0%BE-%D1%80%D0%B0%D0%B9%D0%BE%D0%BD%D0%B8%D1%80%D0%B0%D0%BD%D0%B5-%D0%BD%D0%B0-%D0%BF%D1%8A%D1%80%D0%B2%D0%BE%D0%BA%D0%BB%D0%B0%D1%81%D0%BD%D0%B8%D1%86%D0%B8%D1%82%D0%B5", "text": "Столичната община започва ново райониране на първокласниците. То вече няма да е базирано само на териториален принцип, а ще взима предвид и гъстотата на населението. Столичното 51-во училище се превърна в една от най-горещите теми през лятото - голям брой от децата от квартала не можеха да влязат. През тази учебна година са приети едва една четвърт от първокласниците, които са кандидатствали. Новата система за прием на общината предвижда принцип на уседналост. Първокласничката Елен влезе на косъм в 51-во училище, въпреки че живеят на няколко метра. Най-много точки ще получават децата, които живеят в района на училището над 3 години, независимо дали по постоянен или настоящ адрес. Ако кандидатите са повече от местата, с предимство ще се приемат деца с увреждания, сираците, с братя или сестри в същото училище, деца от подготвителната група. Потърпевши вероятно ще са новодомците. Асен Александров, директор на 51-во училище коментира, че се получава ситуация, в която хората си купуват дом в хубав квартал за много пари и се оказва, че никъде не може да запише детето си и трябва да го направи в съседен квартал. От общината уверяват, че сценарият няма да се сбъдне. Предвиждат да построят и пет нови училища. „За да може дори и там, където по някаква причина няма училища през следващите години да изградим\", обясни зам.-кметът на София Тодор Чобанов. Според родители проблемът ще се реши, едва когато държавата се справи с фиктивните адресни регистрации изобщо", "date": "2017.12.01", "title": "Ново райониране на първокласниците"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375818-%D0%B5%D0%BF-%D1%85%D0%B0%D1%80%D1%87%D0%B8-%D0%BC%D0%B8%D0%BB%D0%B8%D0%BE%D0%BD%D0%B8-%D0%B7%D0%B0-%D0%BB%D1%83%D0%BA%D1%81%D0%BE%D0%B7%D0%BD%D0%B8-%D1%81%D0%B3%D1%80%D0%B0%D0%B4%D0%B8", "text": "Европейският парламент планира да похарчи над €600 000 за реновиране и разширяване на свой имот до Париж, който действа като музей и конферентен център, използван от ЕП и служители на ЕС, съобщи „Политико\". Според документ, издаден от генералния секретар на ЕП Клаус Веле, високопоставени евродепутати се съгласили по-рано през ноември да бъдат похарчени €364 000 за модернизиране на къщата на Жан Моне, един от интелектуалните бащи-основатели на ЕС. Целта е да се увеличи броят на посетителите на музея и да се превърне „Изключителния начин на мислене и преговаряне на Моне по-добре познат на младите поколения\". Но проектът има и една друга част - придобиването, одобрено от водещи членове на ЕП, на парцел с площ 1300 кв. м, прилежащ към къщата на Моне. Веле е упълномощен да закупи земята. Официална оферта за парцела, която ще варира между 260 000 и 300 000 евро, ще бъде направена скоро от Парламента. Едно възможно използване на земята, се казва в документа, е Парламентът да изгради \"малка къща за гости\", в която да бъдат приютявани гостите на конференциите. Критици на тези действия виждат в тях елемент от амбициозната политика в областта на недвижимите имоти на Веле – която трудно би могла да бъде преглътната от европейските данъкоплатци, които се отнасят скептично по отношение на харчовете на ЕС. „След като скоро ще свърши приноса на Великобритания към бюджета, ЕС трябва да предприеме стъпки към орязване на разходите, не към увеличаването им\", каза евродепутатът от Германия Бернд Кьолмел, който е говорител по бюджета на групата на европейските консерватори и реформатори. По отношение на къщата за гости Кьолмел изразил разочарование от това да гледа как ЕП „си обзавежда собствено гнездо\". По-рано тази година „Политико\" съобщи, че Европарламентът планира да създаде срещу €1,9 млн. „Къща на гражданите\", като превърне частна постройка от XIX век в „място за дискусии за европейските граждани и събития\" с шест помещения. Също така „Политико\" съобщи, че ЕП и Еврокомисията ще пръскат по €6 млн. годишно за наем на ефектната сграда \"Дом на Европа\" в централен Париж - и ще похарчат близо €12 млн. за потягане на обекта. Веле също така преценява дали да бъде обновена сградата на Европарламента", "date": "2017.12.01", "title": "ЕП харчи милиони за луксозни сгради"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/375819-%D0%B5%D0%B2%D1%80%D0%BE%D1%85%D0%BE%D0%BB%D0%B4-%D1%83%D1%81%D0%BF%D0%B5%D1%88%D0%BD%D0%BE-%D0%BF%D0%BB%D0%B0%D1%81%D0%B8%D1%80%D0%B0-%D0%BE%D0%B1%D0%BB%D0%B8%D0%B3%D0%B0%D1%86%D0%B8%D0%B8-%D0%B7%D0%B0-70-%D0%BC%D0%BB%D0%BD", "text": "\"Еврохолд България\" пласира успешно на 30 ноември облигации в размер на €70 млн. в рамките на програмата си за необезпечени средносрочни еврооблигации (EMTN Programme) на стойност €200 млн., търгувана на Ирландската фондова борса, съобщи публичната компания. Това е втори транш за компанията по програмата, проспектът за която беше одобрен от Централната банка на Ирландия през ноември 2016 г. Новата емисия е с матуритет 5 години и фиксиран годишен купон от 6,5%. Книжата са записани от над 20 институционални инвеститора от Великобритания, Швейцария, Русия, Германия и България. Водещи мениджъри на емисията са базираната в Лондон Nomura International и лондонското подразделение на руската инвестиционна банка Renaissance Capital, а комениджъри - българският инвестиционен посредник \"Евро-Финанс\" и \"Балканска Консултантска Компания ИП\". Varengold Bank AS е финансов консултант. Набраните средства ще бъдат използвани за погасяване на предходната емисия, която беше в размер на €47 млн. и с фиксиран лихвен купон 8%, както и за развитие на бизнеса на \"Еврохолд България\". \"Новата емисия е с по-добри параметри за нас като емитент спрямо предходната, което е атестация за повишено доверие на инвеститорите. Новата облигационна емисия няма да се отрази на задлъжнялостта на компанията, защото до края на годината предстои увеличение на капитала на холдинга чрез емитирането на 40 336 250 нови акции с номинал 1 лв. и емисионна стойност 1,3 лв.\", коментира председателят на управителния съвет на \"Еврохолд България\" Кирил Бошов. \"Еврохолд България\" е една от малкото компании от Източна Европа, която използва EMTN програма. EMTN програмите са популярен инструмент за финансиране в корпоративния сектор в развитите страни. Те улесняват достъпа до финансиране на международните пазари чрез издаване на средносрочни дългови книжа на траншове и предоставят значителна гъвкавост на емитента по отношение на параметрите на отделните облигационни емисии като честота и период на емитиране на книжата, размер и лихва, и други. \"Еврохолд България\" е водеща българска компания, която развива дейност в Централна и Югоизточна Европа, с фокус върху небанковите финансови услуги и управлението на активи. Акциите й се търгуват на фондовите борси в София и Варшава. Компанията е мажоритарен собственик на \"Евроинс Иншурънс Груп\" (ЕИГ), една от най-големите независими застрахователни групи в региона. Базираната в София застрахователна група оперира в 8 европейски страни, като притежава дъщерни застрахователни дружества в 4 от тях - България, Румъния, Македония и Украйна. От 2014 г. ЕИГ развива дейност и в Гърция. Групата обслужва повече от 2.5 млн. клиенти и има 1600 служители. През 2017 г. международната агенция за кредитен рейтинг \"Fitch Ratings\" присъди \"BB-\" рейтинг за финансова стабилност на застраховател (\"Insurer Financial Strength Rating\" - \"IFSR\") със стабилна перспектива на \"Евроинс Румъния\", най-голямото дъщерно дружество в рамките на ЕИГ.", "date": "2017.12.01", "title": "Еврохолд успешно пласира облигации за 70 млн"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/375820-%D0%B3%D0%BB%D0%B0%D0%B2%D0%BD%D0%B0-%D0%B8%D0%BD%D1%81%D0%BF%D0%B5%D0%BA%D1%86%D0%B8%D1%8F-%D0%BF%D0%BE-%D1%82%D1%80%D1%83%D0%B4%D0%B0-%D0%BE%D0%B1%D1%8F%D0%B2%D0%B8-%D0%BA%D0%B0%D0%BA-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D0%B7%D0%B0%D0%BF%D0%BB%D0%B0%D1%89%D0%B0-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%B0%D1%82%D0%B0-%D1%80%D0%B0%D0%B1%D0%BE%D1%82%D0%B0-%D0%BF%D0%BE-%D0%BA%D0%BE%D0%BB%D0%B5%D0%B4%D0%B0-%D0%B8-%D0%BD%D0%B0-%D0%BD%D0%B5%D0%BF%D1%80%D0%B8%D1%81%D1%8A%D1%81%D1%82%D0%B2%D0%B5%D0%BD%D0%B8%D1%8F-%D0%B4%D0%B5%D0%BD-27-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "Броят на хората, които работят на Коледа и по време на новогодишните празници се увеличава с всяка изминала година. Предишно проучване отбеляза ръст от 78%. Ето защо, във връзка с многото запитвания в ИА „Главна инспекция по труд\" кои са почивните дни по време на Коледните и Новогодишните празници и как се заплаща трудът, положен на тях, от ведомството информират, че 27 декември 2017 г. е неприсъствен ден.      Официалните празници през годината са регламентирани в чл. 154, ал. 1 от Кодекса на труда. В ал. 2 на същия член е разписано изрично, че „когато официалните празници по ал. 1, с изключение на Великденските, съвпадат със събота и/или неделя, първият или първите два работни дни след тях са неприсъствени. Празничните дни за Коледните празници според Кодекса на труда са 24, 25 и 26 декември 2017 г. А 27 декември е неприсъствен, поради факта, че 24-ти съвпада с почивен ден – неделя. За празничен ден във връзка с Новогодишните празници е обявен само 1 януари, който е понеделник.    По отношение на заплащането на труда за неприсъствения ден - 27 декември, са съотносими регламентите за работа в почивни дни. Размерът, с който трябва да бъде увеличено дневното възнаграждение, зависи от начина на отчитане на работното време – подневно или сумирано, както и дали лицето работи на ненормиран работен ден.    Във всички случаи – независимо от начина на отчитане на работното време, трудът, положен на официален празник, се заплаща с минимум 100% увеличение. Самият начин на отчитане на работното време – подневно или сумирано, както и дали лицето работи в условията на ненормиран работен ден, имат значение при заплащането на извънредния труд, положен в празнични и почивни дни. Ако работното време се отчита подневно или лицето работи на ненормиран работен ден, положеният труд в празнични дни винаги е извънреден и също се заплаща със 100% увеличение.    Така работникът или служителят трябва да получи увеличение на дневната си надница в четворен размер – удвоен размер на трудовото възнаграждение за работа на официален празник и удвоен размер за положения извънреден труд. Работата за тези лица в почивни дни, в случая и на неприсъствения 27 декември, също е извънреден труд. В този случай обаче надницата се увеличава с минимум 75% - само за положения извънреден труд. При сумирано отчитане на работното време извънредният труд се изплаща с 50% увеличение, но едва в края на отчетния период, ако бъде отчетено полагането на такъв.    В този смисъл самото полагане на труд в празничен и почивен ден не означава непременно полагане на извънреден труд и съответно той не се заплаща с увеличение. За работа в дните на официални празници, работниците и служителите, за които е въведено сумирано изчисляване на работното време, имат право да получат не по-малко от удвоения размер на трудовото си възнаграждение, т.е. не по-малко от две надници.    При полагане на труд по график при въведено сумирано изчисляване на работното време на неприсъствения 27 декември, законът не предвижда увеличение на възнаграждението.", "date": "2017.12.01", "title": "Главна инспекция по труда обяви как трябва да се заплаща извънредната работа по Коледа и на неприсъствения ден 27 декември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375821-%D1%80%D0%B5%D0%B0%D0%BA%D1%86%D0%B8%D1%8F%D1%82%D0%B0-%D0%BD%D0%B0-%D0%B1%D0%B5%D1%80%D0%B1%D0%BE-%D0%B7%D0%B0-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%BB%D1%8E%D0%B1%D0%BE%D0%B2-%D0%BC%D0%B5%D0%B6%D0%B4%D1%83-%D0%B1%D0%B8%D0%B2%D1%88%D0%B0%D1%82%D0%B0-%D0%BC%D1%83-%D0%B8%D0%B7%D0%B3%D0%BE%D1%80%D0%B0-%D0%B4%D0%B5%D1%81%D0%B8-%D0%B1%D0%B0%D0%BD%D0%BE%D0%B2%D0%B0-%D0%B8-%D1%80%D0%BE%D1%81%D0%B5%D0%BD-%D0%BF%D0%BB%D0%B5%D0%B2%D0%BD%D0%B5%D0%BB%D0%B8%D0%B5%D0%B2", "text": "Димитър Бербатов останал безкрайно изненадан, след като разбрал за интимната връзка на Росен Плевнелиев и Десислава Банова. Както е известно, преди години Митко и синоптичката бяха гаджета, макар и за много кратък период.  Още преди около два месеца Бербо дочул голямата новина от свои приятели, но само махнал с ръка и ги посъветвал да не вярват на слухове. Те били категорични, че това е самата истина, но футболната звезда им отвръщал с иронична усмивка.  След като обаче се появиха снимки на президента и брюнетката, Митко се шашнал. Изненадата му била още по-огромна, когато двамата дадоха обширно интервю и разкриха за връзката си.  По същото време Бербо е имал тренировка с индийския си тим Керала Бластърс. След нейния край той видял на телефона си линк, изпратен от негов приятел. Линкът бил именно от въпросното интервю на Деси Банова и Росен Плевнелиев.    „ , бил коментарът на Бербатов.  Според непотвърдена информация той даже открил телефонния номер на синоптичката и й изпратил съобщение, пожелавайки на двамата само прекрасни емоции.  \"Реакцията на Бербо е уникална. Уникална, защото повече български мъже, когато чуят за връзка на бивши свои гаджета, започват да ги ръсят едни от сорта: \"Махни я тая кифла. Не ми говори за нея!\". А неговата постъпка е джентълменска\", коментират близки до най-известния благоевградчанин в света. Бербатов и Десислава Банова бяха заедно в периода, в който нападателят все още беше ерген. Казват, че връзката им била мимолетна, въпреки че хубавицата си била заплюла Митко още от периода му в ЦСКА.  „Тя си го хареса, когато след един мач с Левски феновете се скъсаха да го ругаят заради пропуските му. Видя го по телевизията с насълзени очи. Тогава ни призна, че очите му са уникални”, спомнят си приятелки на Деси.  Впоследствие Митко имаше още няколко гаджета, с някои от които се задържа малко повече. След това срещна голямата си любов Елена, с която са заедно и до днес и имат две дъщери.", "date": "2017.12.01", "title": "Реакцията на Бербо за голямата любов между бившата му изгора Деси Банова и Росен Плевнелиев!"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/375813-%D0%B4%D0%B5%D1%82%D1%81%D0%BA%D0%B8%D1%82%D0%B5-%D1%81%D0%BA%D0%B0%D1%87%D0%B0%D1%82-%D1%81-2-3-%D0%BB%D0%B5%D0%B2%D0%B0-%D0%BD%D0%B0-%D0%B4%D0%B5%D1%82%D0%B5-%D0%B2-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE%D1%82%D0%BE", "text": "Парламентът увеличи детските надбавки с окончателното гласуване на държавния бюджет за 2018 г. Средномесечният доход за отпускане на семейни помощи за деца се увеличава от 400 на 450 лева. Месечните помощи за семейство с едно дете се увеличават от 37 лева на 40 лева; за две деца - от 85 лева на 90 лева; за три деца от 130 лева на 135 лева; за четири деца от 140 лева на 145 лева. За всяко следващо дете в семейството помощта ще расте с 20 лева, както досега. Промяна няма при семейните помощи за семейства с близнаци, които остават 75 лева.", "date": "2017.12.01", "title": "\"Детските\" скачат с 2-3 лева на дете в семейството"}
{"url": "http://www.classa.bg/%D1%81%D0%B2%D1%8F%D1%82/item/375814-%D1%8F%D0%BF%D0%BE%D0%BD%D1%81%D0%BA%D0%B8%D1%8F%D1%82-%D0%B8%D0%BC%D0%BF%D0%B5%D1%80%D0%B0%D1%82%D0%BE%D1%80-%D1%81%D0%B5-%D0%BE%D1%82%D0%BA%D0%B0%D0%B7%D0%B2%D0%B0-%D0%BE%D1%82-%D0%BF%D1%80%D0%B5%D1%81%D1%82%D0%BE%D0%BB%D0%B0-%D1%81%D0%B8,-%D0%BE%D0%B1%D1%8F%D0%B2%D0%B8-%D0%BA%D0%BE%D0%B3%D0%B0-%D1%81%D0%B5-%D0%BE%D1%82%D1%82%D0%B5%D0%B3%D0%BB%D1%8F", "text": "Японският император Акихито ще се отрече от престола на 30 април 2019 г., а от 1 май император ще бъде големият му син, престолонаследникът Нарухито, съобщава японската телевизия „Ен Ейч Кей\", цитирана от БНР. Абдикирането на Акихито стана възможно, след като през лятото в Япония влезе в сила специален закон, позволяващ на императора - за пръв път от 200 години - да се оттегли от властта. През август миналата година японският император в безпрецедентно обръщение към нацията изрази желание да се откаже от престола заради преклонната си възраст. На 23 декември Акихито ще навърши 84 години. Преди законът изискваше императорът да изпълнява церемониалните си задължение до края на живота си.", "date": "2017.12.01", "title": "Японският император се отказва от престола си, обяви кога се оттегля"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/375810-%D0%BA%D0%B0%D0%BA%D0%B2%D0%BE-%D0%BC%D0%BE%D0%B6%D0%B5-%D0%B4%D0%B0-%D1%81%D1%80%D0%B8%D0%BD%D0%B5-bitcoin", "text": "Дyмитe \"bіtсоіn\" и \"бaлoн\" cтaнaxa cинoними в yмoвeтe нa мнoгo cĸeптици пo вpeмe нa тaзгoдишнoтo oтнeмaщo дъxa paли нa ĸpиптoвaлyтaтa. И дoĸaтo, зaceгa, тя избeгнa мpaчнитe пpopoчecтвa зa Дeня нa cтpaшния cъд, имa мнoгo нaчини, пo ĸoитo пapтитo дa зaвъpши мнoгo, мнoгo злe зa pacтящия бpoй биĸoвe, пишe Вlооmbеrg.C eднo пpeдyпpeждeниe: няĸoи oт тяx вeчe ce пoявявaxa пpeз пocлeднитe гoдини, нo нe ycпяxa дa зaпpaтят bіtсоіn в зaбвeниe.     Mнoжecтвoтo ĸлoнинги нa bіtсоіn мoгaт дa зaпpaтят cтoйнocттa нa нaй-гoлямaтa ĸpиптoвaлyтa нaдoлy и дa cвaлят ĸopoнaтa oт глaвaтa й. Paзpaбoтчицитe чecтo ce изпpaвят пpeд въпpoca ĸaĸ дa пpoдължaт и пoчти вceĸи път тe ca paздeлeни.    B няĸoи oт тeзи cлyчaи, тe ce oтдeлят и cъздaвaт нoвa ĸpиптoвaлyтa - тaĸa ce poди cъщo дoбилия пoпyляpнocт bіtсоіn саѕh, ĸoйтo, пpeдpичaт няĸoи, щe ce пpeвъpнe в нoвия ĸpaл. Tвъpдe гoлямaтa фpaгмeнтaция мoжe дa ce oĸaжe тeжъĸ пpoблeм зa ĸpиптoвaлyтaтa.     Иcтopиятa нa bіtсоіn пoĸaзвa, чe тoй мoжe дa ce изпoлзвa и ĸaтo cpeдcтвo зa пoĸyпĸa нa cтoĸи (или ycлyги), зaбpaнeни oт зaĸoнa. Beчe изчeзнa и eднa ĸoмпaния, ĸoятo пycнa пъpвичнo пpeдлaгaнe нa дигитaлни мoнeти, c ĸoeтo инвecтициитe нa мнoгo xopa пpocтo изчeзнaxa. Kpиптoвaлyтитe ca пoдaтливи и нa xaĸepcĸи aтaĸи.    Взeмaйĸи пpeдвид вcичĸo тoвa, нe e изнeнaдa, чe peгyлaтopитe пo cвeтa глeдaт c ocoбeнo внимaниe ĸъм ĸpиптoвaлyтитe. И тoтaлнoтo им изчeзвaнe ocтaвa и щe ocтaнe ĸaтo пocтoяннo дeбнeщ pиcĸ.Mapĸ Xaeфeл, глaвeн диpeĸтop пo инвecтициитe в UВЅ Grоuр АG, нaпpaви интepecнo пpeдyпpeждeниe: нyжнo e дa бъдe дoĸaзaн caмo eдин-eдинcтвeн тepopиcтичeн инцидeнт, ĸoйтo дa e финaнcиpaн чpeз ĸpиптoвaлyтa, и peaĸциятa нa щaтcĸитe peгyлaтopитe щe бъдe бъpзa и бeзмилocтнa.   Bъзмoжнocттa bіtсоіn дa пaднe жepтвa нa coбcтвeния cи ycпex cъщo ocтaвa. Aĸo ĸpиптoвaлyтитe нaиcтинa ce пpeвъpнaт във вaлyтa и бъдaт шиpoĸoпpиeти, cъздaвaйĸи oпacнocт пpeд възмoжнocттa пpaвитeлcтвaтa дa cи cъбиpaт дaнъцитe, peaĸциятa oтнoвo щe бъдe яcнa.     Oтĸaĸтo пpeз 2011 г. бopcaтa нa oбмянa нa bіtсоіn Мt. Gох бe paзбиpa oт xaĸepи, coбcтвeницитe нa дигитaлни мoнeти ca нaяcнo, чe имa възмoжнocт няĸoй дeн aĸтивитe им дa пoпaднaт в pъцeтe нa xaĸepи.    Πpeз 2016 г. пъĸ бaзиpaнaтa в Xoнĸoнг бopca Віtfіnех cъoбщи зa ĸpaжбa нa дигитaлнa вaлyтa нa cтoйнocт 65 милиoнa дoлapa.     Heycпexът нa гoлeмитe бopcи зa ĸpиптoвaлyти, ĸaтo Соіnbаѕе, дa ce cпpaвят c тpaфиĸa cнoщи, ĸoгaтo bіtсоіn нaдминa 11 000 дoлapa, пpeдизвиĸa ĸpaтĸoтpaйнa пaниĸa cpeд oнeзи инвecтитopи, ĸoитo бяxa peшили дa изчaĸaт c пpибиpaнeтo нa пeчaлбaтa, нo вce пaĸ пpoдaдoxa, cлeд ĸaтo видяxa, чe няĸoи oт бopcитe нe paбoтят - oт пpитecнeниe зa cpив.   Paлитo нa bіtсоіn ocтaвa нeoбяcнимo в гoлямaтa cи чacт. Зaщo дa oчaĸвaмe, чe пътят нaдoлy щe e пo-paзличeн?Πpaĸтичecĸитe възмoжнocти зa изпoлзвaнe нa bіtсоіn ocтaвaт мaлĸo, a и въpxy тяx тeжaт cĸъпитe тaĸcи зa тpaнзaĸция и виcoĸитe paзxoди зa eлeĸтpoeнepгия.    Taĸa cнoщи cпeчeлилият Hoбeлoвa нaгpaдa зa иĸoнoмиĸa Джoyзeф Щиглиц зaяви, чe bіtсоіn \"тpябвa дa бъдe зaбpaнeн\", зaщoтo \"нe cлyжи нa oбщecтвoтo пo ниĸaĸъв нaчин\".A мoжe и дa пpиĸлючи ĸaтo дoт-ĸoм бaлoн - ĸoгaтo инвecтитopитe вeчe нямaт пpeдcтaвa ĸaĸ дa oцeнят aĸтивa и зaпoчнaт дa излизaт мacoвo.", "date": "2017.12.01", "title": "Какво може да срине bitcoin?"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/375811-%D1%87%D0%B0%D1%81-%D0%B8-%D0%BF%D0%BE%D0%BB%D0%BE%D0%B2%D0%B8%D0%BD%D0%B0-%D1%81-%D0%B0%D0%B7%D0%BD%D0%B0%D0%B2%D1%83%D1%80", "text": "Шарл Азнавур изигра своя театър. По френски с арменски произход. Започна 15 минути след осем вечерта. Тръгна си час и половина по-късно. Не излезе на бис. Просто изигра, изпя, живя в един исторически спектакъл. Защото на сцената в „Арена Армеец София\" в четвъртък вечерта бе поет, композитор, писател и певец, артист, който е пред публиката от 1933 година. \r\n   \r\n   И който днес е на 93. \r\n    Времето, хората, които бяха в залата бяха различни и все пак преобладаваха тези с вкуса към шансона, към баладите от миналия век.  \r\n   И останаха разочаровани искащите да се върнат там. Просто вече не е XX век. И Азнавур може да ни изпее някогашните си хитове, но в тях тежи и времето и онази тъга, която се натрупва в човека, в гласа. За която може и да се пее и да се говори.  \r\n   Спечелиха тези, които разбират френски, защото Азнавур разказваше и превод нямаше. Самият той подчерта, че е преди всичко поет. И артист от вариетето. Но театърът беше качествен. На сцената беше поет с великолепни музиканти.  \r\n   Общо осем облечени в черно. Азнавур също, но единствен с червени чорапи. И приглушения от годините глас се събуждаше, проблясваше и разтърсваше с много добро чувство за хумор, независимо, че може би така е по сценарий. Запазен интелект, умение да се шегува със себе си, но и с критиците. Добър актьор.  \r\n   И хитовете като „Париж през август\", „Тъжна Венеция\" звучаха вече съвсем различно. Много по-богати с натрупания опит и естетска тъга.  \r\n   И с деликатното извинение, че трябва да седне понякога, че трябва да погледне в монитора пред себе си за текстове.  \r\n   А дали действително имаше нужда? Може би да, може би не. Песен след песен, история след история. \r\n   Да видиш и чуеш Азнавур на живо! \r\n    Шаблонно е да се каже легенда, но си беше така.  \r\n   Дори когато премина на руски в „Живот от любов\".  \r\n   Час и половина в четвъртък. \r\n      ", "date": "2017.12.01", "title": "Час и половина с Азнавур"}
{"url": "http://www.classa.bg/%D1%81%D0%B2%D1%8F%D1%82/item/375812-%D0%BB%D0%B0%D0%B2%D1%80%D0%BE%D0%B2-%D0%B8%D0%B4%D0%B5%D1%8F%D1%82%D0%B0-%D0%BD%D0%B0-%D1%81%D0%B0%D1%89-%D0%B7%D0%B0-%D0%B7%D0%B0%D1%81%D0%B8%D0%BB%D0%B2%D0%B0%D0%BD%D0%B5-%D0%BD%D0%B0-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D1%81%D1%80%D0%B5%D1%89%D1%83-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%B5-%D0%BE%D0%B3%D1%80%D0%BE%D0%BC%D0%BD%D0%B0-%D0%B3%D1%80%D0%B5%D1%88%D0%BA%D0%B0", "text": "Москва се отнася негативно към идеята на САЩ за засилване на сакционния натиск върху Северна Корея. Това заяви министърът на външните работи на Руската федерация Сергей Лавров, предава \"РИА Новости\". „Отнасяме се към това негативно. Вече многократно подчертавахме, че сам по себе си сакционният натиск е изчерпан и всички тези резолюции, които доведоха до санкции, съдържаха задължителното искане за възобновяване на политическия процес, за възобновяване на преговори. Точно тези искания американската страна игнорира напълно. Според мен това е огромна грешка\", заяви пред журналисти първият дипломат на Москва.", "date": "2017.12.01", "title": "Лавров: Идеята на САЩ за засилване на санкциите срещу Северна Корея е огромна грешка"}
{"url": "http://www.classa.bg/%D1%81%D0%B2%D1%8F%D1%82/item/375803-%D0%B2%D1%81%D0%B5%D0%BA%D0%B8-%D0%BC%D0%BE%D0%B6%D0%B5-%D0%B4%D0%B0-%D1%85%D0%B0%D0%BA%D0%BD%D0%B5-%D0%BD%D0%B0%D0%B9-%D0%BD%D0%BE%D0%B2%D0%B0%D1%82%D0%B0-%D0%BE%D0%BF%D0%B5%D1%80%D0%B0%D1%86%D0%B8%D0%BE%D0%BD%D0%BD%D0%B0-%D1%81%D0%B8%D1%81%D1%82%D0%B5%D0%BC%D0%B0-%D0%BD%D0%B0-apple", "text": "Турския разработчик Леми Орхан, основател на фирмата Software Crafstman публикува туит, в който разкрива прост начин да се влезе в най-новата операционна система на Apple - MacOS High Sierra за Mac устройства, съобщава уебсайт Engadget. Сериозен пропуск в сигурността позволява на всеки да получи права на системен администратор по изключително прост начин. Всичко, което трябва да направите при иницииране на сесията, е да въведете root като потребителско име, да оставите празна паролата и да натиснете клавиша \"Enter\" няколко пъти. След като по този начин компютърът бъде \"хакнат\", суперпотребителят получава достъп до четене и запис във всички системни файлове, включително и на други MacOS акаунти. За щастие, решението на този проблем е също толкова лесно. Това, което трябва да направите, е просто да зададете парола за суперпотребителя root, което ще предпази устройството от този \"хак\", достъпен дори за децата. Следвайте инструкциите на Apple, които обясняват как да го направите.", "date": "2017.12.01", "title": "Всеки може да \"хакне\" най-новата операционна система на Apple"}
{"url": "http://www.classa.bg/%D1%81%D0%B2%D1%8F%D1%82/item/375804-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D0%B8%D1%85%D0%B0-%D0%B5%D0%B4%D0%B8%D0%BD-%D0%BE%D1%82-%D0%BD%D0%B0%D0%B9-%D0%B7%D0%B0%D0%B3%D0%B0%D0%B4%D1%8A%D1%87%D0%BD%D0%B8%D1%82%D0%B5-%D0%B8-%D0%B4%D1%80%D0%B5%D0%B2%D0%BD%D0%B8-%D0%B3%D0%B5%D0%BE%D0%B3%D0%BB%D0%B8%D1%84%D0%B8,-%D0%B8%D0%B7%D1%87%D0%B5%D0%B7%D0%BD%D0%B0%D0%BB-%D0%BE%D1%82-%D0%B3%D0%BE%D0%B4%D0%B8%D0%BD%D0%B8", "text": "Екип от перуански археолози, воден от Джони Исла Куадрадо, ръководител на Службата по култура на региона Ика, успя да намери и възстанови един от най-загадъчните и древни геоглифи от Палпа-Наска, съобщава вестник La República. Това е геоглиф, който представлява Орка - кит убиец, с размер около 60 метра. За пръв път е заснет през 60-те години, а по-късно се счита за изгубен. Археологическият екип успял да открие впечатляващия геоглиф, който бил \"в смъртна опасност\" поради трафика на терена, където е създаден, а след това да го възстанови, се казва в перуанската медия. \"За разлика от линиите на платото Наска, геоглифът Орка е създаден на хълм, което показва, че той е един от най-ранните геоглифи в региона\", каза Джони Куадрадо. Той също така припомни, че \"и други геоглифи от това време има в Палпа, за разлика от Наска, където повечето линии са очертани на плоски области.\"", "date": "2017.12.01", "title": "Възстановиха един от най-загадъчните и древни геоглифи, изчезнал от години"}
{"url": "http://www.classa.bg/%D1%81%D0%B2%D1%8F%D1%82/item/375805-%D0%B2%D1%83%D0%BB%D0%BA%D0%B0%D0%BD%D0%B8%D1%87%D0%BD%D0%BE-%D0%B8%D0%B7%D1%80%D0%B8%D0%B3%D0%B2%D0%B0%D0%BD%D0%B5,-%D1%81%D0%BF%D0%BE%D1%81%D0%BE%D0%B1%D0%BD%D0%BE-%D0%B4%D0%B0-%D1%83%D0%BD%D0%B8%D1%89%D0%BE%D0%B6%D0%B8-%D1%86%D0%B8%D0%B2%D0%B8%D0%BB%D0%B8%D0%B7%D0%B0%D1%86%D0%B8%D1%8F%D1%82%D0%B0,-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D0%BF%D0%BE%D1%8F%D0%B2%D0%B8-%D0%BF%D0%BE-%D1%80%D0%B0%D0%BD%D0%BE-%D0%BE%D1%82-%D0%BE%D1%87%D0%B0%D0%BA%D0%B2%D0%B0%D0%BD%D0%BE%D1%82%D0%BE", "text": "Редовните вулканични изригвания, като например скорошната активност на вулкана Агунг на остров Бали, са достатъчни, за да причинят затваряне на летищата, но едно супер изригване ще има потенциала да унищожи човешката цивилизация, каквато я познаваме, заключава ново проучване, цитирано от Independent. За разлика от сегашното изригване на Агунг, супер изригванията могат да покрият цели континенти с вулканична пепел и да променят климатичните модели по света в продължение на десетилетия. И точно едно от последните известни супер изригвания също се е състояло в Индонезия. Изригването е настъпило преди около 75000 години на остров Суматра, където днес е езерото Тоба, изхвърляйки във въздуха около 3000 кубически километра скали и пепел. Учените са изчислили, че тези мощни изригвания се случват на периоди между 45000 и 714000 години, период от време, който професор Джонатан Ружие, автор на новото изследване, описва като \"удобно по-голям от цялата наша цивилизация.\" Сега, новото изследване на Ружие и неговият екип от университета в Бристол, показва, че следващото изригване от такъв мащаб може да дойде много по-рано, отколкото си мислим. Екипът, който използва данни от геоложки записи, прогнозира, че нов катаклизъм със сходни характеристики може да се случи между 5200 и 48000 години с \"добра приблизителна стойност\" от 17000 години. От своя страна Марк Рейхов, геохимик в Университета в Лестър, казва, че въпреки че изследването се основава на \"твърд статистически анализ, природата, включително и вулканичните изригвания, не е задължително да работят като по часовник\".", "date": "2017.12.01", "title": "Вулканично изригване, способно да унищожи цивилизацията, може да се появи по-рано от очакваното"}
{"url": "http://www.classa.bg/%D1%81%D0%B2%D1%8F%D1%82/item/375806-%D0%B4%D0%BE%D0%B6%D0%B8%D0%B2%D0%BE%D1%82%D0%B5%D0%BD-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D0%BF%D0%BE%D1%82%D0%B8%D1%81%D0%BD%D0%B8%D1%86%D0%B8-%D0%BE%D1%82-%D0%B2%D0%BE%D0%B5%D0%BD%D0%BD%D0%B0%D1%82%D0%B0-%D0%B4%D0%B8%D0%BA%D1%82%D0%B0%D1%82%D1%83%D1%80%D0%B0-%D0%B2-%D0%B0%D1%80%D0%B6%D0%B5%D0%BD%D1%82%D0%B8%D0%BD%D0%B0", "text": "Потисниците Хорхе Едуардо \"Тигре\" Акоста, бивш шеф на разузнаването и Алфредо Астиз, бивш военноморски офицер, бяха осъдени на доживотен затвор, след като бяха признати за виновни в извършване на \"убийства, противозаконно лишаване от свобода и налагане на мъчения за получаване на информация \", наред с други доказани обвинения, като например\" отвличането на деца под десетгодишна възраст \". Бившият пилот на Аржентински Аеролинии Марио Даниел Арру, свързан със \"смъртните полети\", получи същото наказание и ще прекара остатъка от живота си в затвора. Това бе присъдата за 789 нарушения на човешките права, извършени по време на последната гражданско-военна диктатура в Аржентина между 1976 г. и 1983 г. в сградата на бившето Училище по Военноморска механика. Съдебният процес бе срещу 54 предполагаеми потисници, първоначално 65 обвиняеми, но броят беше намален поради смърт или здравословни проблеми. Въпреки исканията на защитата за \"прилагане на давност на наказателното производство\", съдът определи, че за тези престъпления давност не се предвижда, защото са престъпления срещу човечеството, според Пакта Сан Хосе де Коста Рика. В залата присъстваха роднини на жертвите, носещи табели с лицата на техните близки, изчезнали или убити от диктатурата. Това бе най-дългият процес в аржентинската история, започнал през 2012 г. с разпитани над 800 свидетели. Старата сграда на УВМ, която сега функционира като културно пространство, е била символ на престъпленията срещу човечеството. Това е бил един от най-важните нелегални центрове за задържане, изтезания и смърт по онова време. Една от най-мрачните му черти е, че дори е имало отделение по майчинство, където са се родили най-малко 34 деца от задържани и изчезнали жени, което довело до систематична кражба на бебета.", "date": "2017.12.01", "title": "Доживотен затвор за потисници от военната диктатура в Аржентина"}
{"url": "http://www.classa.bg/%D1%81%D0%B2%D1%8F%D1%82/item/375807-%D0%BA%D0%BE%D0%BD%D0%B3%D1%80%D0%B5%D1%81%D1%8A%D1%82-%D0%BD%D0%B0-%D1%81%D0%B0%D1%89-%D0%B8%D1%81%D0%BA%D0%B0-rt-america-%D0%B4%D0%B0-%D0%B2%D1%8A%D1%80%D0%BD%D0%B5-%D0%B0%D0%BA%D1%80%D0%B5%D0%B4%D0%B8%D1%82%D0%B0%D1%86%D0%B8%D0%B8%D1%82%D0%B5-%D0%B7%D0%B0-%D0%BE%D1%82%D1%80%D0%B0%D0%B7%D1%8F%D0%B2%D0%B0%D0%BD%D0%B5-%D0%BD%D0%B0-%D1%81%D0%B5%D1%81%D0%B8%D0%B8%D1%82%D0%B5", "text": "Изпълнителният комитет за радио и телевизионните кореспонденти към Конгреса на САЩ е поискал журналистите от RT Америка да върнат техните акредитации за отразяване на конгресните сесии. Тази мярка, която бе одобрена единодушно и ще влезе в сила незабавно, е следствие от регистрирането на тази верига като чуждестранен агент в Съединените щати. В отвореното писмо, в което се обявява мярката, американската агенция обяснява, че \"акредитациите за пресата не могат да бъдат предоставени на никой от кандидатите, наети от чуждестранно правителство или от негов представител\". На 9 ноември Вашингтон предяви искането си RT America да се регистрира като чуждестранен агент в САЩ. Американското министерство на правосъдието заяви, че ако компанията не се подчини \"нейният директор може да бъде арестуван и всички фирмени сметки - блокирани\". В отговор, Русия прие симетрични мерки. Миналата седмица руският президент Владимир Путин подписа измененията в Закона за медиите за статута на чуждите агенти. Преди това законопроектът беше одобрен от двете камари на руския парламент: Държавната дума и Съветът на Руската федерация. Измененията ще се прилагат за чуждестранните медии, т.е. тези, които са регистрирани извън Русия и са финансирани от други страни. Вашингтон обаче отрича, че мерките, наложени от Москва върху чуждестранни медии, са симетрични спрямо тези, прилагани от САЩ срещу RT. В изявление, публикувано във вторник, говорителката на Държавния департамент на САЩ, Хедър Науърт, заяви, че стъпката на Кремъл \"отваря вратата за тежки изисквания, които могат да потискат свободата на словото и издателската независимост в Русия \", казва Ройтерс. От своя страна, говорителят на руското външно министерство, Мария Захарова, заяви чрез своя Facebook акаунт, че изявленията на Науърт са не толкова част от \"театър на абсурда, колкото афтърпарти след успешна премиера, защото във Вашингтон първо прекарват голям период от време вредейки на руската верига чрез различни методи и оказвайки натиск върху журналистите от RT и Спутник, а след това се оплакват трагично от мерките, които Москва е приела срещу чуждестранните медии\". \"Такива коментари от американска страна демонстрират не само желание умишлено да влошат двустранните отношения и да продължат да се намесват във вътрешните работи на Русия, но и огромна липса на професионализъм в бюрократичната им машина, страдаща от години от интелектуална криза \", заяви Захарова.", "date": "2017.12.01", "title": "Конгресът на САЩ иска RT America да върне акредитациите за отразяване на сесиите"}
{"url": "http://www.classa.bg/%D1%81%D0%B2%D1%8F%D1%82/item/375808-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0%D1%82%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%BD%D0%B0-%D1%81%D0%B0%D1%89-%D0%BF%D1%80%D0%B8%D0%B7%D0%BD%D0%B0,-%D1%87%D0%B5-%D0%BD%D1%8F%D0%BC%D0%B0-%D1%80%D1%83%D1%81%D0%BA%D0%B0-%D0%BD%D0%B0%D0%BC%D0%B5%D1%81%D0%B0-%D0%B2-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8", "text": "Не е имало никаква руска намеса в президентските избори през 2016 в САЩ, разкри в сряда подсекретарят на дирекция в Министерството на вътрешната сигурност, Кристофър Кребс, по време на заседание на Камарата на Представителите на САЩ. Кребс е уверил, че в 21 анализирани щата са регистрирани определени дейности, но той подчерта, че \"повечето от тях са просто сканиращи, така че определянето им като атаки би било преувеличено\". \"Сканирането е привична дейност, която се случва в цялата мрежа\", каза той, добавяйки, че самият той \"няма да я характеризира като атака\". Освен това Кребс каза, че \"това, което е сканирано, не е непременно избирателната система\". От провеждането на президентските избори в САЩ 2016 г. различни гласове на Запад обвиняват Русия в намеса в избирателния процес. От своя страна Москва многократно е отхвърляла каквато и да е намеса в изборите в САЩ или в друга страна. Вашингтон и няколко страни от Европейския съюз обаче настояват за съществуването на руски хакери, които уж били се намесили в изборите на редица държави. Фактът, че те не са представили доказателства в подкрепа на тези обвинения, не им е попречило да предприемат рестриктивни мерки от всякакъв характер срещу Русия.", "date": "2017.12.01", "title": "Националната сигурност на САЩ призна, че няма руска намеса в президентските избори"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375816-%D0%BF%D0%BE%D0%B4%D0%B0%D1%80%D1%8A%D1%86%D0%B8%D1%82%D0%B5-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE%D1%82%D0%BE-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE", "text": "Министърът за българското председателство на ЕС Лиляна Павлова представи днес пред журналисти протоколните подаръци, които Министерството на българското председателство е подготвило за делегатите, които участват в срещите от календара на председателството, съобщи БТА. Предвидени са около 50 хиляди подаръка, включително и тези, които ще бъдат изпратени до постоянното ни представителство в Брюксел за участниците в заседанията там. Пакетът включва шалове за дамите и вратовръзки за господата, което е традиционно за всяко председателство. Той е в две категории - единият е за министър-председатели, министри, заместник-министри и ръководители на делегациите, а другият - за всички останали делегати, които ще посещават заседанията не само в България, но и в европейските институции. В дизайна на шаловете и вратовръзките са вплетени мотивите на българската шевица, каквото е и логото на председателството. Ще има и монети. Единият вид е специална емисия на двулевки, която е с логото на българското председателство, а за ВИП гостите ще има специална емисия на сребърна монета със златно покритие, също с логото на председателството. Делегатите ще получат и вече валидираната пощенска марка, която е издадена в лимитирана серия, за да има колекционерска стойност. Тефтери, химикалки, мобилно зарядно за телефони също са включени в пакетите. Спонсорите предоставят и допълнителни подаръци. Сред тях са пакетчета с лавандула, тъй като страната ни е най-големият износител на билката за Европа, както и розово масло. Всички подаръци ще бъдат в опаковки, брандирани с логото на председателството. Общата стойност на протоколните подаръци е 980 000 лева. Най-вероятно броят на гостите, които ще посетят България за председателството на Съвета на ЕС, ще достигне 25 хиляди души, каза Лиляна Павлова на пресконференцията днес. Тя уточни, че първоначалните очаквания са били за 20 хиляди души, впоследствие изчисленията са показали 22 хиляди, но календарът на събитията в България нараства всеки ден и съответно и броят на гостите се увеличава.", "date": "2017.12.01", "title": "Подаръците за българското председателство"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/375800-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D0%BF%D0%B5%D1%82%D1%8A%D1%80-%D0%B1%D0%BE%D0%B3%D0%B4%D0%B0%D0%BD-%D0%B8-%D0%BD%D0%B0%D0%B8%D0%B2%D0%BD%D0%B8%D1%8F%D1%82-%D1%85%D0%B5%D0%BA%D0%B8%D0%BC%D1%8F%D0%BD", "text": "Дали историята на България от Петър Богдан е по-достоверна от тази на Паисий – такъв въпрос зададе Антон Хекимян на проф. Лилия Илиева. Сигурно тя трябваше да каже „да” или „не”… Има нещо трогателно в такива въпроси – кой е по-добър, кой е по-голем? Имаше тук един Паисий, той вече ни е омръзнал, той сега, новият, може да го измести.   Поводът за гостуването на професорката в сутрешния блок на Би Ти Ви е сериозен. Новината е сензационна – 200 страници история на България на латински, писана 100 години преди Паисий, открита от проф. Илиева в библиотека в Модена. Досега са известни само преписи на части от нея.   Авторът е Петър Богдан, българин патриот от Чипровци, книжовник, свещеник, първият католически архиепископ по българските земи, високо образован в Рим, един от инициаторите на Чипровското въстание, обикалял европейски владетели и църковни водачи да организират коалиция срещу османската империя и да освободят България.         Историята на Петър Богдан е безценно откритие. Оцеляла  в частна колекция, подвързана общо с други ръкописи. Сега се очаква преводът й от латински и публикуването на пълния текст.   Най-любопитното е, че цифровият свят и интернет правят историческите проучвания необичайни. Едно време са пътували и са се ровили из библиотеки и купища томове. Днес проф. Илиева претърсила в интернет списъците на някои частни колекции и така открила историята на Петър Богдан, предадена в библиотека в Модена от колекцията на местен маркиз. С официално искане чрез италианското министерство на културата, целият ръкопис пристига в България сканиран. Да живее цифровата ера.   Хекимян постоянно прекъсваше с наивни въпроси проф. Илиева, точно като се опитва да каже нещо интересно. Сякаш не я слуша, а си тича по пътечката, написана предварително или подсказана от слушалка в ухото.  Няма как да се сравнява коя история отпреди 200-300 години е по-достоверна. Това не е състезание по писане на новини. Няма как от страниците да изскочи и някой неизвестен български цар или значимо събитие. В наши дни българската история е изяснена от много източници, описана, анализирана от всякаква гледна точка. Написаното от Петър Богдан може да хвърли допълнителна светлина, но сам по себе си неговият труд е ценен документ на времето, авторски труд от XVII век, каквито е нямало по нашите земи от това време.         И понеже е ценен, Хекимян задава логичният за водещ на сутрешен блок въпрос как ще си я върнем у нас… И как можем да я изискаме… Абе, малко така… Тя е била частна собственост от нечия колекция, предадена на библиотечен фонд. Тя не ни принадлежи по право. Ама идеята витае… Понеже има прецедент, как Паисиевата история беше крадена от Атон и после върната там.   Какво пише в тази книга за бащините земи и за българските дела? – настоява Хекимян. А професорката обяснява, че това не е история в съвременния смисъл на думата. Пък и как да разкаже книгата в две изречения… И Хекимян продължава да пита – ръкописът в България ли е печатан? Абе, как ръкопис да е печатан, бе… Професорката се смущава да отговаря, ама някак тая сутрешно-блокова вакханалия хвърли малко светлина върху откритието. Истинско откритие, направено по интернет.    Оригиналното й заглавие е „De antiquitate Patrerni soli, et de rebus Bulgaricis ad suos Compatriotas“ (на български: „За древността на бащината земя и за българските дела към неговите сънародници“), завършена около 1667 г. Това е най-ранният известен историографски труд по история на България, предхождащ с около век написаната в 1761 г. от католическия отец Блазиус Клайнер „История на България“ и „История славянобългарска“ на Паисий Хилендарски от 1762 г.   Текстът на историята е неизвестен, а за нея се знае единствено от сведения в писма на Петър Богдан до 1979 г., когато във Ватикана историкът Божидар Димитров намира девет страници препис от историята, съдържащи увод, три глави и част от четвърта. Предполагало се е, по бележки на рецензента, че историята е от 20 глави.  Сега проф. Илиева открива в университетската библиотека на италианския град Модена целият авторов ръкопис на историята, който е 200 страници и 70 глави.       Богдан написва на латински „История на България“ към 1667 г. Има намерение да я отпечата във Венеция, но не намира достатъчно средства. Обръща се за помощ към Конгрегацията и изпраща на нея ръкописа си с молба да бъде отпечатан. До смъртта му обаче през 1674 г. творбата не излиза от печат.  В архивите на Ватиканската библиотека, Божидар Димитров открива част от труда – увод с 4 глави. В увода си към произведението, Петър Богдан изразява любовта си към родната българска земя. Това е изключение, понеже никой книжовник от онова време в поробена България не дава пряк израз на патриотичните си чувства.   Последното значимо историописно съчинение от средновековието, посветено на историята на България е Анонимна българска хроника от началото на XV век, която хронологично описва събитията от българската и балканска история в периода от 1296 – 1413 г., т.е. практически почти до самия край на българската държавност.  Интересът към миналото на България и българите в историографията се слага в трудовете на Йохан Леунклавий, Мавро Орбини, Шарл Дюканж, Цезар Бароний, Йосиф Асемани и други автори от 16-17 век.", "date": "2017.12.01", "title": "Историята на Петър Богдан и наивният Хекимян"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/375801-%D0%B0%D0%BA%D0%BE-%D0%BD%D1%8F%D0%BA%D0%BE%D0%B9-%D1%81%D1%80%D0%B5%D1%89%D0%BD%D0%B5-%D0%BD%D1%8F%D0%BA%D0%BE%D0%B9-%D0%B2-%D1%86%D1%8A%D1%84%D0%BD%D0%B0%D0%BB%D0%B0%D1%82%D0%B0-%D1%80%D1%8A%D0%B6", "text": "Ако някой срещне някой в цъфналата ръж и целуне този някой някого веднъж - рано или късно двамата ще финишират върху меката розова дамаска на диванчето при Гала.     Росен Плевнелиев и Деси Банова се обичат от цели 3 (три) месеца и искат целият свят да го знае. Той е посребрял президент от резерва, тя е златокоса синоптичка с климатична кауза. Любовта връхлита и не пита, а примери - колкото си искате, от   до мадам и мосю Макрон.   Теренът \"На кафе\" е свойски, фамилиарен, от екрана блика ендорфин и българска роза. Гала е в стихията си, горда е със себе си за това, че е успяла да опази в тайна най-свидната клюка на републиката.   А \"виновниците\" й се отблагодаряват с искрена и лична изповед. Първата среща, първото селфи, първото кафе, първата искра, първото море в Гърция, първият шопинг в Лондон, първата командировка в Китай, първите ски в Банско - всичко това, компресирано в 46 минути телевизионно време.   Не ни разбирайте погрешно: няма нищо по-хубаво от това, че двама позитивни души се обичат, без да плащат данък обществено мнение. Със сигурност е по-достоен за уважение модел от  *.   Вярно, политик на 50+ години и секси телевизионна говорителка е просто учебникарски пример за страничните ефекти от  . Обаче нито всички говорителки са кухи кукли с букли и минижупи, нито всички държавници са уравновесени, любящи и улегнали \"бащи на нацията\".   .   Сами избраха платформата (в. \"168 часа\"), момента и стила, чрез които връзката им да стане публично достояние. Ако не друго - поне отнеха перверзното удоволствие на медиите-лешояди да експлоатират личния им живот и да се перчат с ексклузивност.   Каквото и да мислите за Росен Плевнелиев като политик и публична фигура, той е рядък пример за това, че животът може да продължи сравнително пълноценно дори след мъчителна лична трагедия като внезапната загуба на дете и (неминуем) разпад на семейството.   За стотиците мъже и жени, преминали през същия ад, само че в пълна анонимност, тишина и самота, личният му пример ще бъде много по-смислен от каквато и да било политическа кауза, зад която би застанал в бъдеще.     Когато входната ти врата е окупирана от папараци с вид на мутри, когато \"доброжелатели\" и случайни клюкари не те оставят на спокойствие, лесно е да изпаднеш в дълбоката заблуда, че целият свят се върти около теб. Че всички са дълбоко заинтересовани от личността ти и че си длъжен да дадеш пространни обяснения в стил \"Не съм го казвал, но пак повтарям\".   Каква илюзия само. Естествено, има воайорски интерес от страна на публиката, има нормално любопитство; има и цяла нечистоплътна индустрия, която се храни с тайните на другите.     От другата страна на екрана гледат не само отегчени домакини, а и хора, чийто радар за излагация е една идея по-фин. Оставяме настрана, че в първите три месеца на нова връзка можеш да изпиташ най-разтърсващи сърдечни и полови удоволствия, но не и да ги преобразуваш в политически имидж, и да очакваш да те вземат на сериозно. Особено след бъбрене при Гала.   Всеки има право на своите 15 минути слава, всеки би изпитал гъдел от интервю стил \"Толкова сме хубави, колкото сме умни\". Ако в това има смисъл, то е в умението да формулираш от частния си интерес някакво внятно и обществено значимо послание.   Иначе, както казваше Царя: това, което няма да има значение след 5 години, най-вероятно няма значение и днес.  ", "date": "2017.12.01", "title": "Ако някой срещне някой в цъфналата ръж..."}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/375802-%D0%BB%D1%8E%D0%B4%D0%BC%D0%B8%D0%BB%D0%B0-%D1%84%D0%B8%D0%BB%D0%B8%D0%BF%D0%BE%D0%B2%D0%B0-%D0%B2-%D1%82%D1%8A%D1%80%D1%81%D0%B5%D0%BD%D0%B5-%D0%BD%D0%B0-%E2%80%9E%D1%81%D0%BC%D0%B8%D1%81%D1%8A%D0%BB%D1%8A%D1%82%E2%80%9C", "text": "    Людмила Филипова представи за първи път новата си книгата, дългоочаквана от публиката.. Премиерата на „Смисълът\" от издателство „Ентусиаст\" се състоя на 29 ноември в Зала 42 на НДК. Романът е амбициозен нов прочит на въпроса, на който човечеството се опитва да отговори от зората на своето съществуване – какъв е смисълът да ни има.   Книгата бе представена от управителя на издателство „Ентусиаст\" Виктория Бисерова и от д-р Соломон Паси. Водещ на събитието беше журналистът Михаил Дюзев.      В своеобразни Посланици на Смисъла се превърнаха седемнайсет от най-популярните и значими лица в културния, научния и обществения живот на страната ни: Ана Пападопулу, актриса, Богдан Томов, певец, д-р Владимир Божилов, астрофизик, Емилиян Колевски, спортен катерач, Ива Дойчинова, журналист, Ирина Тенчева, телевизионен водещ, Максим Ешкенази, диригент; Милена Фучеджиева, писателка; Нели Хаджийска, журналист; Николай Василев, икономист, Петър Антонов, актьор, Силвия Кацарова, певица, д-р Таня Милачич, ембриолог, Теди Кацарова, певица, Туна Киремитчи, писател, Хари Ешкенази, цигулар, проф. Христо Пимпирев, учен и полярен изследовател. Всеки от тях сподели, разказа, рецитира или изпълни своя съкровен отговор на въпроса на вечерта – „Какво е Смисълът?\".   Вечерта беше открита от Виктория Бисерова, издател на книгата. Тя приветства гостите и благодари на всички присъстващи. „Много се радвам, че „Смисълът\" ще тръгне по пътя си към читателите именно от тук. Това е една различна книга – не само различна от другите книги на Людмила Филипова, а сравнена с много други книги, които излизат\", каза Бисерова. „Подзаглавието на романа е енциклопедия на бъдещето, защото това е история за бъдещето, което строим днес.    Дали то е мрачно, или не, дали трябва да се стремим да го постигнем, или точно обратното – да опитаме да го избегнем – всеки сам може и трябва да прецени. Едно е сигурно – дори и в най-тъмните времена надеждата и любовта остават живи.\" Д-р Соломон Паси е един от първите читатели на новия роман. „Людмила има изключителен вкус към мащабни теми\", каза той. „Пошегувах се с нея – защо не вземеш да напишеш една книга за най-важното в тоя живот – смисъла. Оказа се, че тя направи нещо много повече от това. Тя не написа книга за смисъла на живота, тя направи книга за смисъла изобщо или по-точно за смисъла на смисъла. Людмила има не само мащаб, тя има и смелост. Да пишеш за смисъла наистина изисква огромна смелост, а съдбата обича смелите\", заключи Паси. „Много се вълнувам, че тази книга вече е резултат след 4-5 години\", сподели авторът на „Смисълът\" Людмила Филипова, без да скрива радостта си. Тя благодари на всички гости, на Посланиците на Смисъла и на всички хора, които са я подкрепили и са ѝ помогнали романът да се превърне в реалност. „Тази книга, освен история, има и много наука, има много познание, има много идеи, много философия. Надявам се книгата да ви хареса, защото зад нея стоят ужасно много труд и ужасно много хора\", сподели още Филипова. Една от изненадите на вечерта бяха т.нар. „антарктически\" хапки, чиято формула е разработвана една седмица специално за премиерата на книгата от ресторант „Lazy\". Новият роман на Людмила Филипова „Смисълът\" предстои да бъде представен в Пловдив.", "date": "2017.12.01", "title": "Людмила Филипова в търсене на „Смисълът“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375809-%D1%81%D0%B2-%D0%BF%D1%80%D0%BE%D1%80%D0%BE%D0%BA-%D0%BD%D0%B0%D1%83%D0%BC-%D1%81%D0%B2-%D1%84%D0%B8%D0%BB%D0%B0%D1%80%D0%B5%D1%82-%D0%BC%D0%B8%D0%BB%D0%BE%D1%81%D1%82%D0%B8%D0%B2%D0%B8", "text": " Свети пророк Наум ­ един от дванадесетте така наречени “малки“ пророци, произхождал от Галилея, от село Елкоша.Основното съдържание на книгата на пророк Наум е пророчеството за падането и гибелта на Ниневия, предсказание за бедствията, които праведният Господ ще изпрати върху този град, и най-живо изображение на окончателното и пълно разрушение на този голям и добре укрепен град. Пророк Наум предсказва разрушението на Ниневия, като наказание за беззаконията є, и особено за разрушението на Израилското царство и за хулата на Сенахирим срещу Иехова.     Така той повтаря страшното пророчество, което било изречено за Ниневия от пророк Иона; пророчеството на Иона за гибелта на Ниневия не било отменено, а само отсрочено.      Ниневийците, покаяли се за кратко време след проповедта на светия пророк, виждайки, че пророчеството не се е сбъднало върху тях, отново се обърнали към предишните си зли дела, с което прогневили Бога и оскърбили Неговото дълготърпение.Поводът за това пророчество бил следният: когато войската на Сенахирим по чудесен начин била изтребена под стените на Иерусалим и Сенахирим със заплаха се отдалечил, евреите, макар и да се радвали на това освобождение, че боели, че той, разгневен от неуспеха, отново ще събере войска, по-голяма от предишната, и ще се върне, както заплашил, под стените на Иерусалим. За да успокои и ободри еврейския народ, пророк Наум произнесъл своята реч, в която предсказал окончателната гибел на Ниневия, която ще бъде разрушена от бурното разливане на водите, а съкровищата на града ще бъдат разграбени и изтребени с огън.   Цялата книга на свети пророк Наум сама по себе си представлява последователно изложение на страшното Божие решение за гибелта на Ниневия за това, че от нея произлязъл замислилият зло против Иехова (тоест Сенахирим), а на Иудейското царство се предсказва освобождение от игото на Асирия. След това следва описание на обсадата и самото разрушаване на Ниневия и накрая се обяснява, че Ниневия с пълно право е заслужила такава участ със своето идолопоклонство, и особено със своите разврат и вълшебство, чрез които е поробвала народите. Затова никакви средства за защита няма да я спасят и всички народи ще се радват, че са се избавили от такъв жесток притеснител.   Времето на служението на порок Наум се отнася към втората половина на царуването на Иудейския цар Езекия, тоест към 745­714 г. пр. Р. Хр. (след разрушаването на Израилското царство).За другите обстоятелства от живота на пророка не се знае нищо. Според преданието, той починал на 45-годишна възраст и бил погребан в отечеството си.Свети Филарет Милостиви“Блажени милостивите, защото те ще бъдат помилвани“, ­ е казал Господ. Това се изпълнило над блажения Филарет Милостиви, който за голямото си милосърдие към бедните получил богато въздаяние от Бога и в настоящия, и в бъдещия живот ­ както свидетелства за това неговият блажен живот.Блаженият Филарет живял в Пафлагония, в едно село, наречено Амния.    Неговите благородни родители, Георги и Ана, от детство го възпитали в благочестие и страх Божий, и животът му бил украсен с целомъдрие и всички други добродетели. Като достигнал пълнолетие, Филарет встъпил в брак с благородна и богата девица на име Теозва, от която му се родили три деца: син Иоан и две дъщери ­ Ипатия и Евантия. Бог благословил блажения Филарет, както в древни времена праведния Иов, и с умножаване на имуществото му и с голямо богатство.    Тойимал многобройни стада и села, плодородни ниви и изобилие във всичко; съкровищниците му били пълни с всякакви земни блага, и голямо множество слуги и слугини служели в дома му. Той бил известен като един от знаменитите велможи на тази страна. Притежавайки такова голямо богатство и виждайки как в същото време много хора живеят в бедност и крайна нищета, той изпитвал състрадание към тях и с умиление в душата си казвал:Нима съм получил от ръката на Господа толкова много блага само за да се храня сам от тях и да живея в наслаждения, угаждайки на стомаха си?    Не трябва ли да разделя даруваното ми от Бога голямо богатство с бедните, вдовиците, сираците, странниците и просяците, които Господ на Страшния Съд пред ангелите и хората няма да се посрами да нарече Свои братя, тъй като Той е казал: “доколкото сте сторили това на едного от тия Мои най-малки братя, Мене сте го сторили“? И каква полза ще ми принесат в деня на Страшния Съд всичките ми имения, ако аз, поради своето скъперничество, ги запазя само за себе си, защото на този съд не получават милост тези, които не са проявили милост. Ще бъдат ли моите имения безсмъртна храна и питие за мене в бъдещия живот? Ще ми послужат ли там моите меки дрехи за нетленна одежда? Не, това няма да стане! Защото Апостолът казва: “Понеже нищо не сме донесли на света, явно е, че не можем и нищо да изнесем“. И така, ако от своето земно имущество не можем да вземем нищо със себеси, то много по-добре е да го отдадем на Бога, като на заем, в ръцете на бедните; Бог никога няма да остави нито мене, нито жена ми, нито децата ми.    В това ме уверява пророк Давид, казвайки: “Бях млад, вече остарях, и не видях изоставен праведник, нито потомците му хляб да просят“.Размисляйки така в душата си, блаженият Филарет станал милостив към бедните, като баща към своите деца: хранел гладните, обличал голите, приемал в дома си странниците и с любов се грижел за тях. И този праведен човек бил подобен на древния странноприемец Авраам и нищелюбеца Иов. Затова не било възможно да се скрие под крина такъв светилник, украсен с дела на милосърдие, и той се прославил по цялата страна, като град, стоящ навръх планина. В дома му, като в сигурно прибежище, бързали да се приютят всички бедни и сиромаси.    И който от тях искал нещо от него: храна или дрехи, или кон, или вол, или магаре, или нещо друго ­ това и му давал Филарет с доброжелателна щедрост.Но ето, настъпило време, когато Човеколюбецът Господ, устройващ всичко за полза на човека, допуснал и праведният Филарет, подобно на Своя древен угодник Иов, да бъде подложен на изкушение, за да може да се прояви и търпението на светеца, подобно на търпението на древния Иов, и той, очистен от изкушението като злато в горнило, да се яви достоен Божий раб. Всичко започнало с това, че блаженият Филарет започнал да обеднява: но това никак не изменило неговата състрадателност и милосърдие към бедните, и той продължавал да раздава на нуждаещите си от това, което му било останало.   В същото време по Божие допущение страната, в която живеел блаженият, била нападната от измаилтяните; подобно на разрушителен вихър и всепоглъщащ пламък, те опустошили цялата страна и отвели в плен множество жители; били отведени и всички стада овце и волове, коне и магарета на Филарет, и били взети в плен много от слугите му. Тогава този милосърден мъж стигнал до такова разорение, че накрая му останали само двама слуги, чифт волове, кон и крава. Останалото му имущество било или раздадено на бедните от неговата щедра ръка, или разграбено от измаилтяните; селата, градините инивите му завладели живеещите наоколо земеделци, едни с молби, други ­ с насилие. И на него му останала само къщата, в която живеел, и една нива.    Претърпявайки такава бедност, лишения и беди, този добър мъж никога не скърбял и не роптаел, и като втори праведен Иов, с нищо не съгрешил пред Бога ­ дори и с дума ­ “и не изрече безумие против Бога“. Но подобно на този, който се радва на голямото си богатство, така и той се радвал на своята бедност, която смятал за велико съкровище, разбирайки, че бедността е по-верният път към спасението, отколкото богатството, както е казал и Господ:    “Богат мъчно ще влезе в царството небесно“.Веднъж свети Филарет взел двата си вола и отишъл да обработва останалата му нива. Работейки, той възхвалявал Бога и радостно Му благодарял, че започва, според Неговата свята заповед, да яде хляба си с пот на лицето, и че трудът го спасява от леността и празността ­ тези учителки на всяко зло.Спомнял си и думите на Апостола, забраняващ да яде на ленивия и обичащия празността човек: “който не иска да се труди ­ е казал Апостолът, ­ не бива и да яде“. И блаженият Филарет обработвал своята земя, за да не се окаже недостоен да яде хляба си.   Този ден обработвал нивата си и един селянин. И ето, единият от воловете му внезапно заболял и паднал. Земеделецът заплакал горчиво и скърбял безутешно, още повече, че воловете не били негови ­ той едва ги бил измолил от съседа, за да изоре нивата си. Тогава си спомнил за блажения Филарет и си казал:Ех, да не беше обеднял този милостив нищелюбец! Сега бих отишъл при него и той навярно би ми дал не само един, но дори и два вола. Но и той сега се намира в голяма нужда и няма с какво да помогне на другите, колкото и сърцето му да желае това. Но аз все пак ще отида при него, той поне ще ме съжали, и макар и само с думи, ще ме утеши и ще облекчи тежката ми скръб и печал.   Селянинът взел тоягата си и отишъл при блажения Филарет, видял го да обработва нивата си, поклонил му се и със сълзи му разказал за сполетялата го беда ­ неочакваната смърт на вола. Блаженият Филарет, виждайки колко е огорчен човекът, веднага отпрегнал от ярема единия от воловете си, дал го на селянина и казал:Вземи, брате, моя вол и иди да обработваш земята си, като благодариш на Господа.Селянинът с благодарност се поклонил на блажения Филарет, приемайки щедрата милостиня, и казал:Господарю мой! Решението ти е велико и достойно за удивление и милосърдието ти е угодно на Бога, но не е добре да се разделят двата вола, трудещи се заедно, и с един ще ти бъде трудно да се справиш.   Вземи, брате, вола, който ти давам ­ отговорил му праведникът, ­ и си иди с мир; аз имам още един вол у дома.Земеделецът се поклонил на блажения доземи, повел вола и си отишъл, прославяйки Бога и благодарейки на милостивия благотворител.Свети Филарет повел другия вол, наметнал ярема на раменете си и си тръгнал към къщи. Когато се приближавал къмвратите на дома си, жена му, като видяла, че волът върви напред, а мъжът є го следва с ярема на раменете си, му казала:Господарю мой, къде е другият вол?Той є отговорил:Докато си почивах след работа, а воловете пасяха на свобода, единият от тях тръгна нанякъде и се загуби или може би някой го е взел и го е отвел със себе си.   Като чула това, жена му много се огорчила и побързала да изпрати сина да потърси изгубилия се вол. Обхождайки много ниви, младежът накрая намерил своя вол в ярема на този земеделец. Той познал вола и с гняв казал на земеделеца:Зли и нечестни човече! Как посмя да впрегнеш чужд вол и да работиш с него? Къде и как го намери и го впрегна заедно със своя? Това не е ли същият вол на баща ми, който се загуби? А ти го намери, открадна го като вълк и го присвои за себе си.    Дай ми вола, а ако не ми го дадеш, ще отговаряш на съда за него като крадец!Земеделецът кротко му отговорил:Не се гневи на мен, млади човече, син на свят мъж, и не ме обиждай без вина. Нали твоят баща се съжали над моето нещастие и бедност и доброволно ми даде своя вол, понеже моят внезапно падна.Като чул това, младежът се засрамил от напразния си гняв. Побързал към къщи и разказал всичко на майка си. Тя го изслушала и със сълзи възкликнала:Горко ми, бедна жена на немилостив мъж!И си скубела косите, с викове и вопли изтичала при мъжа си и го упреквала:Безчовечни човече с каменно сърце!    Защо си намислил преждевременно да ни умориш от глад? Ето, ние за греховете си се лишихме от всичкото си имущество, но Господ, милващ игрешниците, ни остави два вола, за да изхраним децата си с тяхна помощ; а ти, живял преди в голямо богатство и никога не работил с ръцете си, сега, намирайки се в бедност, се разлени и не искаш да се трудиш и да обработваш земята, но искаш сладко да спиш в стаята си. И затова не заради Бога си дал вола на селянина, а заради самия себе си, за да не се трудиш да го впрягаш, а да живееш в леност и празност. Но какъв отговор ще дадеш пред Господа, ако заради твоята леност аз и децата ти умрем от глад?Блаженият Филарет погледнал жена си и с кротост є отговорил:Послушай какво казва Сам Бог, богат с милост: “Погледнете птиците небесни, че не сеят, нито жънат, нито в житници събират; и вашият Отец Небесен ги храни“: нима няма да нахрани нас, които сме Му несравнимо по-скъпи от птиците? Той е обещал да въздаде стократно на тези, които заради Него и Евангелието раздават имуществото си на бедните. И така, помисли си: ако за един вол ще придобием сто, защо да скърбим за вола, който в името на Господа съм дал на нуждаещия се?Милостивият мъж говорел това не за да утеши себе си с надежда за стократно въздаяние в земния живот, но за да успокои своята малодушна жена. И тя замълчала, не намирайки с какво да възрази на благоразумните думи на мъжа си.   Не минали и пет дни, когато и този вол изял отровно растение и умрял. Това предизвикало недоумение у селянина и той отново отишъл при свети Филарет и му казал:Господарю! Съгреших пред тебе и пред децата ти, задето разделих твоите волове; наистина, затова праведният Бог не допусна да получа полза от твоя вол, защото той изяде някакво отровно растение и издъхна.Без да каже нито дума, блаженият Филарет бързо довелпоследния си вол, дал го на селянина и казал:Вземи, брате, този вол и го отведи; аз трябва да замина за далечна страна и не искам работният вол да остава без полза в дома ми.Блаженият казал това, за да не откаже човекът да вземе и другия му вол.    А селянинът го взел и се върнал у дома си, удивлявайки се на голямото милосърдие на блажения мъж. Междувременно в дома на Филарет всички узнали за постъпката му. Децата заплакали заедно с майка си и казвали:Наистина, баща ни е немилосърден и не обича децата си, защото разпилява и последното ни имущество; само два вола ни бяха останали, за да не умрем от глад, и той ги даде на чужд човек.Виждайки скръбта и сълзите на децата си, блаженият Филарет се обърнал към тях с думите:Деца! Защо се отдавате на скръб? Защо измъчвате и себе си, и мене? Наистина ли ме смятате за жестокосърдечен? Нима аз наистина съм решил да ви погубя? Успокойте се: имам едно място, което вие не знаете, и на което се пазят толкова богатства и съкровища, които ще ви стигнат за сто години, дори и нищо да не работите и за нищо да не се грижите. Аз и сам не мога да изброя всички тези съкровища, приготвени за вас.Казвайки това, праведният Филарет не лъжел децата си, но наистина прозирал с духовните си очи това, което предстояло да се сбъдне впоследствие.   Скоро в тази страна била изпратена царска заповед всички войници да се съберат в своите полкове и да влязат в бой с нечестивите варвари, въстанали срещу Гръцката империя; при това се изисквало всеки войник да се яви в пълно въоръжение и с два коня. Към един от тези полкове бил причислен и един беден войник на име Мусилий; той имал само един кон, но итой внезапно заболял и умрял. Нямайки средства да си купи кон, бедният войник отишъл при блажения Филарет и му казал:Господарю мой! Смили се над мене и ми помогни. Зная, че и ти сам си обеднял до крайност и имаш само един кон. Но заради милосърдния Господ, умолявам те, дай ми твоя кон, за да не попадна в ръцете на хилядника и да не ме накаже жестоко.Блаженият Филарет му отговорил:Вземи, брате, моя кон и си иди с мир; но знай, че ти го давам не поради страх от наказанието на хилядника, а поради Божията милост.   Войникът взел коня от светеца и си тръгнал, славейки Бога. И тогава от всичкото имущество на блажения останала само една крава с теле, едно магаре и няколко кошера пчели. В това време един бедняк от далечна страна, като чул за Филарет Милостивия, дошъл при него и започнал да го умолява, казвайки:Господарю мой! Дай ми едно теле от стадото си, за да послужи и на мене твоят дар за благословение от тебе, защото ми е известно, че твоите дарове донасят благословение в дома и го обогатяват с всичко.Тогава блаженият Филарет с радост довел единственото си теле и го дал на този, който го искал, казвайки:Господ да ти изпрати Своето благословение, брате, и да ти даде изобилие във всичко, което ти е нужно.И този човек му се поклонил и си тръгнал, отвеждайки телето със себе си. А кравата, като не видяла своето теле, започнала да го търси, и като не го намирала, започнала да мучи жално. Всички домашни на Филарет скърбели за кравата, но най-много страдала жена му. Тя започнала със сълзи да упреква мъжа си, казвайки:Дълго ли ще търпя всичко това от теб? Кой няма да се надсмее над твоето безразсъдство? Ясно виждам, че не се грижиш за мене и за децата си; а сега не пожали и безсловесното животно, и без милосърдие го отне от майка му. На кого направи благодеяние с това? И дома си лиши и огорчи, и този, който измоли телето от тебе, не обогати, защото при него телето без майка ще умре, и при нас кравата без теле ще тъгува; и така, каква полза имаме и ние, и този човек?   Слушайки такива думи от жена си, праведният Филарет є отговорил с кротост:Ето, сега каза самата истина, жено моя!    Наистина, аз съм немилостив и немилосърден, защото отделих малкото теле от майка му; но сега ще постъпя по-добре. И като се затичал след човека, който отвел телето, Филарет започнал да го вика:Върни се, брате, върни се с телето; кравата без него не ни дава покой, реве и мучи пред портите на дома.Беднякът, като чул това от Филарет, си помислил, че той иска да вземе от него подареното му теле, и си казал: “Вижда се, че съм недостоен да получа от този праведен мъж дори и тази животинка; сигурно му е станало мъчно за нея и ме вика, за да си я вземе обратно.“ Когато човекът се върнал, телето, като видяло майка си, побързало към нея, а и тя с радостно мучене се втурнала към него. Телето се приближило към вимето є и дълго не се отделяло от майка си, и Теозва, жената на Филарет, като видяла това, се радвала, че телето е върнато у дома. Блаженият Филарет, като видял бедняка, който стоял печален и не се осмелявал да каже нито дума, му казал:Брате! Жена ми казва, че съм съгрешил, отделяйки телето от майка му, и наистина е така. Затова вземи заедно с него и кравата и си иди у дома; Господ да те благослови и да умножи стадото ти, както някога и моето!   И този човек взел кравата заедно с телето и радостен си отишъл у дома. И Бог благословил дома му, заради Своя угодник Филарет; от дадените му крава и теле след няколко години имал повече от две стада волове и крави.Скоро след това в тази страна настъпил глад, и праведният Филарет стигнал до крайна нищета; нямайки с какво да на-храни жена си и децата си, той взел магарето, което единствено му останало, и отишъл в друга страна при един свой приятел; взел от него назаем шест мери пшеница, натоварил ги на животното и радостен се върнал в дома си, и нахранил жена си и децата си. Когато той си почивал у дома след пътя, при него дошъл един беден човек и го помолил да му даде една крина пшеница.Жено! ­ казал тогава този достоен подражател на Авраам. ­ Искам да дам на този беден една мяра пшеница.Жената му отговорила:Почакай, докато се наситят децата ти и жена ти, и най-напред дай една мяра на мене и на децата ти, както и на нашата слугиня, и каквото остане в повече, дай на когото искаш.Той я погледнал, засмял се и казал:А на мене нищо ли няма да оставиш?Е, нали ти си ангел ­ възразила му Теозва, ­ а не човек, и не се нуждаеш от храна; ако се нуждаеше от храна, нямаше да раздаваш на други взетата на заем пшеница.Той мълчаливо отсипал две мери пшеница и ги дал на бедния.    Тогава жената на Филарет окончателно излязла от себе си от огорчение и досада и извикала към него:Дай на бедняка още една мяра, защото имаш много пшеница!Филарет отмерил още една мяра и отпратил бедняка. Ядосана, Теозва разделила останалата пшеница между себе си идецата. Междувременно взетата на заем пшеница скоро се свършила и на Теозва и на децата є отново се наложило да гладуват. Тогава тя отишла при съседите, поискала им половин хляб на заем, сварила лобода, дала на гладните си деца и сама се нахранила с тях, а стареца не се и сетили да поканят на своята трапеза.В същото време за бедственото положение на Филарет научил един от старите му приятели, който бил богат. Той му изпратил четири коли, натоварени с пшеница, всяка по десет мери, и му написал:    “Възлюбени наш брате, човече Божий! Изпращам ти четиридесет мери пшеница за храна на тебе и на домашните ти, а когато се свършат, ще ти изпратя още толкова; а ти се помоли за нас на Бога.“Като получил този дар, свети Филарет с чувство на благодарност за милостта на Господа паднал на земята; след това станал и простирайки ръце към небето, произнесъл:Благодаря Ти, Господи Боже мой, задето не остави мене, Твоя раб, възложил на Тебе всичкото си упование.Виждайки такава Божия милост, жената на Филарет се успокоила и с кротост казала на мъжа си:Господарю мой! Отдели на мене и децата ни пшеница колкото сметнеш за нужно, и върни на съседите взетото на заем, за себе си вземи своята част и постъпи с нея както искаш.Блаженият постъпил според думите на жена си и разделил пшеницата, оставяйки за себе си пет мери, които раздал на бедните за два дни. Това отново възбудило негодувание у Теозва и тя не искала даже да яде с него, но обядвала с децата отделно и тайно от него. Веднъж неочаквано ги заварил на обяд и блаженият Филарет и им казал:Деца! Приемете и мене на своята трапеза, ако не като ваш баща, то като гост и странник.Те се засмели и го приели при себе си; и докато се хранели, жена му му казала:Господарю мой! Дълго ли ще скриваш от нас съкровището, което, както казваш, се пази при тебе? Може би се надсмиваш над нас и ни дразниш с лъжливи обещания, като неразумни деца?    Ако това е истина, покажи ни твоето съкровище, тогава ще го вземем и ще си купим храна, и отново ще обядваме заедно, както и преди.Почакайте още малко ­ отговорил блаженият Филарет ­ и в скоро време ще ни бъде показано и дадено велико съкровище.Накрая свети Филарет стигнал до такава бедност, че нямал нищо друго, освен няколко кошера с мед, от който се хранели той, жена му и децата му. Но и в такава нужда, ако при него идвали нуждаещи се, той, нямайки хляб, делял меда с тях. Домашните му, виждайки, че така се лишават и от последната си храна, незабелязано отишли при пчелите, за да съберат останалия мед, но намерили само един кошер, от който взели всичко. А на другата сутрин пак дошъл един бедняк при Филарет и просел милостиня. Светият отишъл при кошера, но той се оказал празен; като видял, че няма какво да даде на бедняка, блаженият свалил от себе си горната си дреха и му я дал. Когато се върнал у дома само по долна дреха, жена му казала:Къде е дрехата ти? И нея ли си дал на бедняка?Ходих при кошерите ­ отговорил той на жена си ­ и я оставих там.Тогава синът му отишъл там и като не намерил там дрехата на баща си, казал на майка си. Тя, срамувайки се да вижда мъжа си в такъв неподобаващ вид, му преправила своята дреха на мъжка и му я дала.   По това време престола на Гръцкото царство заемалахристолюбивата царица Ирина със своя син Константин. Тъй като той вече бил достигнал пълнолетие, по цялото Гръцко царство били разпратени избрани, надеждни и благоразумни хора, за да намерят красива, добродетелна и благородна девица, която би била достойна да встъпи в брак с младия цар Константин. Изпратените мъже, желаейки успешно да изпълнят царската заповед, обхождали всички области, градове, дори и най-глухите места, дошли и в село Амния в Пафлагония.Приближавайки се към него, те отдалече видели красивата и висока къща на Филарет, превъзхождаща с красотата си всички останали. Мислейки, че там живее някой знатен и богат владетел на тази местност, те изпратили там слугите си, за да им приготвят стая и трапеза. Но един от войниците, придружаващи царските пратеници, им казал:Не отивайте в тази къща, господари мои, защото тя, макар и да е голяма и красива отвън, отвътре е празна, в нея не само няма да намерите никакви удобства, но дори и най-необходимото; в нея живее един старец, по-беден от когото няма в цялата местност.Но царските пратеници не повярвали на думите на войника и заповядали на слугите си да отидат и да изпълнят това, което им било поръчано.   Блаженият Филарет, още щом видял приближаващите се към дома му хора, взел тоягата си и излязъл да ги посрещне; поклонил им се до земята и ги приел с радост и казал:Господари мои, наистина, Господ ви е довел при мене, вашия раб; за мене е голяма чест да приема такива гости в мое-то бедно жилище.След това блаженият побързал към жена си и є казал:Скъпа Теозва! Приготви богата вечеря, за да нагостим почетните гости, дошли отдалече; те много ми се понравиха.На това Теозва възразила:От какво да им приготвя богата вечеря? В дома ни няма нито агне, нито дори кокошка.    Само лобода мога да сваря, с която и ние се храним, и то без масло; за масло и вино не мога и да си спомня кога имаше в дома ни.Но мъжът є отново є казал:Само запали огън и приготви горната стая, и измий старата ни маса от слонова кост ­ а Господ, хранещ всяка плът, и на нас ще даде храна, с която да нагостим тези мъже.Теозва се заела да изпълни заповедта и желанието на мъжа си. Междувременно заможните жители на селото, като узнали, че царските пратеници са отседнали в дома на Филарет, побързали да донесат овце, овни, кокошки и гълъби, хляб и вино, и всичко, необходимо за приемането на толкова гости. Като получила тези приношения, Теозва започнала да приготвя различни ястия от тях и сложила вечеря в горната стая. Тук се събрали да вечерят и царските пратеници и се удивлявали и на великолепието на стаята в дома на един толкова беден човек, и на разкошната маса от слонова кост, блестяща със злато. Но най-много от всичко ги трогнало дълбоко задушевното гостоприемство на стопанина, който и с вида си, и с държанието си, приличал на самия Авраам Странноприемец. В това време, докато гостите седели на масата, влязъл синът на блажения Филарет ­ Иоан, който приличал на баща си, събрали се и внуците на блажения и започнали усърдно да служат на гостите на трапезата. Гледайки ги, гостите се любували на тяхното чинно и прилично държание и питали Филарет:Кажи ни, честни мъжо, имаш ли съпруга?Имам, господари мои ­ отговорил им светият, ­ а тези млади хора са мои деца и внуци.И царските пратеници му казали:Нека дойде съпругата ти и ни поздрави.Теозва дошла.    Като я видели, макар и все още красива, но вече възрастна жена, те попитали:Имате ли дъщери?Най-възрастната ми дъщеря ­ отговорил им блаженият Филарет ­ има три дъщери девици.Тогава гостите продължили:Нека дойдат тук тези девойки, за да ги видим; защото ние имаме заповед от изпратилите ни царе да огледаме всички млади девици по всички области на Гръцкото царство и от тях да изберем най-прекрасната, достойна за царски брак.Блаженият казал:Тези думи не се отнасят за нас, господари наши и владетели, тъй като ние сме ваши раби, бедни и сиромаси. Но сега яжте и пийте, каквото Бог е дал, а утре ­ да бъде волята Господня.На сутринта, когато слънцето изгряло, велможите се събудили и му казали:Господарю, заповядай да доведат твоите внучки при нас, за да ги видим.Както заповядате, господари мои, така и да бъде ­ отговорил им блаженият Филарет. ­ Но при това ви моля, изслушайте ме милостиво, благоволете сами да отидете във вътрешните покои на нашия дом, където ще видите нашите девици, тъй като те още никога не са излизали от нашата бедна къща.Гостите веднага станали и тръгнали след Филарет към неговите семейни покои; там ги посрещнали три девици, които скромно и почтително се поклонили на гостите.    Тогава царските пратеници видели, че внучките на блажения са най-красиви от всички девици, които те срещнали в Гръцкото царство, не могли да удържат възторженото си удивление и казали:Благодарим на Господа, дал ни да намерим желаното, защото една от тези девици ще бъде достойна невеста на нашия цар ­ по-красиви от тях няма да намерим, дори и цялата вселена да обходим.И, според ръста на царя, те избрали за негова невеста най-голямата внучка на блажения Филарет, на име Мария, която била по-висока от другите сестри. Доволни от успеха на делото си, царските пратеници поканили Мария заедно с баща є и майка є, дядо є и всичките є близки ­ тридесет души на брой ­ и се отправили с тях към царската столица ­ Константинопол. Заедно с тях дошли още десет девици, избрани от други места, между които била и красивата дъщеря на един знатен сановник Геронтий. По време на пътуването разумната и смирена внучка на блажения Филарет се обърнала към другите девици, нейни приятелки, със следните думи:О, сестри мои, девици!    Тъй като всички ние сме събрани тук по една и съща причина, за да бъдем представени на царя, то нека се съгласим помежду си как да постъпим, когато Небесният Цар даде на една от нас земното царство, предназначавайки я за съпруга на царя. Тъй като е невъзможно всички да се изкачим на тази висота, но само една от нас ще бъде избрана, нека тя си спомни за нас в своето царствено величие, и да не ни оставя със своето покровителство.Дъщерята на велможата Геронтий отговорила на Мария:Нека на всички ви е известно, че нито една от вас не може да бъде избрана за съпруга на царя, освен мен, тъй като аз съм над всички вас и по благороден произход, и по богатство, и по красота; при вашата бедност, незнатен произход и простота как можете да се надявате да влезете в царските чертози, разчитайки само на красотата на лицето си?Като чула тези безумни и горди думи, Мария замълчала, предавайки себе си на Божията воля и поверявайки се на молитвите на светия старец, своя дядо.Накрая пратениците пристигнали в Константинопол и девиците били изпратени в царския дворец, където за пристигането им веднага било доложено на приближения на царя и пазител на двореца Ставрикий. Най-напред му била представена дъщерята на Геронтий. Нейната гордост не останала скрита от зоркия поглед на опитния царедворец и той є казал:Ти си добра и красива, девице, но съпруга на царя не можеш да бъдеш.   И като я обдарил щедро, я изпратил да си върви. Така се сбъднали думите от Писанието: “Всеки, който превъзнася себе си, ще бъде унизен; а който се смирява, ще бъде въздигнат“. Накрая била представена внучката на праведния Филарет, Мария, заедно с майка си, дядо си и всичките си близки. Като ги видели, били поразени от душевната доброта и благоприличието им и царят, и майка му, и Ставрикий. Немалко се удивлявали и на красотата на Мария, на чието лице ясно били изписани добрите є качества: кротост, смирение и страх Божий. Скромно навела очи, Мария стояла пред царя и ярка руменина се разляла върху страните є. Тя много се харесала на царя и той я взел за своя невеста.    Втората є сестра избрал за своя невеста един от приближените на царя велможи, знатният патриций Константикий, а третата сестра била дадена на управителя на лонгобардите, така че чрез този родствен съюз да се затвърдят мирните отношения помежду им. Сватбата на царя с внучката на блажения Филарет се съпровождала с големи увеселения; в тях вземали участие и царските велможи, и народът, и цялото семейство на блажения Филарет. Царят искрено обикнал блажения старец, прегръщал го сърдечно и целувал почтената му глава. Възхвалявайки Филарет и цялото му семейство за благочестието им, царят ги обградил с големи почести и ги обдарил със сребро, злато и скъпоценни камъни, разкошни дрехи, големи и красиви къщи и други богатства. Така почитайки и целувайки блажения, царят го отпуснал заедно със семейството му в дареното им великолепно жилище.Като получили такива богати дарове, жена му, децата му и всичките му домашни си спомнили думите на Филарет, който неведнъж им казвал, че има съкровища, скрити на тайно място, които Бог е приготвил за тях.    Те паднали в нозете на светеца и му казали:Прости ни, владико и господарю наш, за всичко, с коетотака безумно съгрешихме пред тебе! Прости ни, че те осъждахме и упреквахме за твоята щедра милостиня към бедните. Едва сега се убедихме, че “блажен е оня, който пригледва бедни (и сиромаси)“. Наистина всичко, което човек дава на нуждаещия се брат, го дава на Самия Бог, Който стократно го възнаграждава в този свят и му дарява блажен живот във вечността. Така и заради твоята милост към бедните, човече Божий, Господ ти изпрати Своята богата милост, а заради тебе и на всички нас.А блаженият старец издигнал ръце към небето и въз-кликнал:Благословен Бог, на Когото беше угодно това! “Да бъде благословено името Господне отсега и довека“.След това се обърнал към семейството си и казал:Послушайте моя съвет, нека да приготвим разкошен обяд и да поканим царя с всичките му велможи.   Да бъде както пожелаеш ­ отговорили те.Когато всичко било готово за пира, блаженият излязъл от дома си и тръгнал из града и околностите му, търсейки бедни, прокажени, слепи, сакати, стари и немощни. Като събрал двеста души, той ги повел към дома си. Отначало ги оставил пред вратите, отишъл сам при домашните си и им казал:Деца мои! Царят със своите велможи се приближава. Всичко ли е готово за угощението?Всичко е готово, честни отче ­ отговорили му те.Блаженият дал знак с ръка на бедните и, за изумление на домашните му, в дома им влязло голямо множество бедни и сиромаси; някои от тях блаженият сложил да седнат на масата, други, тъй като нямало място, се наложило да седнат на пода и между последните се настанил и самият домакин. Като видели това, домашните му разбрали, че той, казвайки царя, имал предвид Самия Христос, Който сега се явява пред тях в образа на бедните, а велможи на Небесния Цар са всички бедни братя, които имат голямо дръзновение пред Бога със своите молитви.    И домашните му се удивлявали на голямото смирение на своя баща, който, достигнал такава слава и бидейки дядо на царица, не забравил своята любов към милостинята, и сега седи сред бедните и им служи като слуга. Те казали:Наистина, той е Божий човек и истинен Христов ученик, добре изучил заповедите на Христа, Който е казал: “Поучете се от Мене, понеже съм кротък и смирен по сърце“.Блаженият заповядал и на сина си Иоан, който вече бил спатарий, а също и на внуците си, да стоят край масата и да прислужват на седящите братя. След това повикал цялото си семейство и казал:Ето, деца мои, вие съвсем неочаквано получихте богатство от Бога, както ви обещах, уповавайки се на Божията милост. Това обещание се сбъдна. Кажете ми, нямам ли още някакъв дълг?Те си спомнили предишните му думи, заплакали и всички единодушно казали:Наистина, господарю наш, ти предвиждаш бъдещето, като Божий угодник; а ние сме безумни, че оскърбявахме тебе, почтения старец. Затова те умоляваме: не си спомняй греховете на нашето незнание!Блаженият им казал:Милостив и щедър е Господ, Който ни въздаде стократно за малкото, което давахме на бедните в Негово име; ако вие искате да наследите и вечния живот, нека всеки отдели по десет златни монети за тези бедни братя, и Господ ще ги приеме, като двете лепти на вдовицата.Те от цялата си душа побързали да изпълнят желанието му.    А блаженият Филарет отново повикал жена си и децата си и казал:Нашият Господ е казал: “Търгувайте, докле се завърна.“ И аз искам да следвам това Божествено наставление; искам да продам част от имуществото, дарено ми от царя, а вие купете от мене тази част и ми дайте злато, защото то ми е необходимо; ако вие не сте съгласни да го купите, тогава всичко ще раздам на моите братя ­ бедните; стига ми това да се наричам дядо на царицата.Те разгледали неговото имущество, оценили го и го купили за 60 литри злато. Като го получил, блаженият го раздал на бедните. Когато за това узнали царят и велможите му, били много доволни от щедростта на Филарет и оттогава започнали да дават на праведника много злато за раздаване на бедните. Веднъж той направил три сандъка, напълно еднакви по размери и външен вид, и напълнил единия от тях със златни монети, другия ­ със сребърни, и третия ­ с медни. Надзора над тях възложил на своя верен слуга Калист. Когато при него идвал някой бедняк с молба за помощ, той заповядвал на Калист дадава на искащия. Когато слугата питал от кой сандък трябва да даде пари на искащия, светецът му отговарял:От този, който ти нареди Бог, защото Бог знае нуждата на всеки, насища и бедния, и богатия, и всичко, което живее, по Своето благоволение“.   Праведният казвал това, за да покаже разликата между бедните, просещи милостиня. Защото има просещи, които някога са били богати, но вследствие на различни беди и нещастия са се разорили и лишили не само от всичкото си имущество, но и от насъщния си хляб; но запазили нещо от предишните си дрехи, скриват под тях своята нужда, срамувайки се от нея, и само поради крайна бедност просят помощ. Има и други просещи, които нарочно се обличат в бедни дрехи и скривайки богатството си и преструвайки се на бедни, изпросват помощ; тези могат да се нарекат користолюбци и идолослужители. Имайки това в ума си, милостивият Филарет казвал:Бог знае нуждата на всеки, и Той, както Му е угодно, така и насочва ръката на даващия милостиня.Така и самият блажен нищелюбец, като давал милостиня, слагал ръка в съкровищницата, без да гледа, и каквото случайно изваждал от сандъка ­ мед, сребро или злато, ­ това и давал на просещия. И този почтен старец разказвал с клетва, призовавайки Бога за свидетел, че няколко пъти, виждайки човека облечен прилично, мислел да извади медна монета, тъй като, съдейки по дрехите, той не смятал такъв човек за беден, и всеки път ръката му неволно посягала към сандъка със сребро или злато, което и давал на просещия.    Понякога искал помощ друг човек, облечен в дрипи, и блаженият протягал ръка, желаейки да даде по-щедра милостиня, но ръката му сякаш се спирала и той изваждал съвсем малко. Всичко това ставало не случайно, а се ръководело от Божия промисъл, на който са известни истинските ни нужди.Веднъж на всеки четири години блаженият Филарет идвал в царския дворец, за да посети своята внучка царица, но никога не се обличал в царска дреха със златен пояс. Когато го принуждавали да се облече в такива разкошни одежди, той казвал:Оставете ме ­ аз благодаря на моя Бог и славя Неговото велико и дивно име, задето Той ме въздигна от нищетата и неизвестността на такава висота. Нима за мене е малка чест да се наричам дядо на царицата? И това ми е напълно достатъчно.Блаженият имал такова смирение, че не искал дори да се ползва от никакъв сан, нито титла, наричайки се просто Филарет Амниатски. Така, прекарвайки целия си живот в смирение и благотворителност, се приближил към своя край. Известен за това от Бога, блаженият Филарет, бидейки още здрав, тайно от всички взел своя верен слуга и отишъл в един от цариградските манастири, наречен “Родолфия“, където се спасявали в подвижничество монахини. Като дарил на игуменията значителна сума злато за нуждите на манастира, той помолил да му доставят ковчег и казал:Искам да знаете, но на никого да не казвате, че след няколко дни аз ще напусна земния живот и ще се преселя в другия свят при другия Цар. Моля ви тялото ми да бъде положено в този нов ковчег.   И на слугата си забранил да говори за това на когото и да е, докато сам не го открие. Скоро след това, като раздал всичкото си имущество на бедните и сиромасите, Филарет се разболял и легнал на легло в този манастир. На деветия ден той извикал при себе си жена си, децата си и цялото си семейство, и им казал приветливо, с тих глас:Нека ви бъде известно, деца мои, че Светият Цар днес ме призовава при Себе Си, ето, аз ви оставям и отивам при Него.   Те не разбрали думите му и мислейки, че Филарет говори за земния цар, му възразили:Днес не можеш да отидеш при царя, тъй като лежиш болен.А той им отговорил:Ето, вече са готови тези, които искат да ме вземат и да ме представят пред Царя.Тогава те разбрали, че им говори за своето отшествие при Небесния Цар, и заплакали горчиво, както в древни времена Иосиф и братята му над своя баща Иаков. Той им направил знак с ръка да замълчат и започнал да ги поучава и утешава, казвайки:   Деца мои, вие знаете и сте видели какъв живот водех от младостта си досега, както и Бог знае, че не от чужд труд живеех, но със свой труд изкарвах хляба си; с богатството, което ми даде Бог, не се превъзнасях, но избягвайки гордостта, обикнах смирението, покорявайки се на Апостола, който забранява “на богатите в тоя свят да мислят високо за себе си“. А когато изпаднах в нищета, не започнах да скърбя и не похулих Бога, но, подобно на праведния Иов, Му благодарях, задето ме наказа поради Своята любов, и виждайки моето благодарно търпение, отново ме изведе от нищетата и ме издигна до почетно общуване и родство с царете и князете. И когато бях издигнатна такава висота, сърцето ми винаги пребиваваше в дълбоко смирение:    “Сърцето ми не се е превъзнасяло, нито са се превъзнасяли очите ми, и аз не съм се занимавал с велики и непостижими за мен работи.“. А богатствата, с които ме дари земният цар, не употребих за земни блага, но ги предадох на Небесния Цар чрез ръцете на бедните. Така моля и вас, възлюбени мои, подражавайте на дадения ви пример и ако направите още повече добро, ще се удостоите с още по-голямо блаженство. Не скъпете скоропреходното богатство, но го изпращайте там, където отивам аз сега. Не оставяйте имуществото си тук, за да не се възползват от него чужди хора или врагове, които ви ненавиждат. “Страннолюбието не забравяйте“.    Застъпвайте се за вдовици, помагайте на сираци, посещавайте болни и затворени в тъмница. Не странете от общуване с Църквата, чуждо не отнемайте, никого не обиждайте, не злословете, не се радвайте на скърбите и бедите дори и на враговете. Погребвайте мъртвите и почитайте паметта им в светите църкви; също и мене, недостойния, споменавайте в молитвите си, докато и сами не преминете към блажения вечен живот.Като свършил своето душеполезно поучение, блаженият Филарет казал на сина си Иоан:Доведи тук синовете си ­ моите внуци.Когато те дошли, той им казал това, което ще стане с тях в живота.    На най-големия си внук казал:Ти ще си избереш другарка в живота от далечна страна и ще живееш с нея благочестиво и разумно.На втория внук казал:Ти ще живееш 24 години в монашески чин, добре ще понесеш Христовото иго, и след като поживееш богоугодно, ще отидеш при Господа.И на третия внук блаженият предрекъл бъдещето. И тези негови предсказания впоследствие се сбъднали. Както в древността патриарх Иаков, така и този блажен човек, подобно на пророк, предвидял бъдещето и ясно предсказал съдбата на своите внуци.    При него дошли и две негови внучки, девици, и му казали:Благослови и нас, отче!И вас да благослови Господ ­ казал им Филарет. ­ Вие ще прекарате живота си в девство, отчуждени от този грехолюбив свят и неосквернени от неговите плътски страсти, и след като не дълго, но богоугодно послужите на Господа, ще се удостоите да получите от Него велики блага!Всички предсмъртни думи на праведника се сбъднали; защото и двете благочестиви девици постъпили в девическия манастир на Пресвета Богородица, намиращ се в Цариград, и след 12-годишно подвижничество в девствена чистота, пост, молитвено бдение и други монашески трудове, и двете по едно и също време, с мир починали в Господа.След като се помолил за своята съпруга, за децата си, за всички свои роднини и за целия свят, лицето на блажения Филарет просияло като слънце и той започнал да пее Давидовия псалом: “Милост и съд ще възпявам; Тебе, Господи, ще пея“.    След като свършил псалома, цялата стая се изпълнила с чудно благоухание. След този псалом блаженият започнал да казва молитвата: “Отче наш, Който си набесата!“ ­ и когато произнесъл: “да бъде Твоята воля!“, издигнал ръце към небето и предал душата си на Господа; тогава бил на 90 години. Но и на тази преклонна възраст лицето му не се изменило, но светело с неизразима красота.Като чул за преставянето на светеца, царят, заедно с царицата и своите велможи, побързал към манастира и целували святото лице и ръцете на Филарет. И всички плакали за смъртта му и раздавали щедра милостиня на бедните в негова памет.Когато понесли ковчега му към мястото на погребението, пред очите на всички се открила поразителна и трогателна гледка: за погребението му се събрали множество бедни от различни градове и села, и те с вопли и ридания се трупали около ковчега като мравки, едни куцайки, други пълзейки и викайки:О, Господи Боже! Защо ни лиши от такъв баща и благодетел!    Без него кой ще ни нахрани и облече, нас, гладните и голите? Кой ще приюти странниците в дома си? Кой ще прибере умрелите, хвърлени на улицата, и ще ги погребе с чест? По-добре всички да бяхме умрели преди него, отколкото да се лишим от нашия благодетел!Виждайки сълзите и слушайки воплите на бедните, сами царят, царицата и велможите им, вървящи заедно с тях след ковчега, се умилявали и плачели.Докато носели тялото на блажения към приготвената гробница, изведнъж от тълпата излязъл един беден човек на име Кавококос, който често получавал милостиня от свети Филарет.    От самото си раждане този човек бил обхванат от нечист дух, който много пъти го хвърлял ту в огън, ту във вода по време на беснуването му по новолуние. Когато чул за смъртта на Филарет и за това, че вече носят святото му тяло към мястото напогребението, веднага побързал след ковчега му. И когато дотичал до ковчега, злият дух, който бил в него, не понесъл голямото му усърдие към светеца и започнал да го мъчи, като по-вдигнал в него хула срещу светеца; болният лаел като куче и така здраво се хванал за ковчега, че било невъзможно да го откъснат от него. Когато донесли ковчега до приготвения гроб, злият дух, като повалил страдащия на земята, излязъл от него и той веднага станал здрав, хвалейки и славейки Бога.    Целият народ се удивявал на това чудо и прославял Бога, дарил такава благодат на Своя угодник Филарет. След това честното му тяло било положено в предназначения за това гроб в девическия манастир.Така Бог прославя милостивия и в настоящия живот (както видяхме от прочетеното) и в бъдещия, както ще узнаем от следния разказ.Един от близките приятели на Филарет, човек разумен, благочестив и Богобоязлив, призовавайки Бога за свидетел, разказал с клетва следното:Веднъж, известно време след смъртта на блажения Филарет, през нощта с ужас се почувствах пренесен на някакво място, което не мога и да опиша; тям видях някакъв човек, светъл на вид, който ми показа огнена река, протичаща така шумно и страшно, че никой от хората не може да понесе тази гледка.    От другата страна на реката се виждаше прекрасният рай, изпълнен с неизразима радост и веселие, изпълнен с неизказано благоухание; големи, красиви и многоплодни дървета се полюшваха там от тихия вятър и предизвикваха чудно шумолене. И е невъзможно да предадем с думи всички тези блага на рая, приготвени от Бога “за ония, които Го обичат“. Там видях множество хора в бели дрехи, радващи се и вкусващи отплодовете на тези дървета.   Гледайки тези хора внимателно, видях един светлообразен мъж (това беше Филарет, но аз не го познах), облечен в светла дреха, седящ на златен престол в градината; от едната му страна стояха новопреставени деца със свещи в ръцете, а от другата му страна ­ множество бедни в бели дрехи, които се тълпяха около него, така че всеки от тях искаше да бъде колкото е възможно по-близо до него. И там се яви един юноша със светло лице, но със страшен вид, държащ в ръката си златен жезъл. Тогава аз със страх и трепет дръзнах да го попитам:Господи! Кой е този, който седи на пресветъл престол посред такива светлообразни мъже? Това не е ли Авраам?   И светлият юноша ми отговори:Това е Филарет Амниатски, който заради голямата си любов към бедните, за милостинята си, за честния си и чист живот, подобно на Авраам се въдворява тук.След това този нов Авраам, светият и праведен Филарет, ме погледна със светлия си поглед, започна да ме вика при себе си и тихо каза:Чедо, ела и ти тук, за да се насладиш на същите блага.   А аз отговорих:Не мога да дойда, блажени отче: плаши ме и ми пречи огнената река: проходът пред нея е тесен и мостът е неудобен и множество хора биват изгаряни от огъня в нея; боя се да не попадна и аз там ­ и тогава кой ще ме извлече.Светецът казал:Не бой се и преминавай смело, защото всички, които се намират тук, са дошли по същия път, и няма друг път освен него. Така и ти, чедо, премини без всякакъв страх и аз ще ти помогна.И протегна ръка към мене, викайки ме.    Почувствал смелост, аз започнах успешно да преминавам реката, и когато при-ближих ръката на светеца и я докоснах, чудното видение изчезна; аз се събудих, заплаках горчиво и си казах: как ще премина през страшната река и как ще достигна райските селения?Този разказ с клетва потвърдил един от родствениците на блажения Филарет, за да знаем с каква милост се удостояват от Бога даващите милостиня на бедните в Негово име.А блажената Теозва, жената на свети Филарет, след погребението на тялото на своя честен мъж, се върнала от Цари-град в родината си и там употребила богатството си, получено от царя и царицата, за построяване и обновяване на Божиите храмове, изгорени от персите. Тя им доставила свещени съсъди и одежди. Устроила и манастири, домове за странници, за бедни и болни, и след това отново отишла в Константинопол при своята внучка, царица Мария.    Тук, прекарвайки останалото време от живота си в служене на Бога, тя мирно починала в Господа и била погребана до гроба на своя праведен мъж.По техните молитви да получим и ние в съдния ден помилване от Единия щедър и милостив наш Господ Иисус Христос, на Когото с Безначалния Негов Отец и Светия Дух подобава чест и слава во веки веков. Амин.", "date": "2017.12.01", "title": "Св. пророк Наум. Св. Филарет Милостиви"}
{"url": "http://www.classa.bg/%D1%81%D0%B2%D1%8F%D1%82/item/375794-%D0%BC%D0%B5%D0%B4%D0%B8%D0%B9%D0%BD%D0%B0%D1%82%D0%B0-%D1%81%D0%B2%D0%BE%D0%B1%D0%BE%D0%B4%D0%B0-%D0%BF%D0%BE-%D1%81%D0%B2%D0%B5%D1%82%D0%B0", "text": "    За последните десет години страната с най-голям спад в свободата на медиите е Турция, като заедно с нея осезаемо влошаване се забелязва и в Македония, Бразилия, Бурунди и Бангладеш, посочват в доклада. Само от април тази година в турски затвори са влезли 152 журналисти, показват данни на опозицията в страната. В същото време над 170 медийни организации са закрити от миналогодишния опит за преврат насам, включително вестници, новинарски сайтове, телевизии, новинарски агенции. Общо над 2500 журналисти са останали без работа.   България се намира в началото на класацията с предимно положителни резултати по петте основни елемента на свободата на изразяване – прозрачност, защита, гражданско общество, дигитален сектор и медии, като по последните два страната ни отчита малко по-слабо представяне. По думите на изпълнителния директор на Article 19 Томас Хюс заключенията на изследването са установили, че свободата на изразяване е атакувана не само при авторитарните режими, но и в демократичните общества.    Методологията на изследването включва измерване на свободата на изразяване в 172 страни за периода от 2006 г. до 2016 г. на базата на 32 социални и политически индикатора като корупция, интернет цензура, достъп до правосъдие, насилие над журналисти, равенство на социалните класи и полове и други.   По данните на доклада само през 2016 г. 259 журналисти са били арестувани в световен мащаб, а 79 са били убити. Значително внимание проучването обръща на онлайн сектора. Според заключенията от 2006 г. насам се увеличава интернет цензурата, като все повече съдържание – законно и незаконно, се премахва от социалните мрежи, без да има пълна яснота на каква база се случва това.   Паралелно с това е установено, че значителна част от световното онлайн съдържание се регулира от няколко големи интернет компании, чиито процеси са недостатъчно прозрачни и не са обект на проверки.   Личните комуникации също са наблюдавани в невиждана досега степен, на фона на приемането на нови законодателства за разширяване на дигиталното следене, се казва още в доклада. От Article 19 предупреждават също, че правителствата използват безпрецедентни правни и други мерки за заглушаване на неудобни гласове на отделни лица и организации в гражданския сектор, включително следене на журналисти и неправителствени организации, както и обявяването на вторите за „чуждестранни агенти“.  Въпреки множеството негативни тенденции обаче от Article 19 отбелязват и една позитивна промяна, която е увеличените призиви за повече прозрачност.  ", "date": "2017.12.01", "title": "Медийната свобода по света"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375795-1-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1145 г. - Започва Вторият кръстоносен поход.     1347 г. - Българският цар Иван Александър се жени за еврейката Сара, която приема свето кръщение и християнското име Теодора.   1408 г. - Москва е обсадена от войските на татарския хан Едигей.   1640 г. - Португалия възвръща независимостта си от Испания и Жоао IV отново се възкачва на трона.   1648 г. - По време на Английската революция е пленен крал Чарлз I.   1742 г. - Руската императрица Елисавета нарежда евреите да бъдат изгонени от Русия.   1804 г. - Наполеон Бонапарт се жени за Жозефина Боарне.     1822 г. - Педро I е коронован за император на Бразилия.   1822 г. - 11-годишният Ференц Лист дебютира като пианист на концерт във Виена.   1835 г. - Ханс Кристиян Андерсен издава първата си книга с приказки.   1855 г. - Пощата в Канада въвежда като услуга паричния превод.   1864 г. - В Русия е въведено разделяне на гимназиите на хуманитарни и технически.   1887 г. - Британският писател Артър Конан Дойл публикува разказ, в който за първи път главен герой е детектива Шерлок Холмс.     1891 г. - Американецът Джеймс Нейсмит изобретява играта баскетбол.   1913 г. - В автомобилните заводи Форд е пусната първата поточна линия.   1918 г. - Исландия става автономно кралство, но все още обединено с Дания.   1918 г. - Румъния се обявява за обединена държава след като Трансилвания става част от страната, а преди това, на 27 март с.г. са присъединени Бесарабия и Буковина.   1918 г. - Провъзгласено е Кралство на сърби, хървати и словенци, по-късно преименувано на Кралство Югославия.     1939 г. - Втората световна война: Окупационните власти на Варшава издават разпореждане всички евреи да носят като отличителен знак Звездата на Давид.   1943 г. - Втората световна война: В Техеран (Иран) е закрита конференцията на държавните лидери от Антихитлеристката коалиция Франклин Рузвелт, Уинстън Чърчил и Йосиф Сталин.   1953 г. - Отпечатан е първият брой на еротичното списание Плейбой.   1956 г. - В България е обявено приключването на преброяване на населението, резултатите от което са обявени на 17 януари 1957 г.     1956 г. - В Мелбърн е установен рекорд по посещаемост на бейзболен мач - 114 хиляди зрители.   1959 г. - Студената война: 12 държави подписват във Вашингтон Антарктическия договор, с който Антарктида се запазва за ядрени взривове и складиране на радиоактивни материали и се забраняват военни дейности на този континент.     1972 г. - С извеждане в космоса на българска апаратура на съветския спътник Интеркосмос 8 България е вписана като 18-тата космическа страна в регистъра на ООН.   1981 г. - Създаден е дарителския фонд 1300 години България.   1987 г. - Започва строителството на Тунела под Ла Манш.   1988 г. - За първи път се чества Световният ден за борба срещу СПИН.   1990 г. - Френските и британските строителни работници се срещат под Ла Манш при строителството на Тунела под Ла Манш.     1990 г. - Създадено е Националното бюро по заетостта, днешната Агенция по заетостта.   1991 г. - На състоялия се референдум украинците категорично гласуват за независимост от СССР.   2000 г. - България е извадена от негативния Шенгенски визов списък.   2009 г. - Влиза в сила Договора от Лисабон, който заменя двата договора, осигуряващи конституционна основа на Европейския съюз - Договора от Маастрихт и Римските договори.  ", "date": "2017.12.01", "title": "1 декември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/375796-%D0%B0%D1%80%D0%BC%D0%B8%D1%8F-%D0%BE%D1%82-25-000-%D0%B1%D1%80%D1%8E%D0%BA%D1%81%D0%B5%D0%BB%D1%81%D0%BA%D0%B8-%D0%B4%D0%B5%D0%B3%D0%B5%D0%BD%D0%B5%D1%80%D0%B0%D1%82%D0%B8-%D0%BF%D1%80%D0%B8%D1%81%D1%82%D0%B8%D0%B3%D0%B0%D1%82-%D0%B2-%D1%81%D0%BE%D1%84%D0%B8%D1%8F-%D0%B7%D0%B0-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE", "text": "    Най-вероятно броят на гостите, които ще посетят България за председателството на Съвета на ЕС, ще достигне 25 хиляди души. Това каза министър Лиляна Павлова на пресконференция днес.     Тя уточни, че първоначалните очаквания са били за 20 хиляди души, впоследствие изчисленията са показали 22 хиляди, но календарът на събитията в България нараства всеки ден и съответно и броят на гостите се увеличава.   Лиляна Павлова представи пред журналисти протоколните подаръци, които Министерството на българското председателство е подготвило за делегатите, които участват в срещите от календара на председателството.   Предвидени са около 50 хиляди подаръка, включително и тези, които ще бъдат изпратени до постоянното ни представителство в Брюксел за участниците в заседанията там. Пакетът включва шалове за дамите и вратовръзки за господата, което е традиционно за всяко председателство. Има два пакета подаръци – единият е за министър-председатели, министри, заместник-министри и ръководители на делегациите, а другият – за всички останали делегати, които ще посещават заседанията не само в България, но и в европейските институции.   В дизайна на шаловете и вратовръзките са вплетени мотивите на българската шевица, каквото е и логото на председателството. Ще има и монети.   Единият вид е специална емисия на двулевки, която е с логото на българското председателство, а за ВИП гостите ще има специална емисия на сребърна монета със златно покритие, също с логото на председателството.   Делегатите ще получат и вече валидираната пощенска марка, която е издадена в лимитирана серия, за да има колекционерска стойност. Тефтери, химикалки, мобилно зарядно за телефони също са включени в пакетите.   Спонсорите предоставят и допълнителни подаръци. Сред тях са пакетчета с лавандула, тъй като страната ни е най-големият износител на билката за Европа, както и розово масло. Всички подаръци ще бъдат в опаковки, брандирани с логото на председателството.", "date": "2017.12.01", "title": "Армия от 25 000 брюкселски дегенерати пристигат в София за Европредседателството"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/375797-%D0%B5%D1%81-%D1%82%D0%BE%D0%BA%D1%8A%D1%82-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D1%82%D0%B2%D1%8A%D1%80%D0%B4%D0%B5-%D0%B5%D0%B2%D1%82%D0%B8%D0%BD%E2%80%A6", "text": "Цената на електроенергията в България е била най-ниска в целия Европейски съюз през първата половина на 2017 година, сочат данни на Евростат. Обърнати в евро, средните цени на електроенергията за домакинствата през първата половина на 2017 г. са най-ниски в България (9,6 евро за 100 кВтч), Литва (11,2 евро) и Унгария (11,3 евро). Българите са плащали по-малко от 10 евро за 100 киловатчаса. Средната цена на електроенергията в ЕС е 20 евро за 100 киловатчаса. Най-високи са цените в Германия и Дания, където цената е над 30 евро за 100 киловатчаса. В държавите-членки на ЕС най-голямо увеличение на цената на електроенергията за домакинствата е регистрирано в Кипър (+22%), Гърция (+12,8%), Белгия (+10,%), Полша (+6,9%), Швеция (+5,5%), Испания (+5,1%), показват още данните на европейската статистика. Спад на цената се наблюдава в Италия (-11,2%), Хърватия (-10,2%), Литва (-9,3%), Люксембург (-4,9%), Австрия (-4,1%), Румъния (-4,0%) и Холандия (-3,6%). Страната ни поддържа най-ниски цени и на природния газ – около 3,3 евро. По този показател пред нас е само Румъния. Евростат свенливо не казва нищо за нивото на доходите в България и за това, че спрямо заплатите, плащаме най-скъпите и ток, и вода и парно, и всичко. Шефка на Евростат отскоро е българка и като всеки друг издигнал се нашенец, гледа да стане най-еничар от еничарите.", "date": "2017.12.01", "title": "ЕС: Токът в България е твърде евтин…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/375798-%D0%BC%D0%B5%D0%BD%D1%82%D0%B0-%D1%81%D1%82%D0%BE%D1%8F%D0%BD%D0%BE%D0%B2%D0%B0-%D0%BF%D1%80%D0%B8%D0%B7%D0%BE%D0%B2%D0%B0-%D1%83%D1%87%D0%B5%D0%BD%D0%B8%D1%82%D0%B5-%D0%BE%D1%82-%D0%B1%D0%B0%D0%BD-%D0%B4%D0%B0-%D0%B7%D0%B0%D1%81%D0%BB%D1%83%D0%B6%D0%B0%D1%82-%D0%B7%D0%B0%D0%BF%D0%BB%D0%B0%D1%82%D0%B8%D1%82%D0%B5-%D1%81%D0%B8", "text": "Учените от Българската академия на науките (БАН) трябва да се борят за възнагражденията си, вместо да очакват повече сигурни пари от държавния бюджет. С този призив председателят на бюджетната комисия в Народното събрание Менда Стоянова отговори на протестиращите служители на Академията, които тази сутрин за пореден път се оплакаха от недостатъчните пари за наука, съобщава БНТ. Менда Стоянова призна, че ръстът от почти 5 млн. лева в базовата субсидия на БАН за 2018 г., е малък. Тя обаче насочи вниманието към допълнителните възможности за финансиране на отделни проекти след кандидатстване. Бюджетът отрежда на БАН базова субсидия от малко над 83 млн. лева. Според учените тази сума не е достатъчна. Те искат поне 15 милиона повече. “Нашето увеличение е наполовина на увеличението на минималната работна заплата. Средна брутна заплата в академията е 755 лева. С тия шест процента можем да увеличим с 45 лева на месец средната заплата на служителите в Академията. Ако това не е ликвидационна политика, аз не знам какво е”, каза проф. Никола Малиновски, председател на финансово-икономическата комисия на Общо събрание на БАН. От ГЕРБ заявиха, че това са възможностите на бюджета. “За първи път през 2018 година от държавния бюджет на Република България са предвидени 65 милиона за проекти, научни проекти, [за] които учените от БАН, заедно с учените от висшите учебни заведения ще кандидатстват. Това не са малко пари. Може би това не се харесва на учените от БАН – че трябва да се борят за възнагражденията си. Те искат сигурни заплати през бюджета, без да се търсят резултати от тяхната дейност”, коментира председателката на бюджетната комисия в парламента Менда Стоянова. БАН спусна черни знамена в знак на протест Учени от Българската академия на науките (БАН) за пореден път излязоха на протест с искане за по-голямо държавно финансиране, съобщи БНТ. Председателят на бюджетната комисия в парламента Менда Стоянова коментира символичния протест на учените с думите, че техният бюджет се увеличава с 5 на сто и това е максимално допустимото финансиране. След като на 1 ноември се оплакаха, че не получават достатъчно пари за наука, от академията днес реагираха остро на бюджета, който управляващите приеха за 2018 година. БАН ще получи почти 5 млн. лева повече спрямо 2017 година. Според учените тази сума може единствено да компенсира повишените разходи след увеличението на минималната работна заплата. В обръщение работещите в БАН оценяват бюджетната субсидия за 2018 г. като ликвидационна. Посочват, че Българската академия на науките е основната и най-ефективната научна институция в страната, а нейното унищожаване ще има силно негативни последици. Учените настояват за спазване на европейските норми и на поетите национални ангажименти в областта на науката. Менда Стоянова заяви в ефира на БНТ, че общо за наука са отделени със 120 млн. лева повече. Само 5 млн. от тях обаче ще бъдат насочени за увеличение на заплатите в БАН. Останалите средства ще бъдат разпределяни на проектен принцип през Министерството на образованието. “Във всяка европейска държава е нормално, парите да отидат при добрите проекти и при нас ще бъде така. Нормално е учените да не са съгласни, но така е правилно”, каза още Стоянова. ", "date": "2017.12.01", "title": "Мента Стоянова призова учените от БАН да заслужат заплатите си"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375799-%D0%B2%D0%BC%D1%80%D0%BE-%D1%81%D0%BA%D0%BE%D1%87%D0%B8-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%B7%D0%B0-%D1%86%D0%B0%D1%80%D1%81%D0%BA%D0%B8%D1%82%D0%B5-%D0%B8%D0%BC%D0%BE%D1%82%D0%B8", "text": "  \r\n       ВМРО се противопоставя на опитите за мълчаливо и лекомислено отстъпване на т.нар. царски имоти на фамилията Сакскобургготски. От партията на Красимир Каракачанов виждат опити за „сделка” със Сакскобургготски – явно срещу предполагаеми негови международни контакти.  \r\n   \r\n   Последните са доста съмнителни, но показват желанието на Бойко Борисов да приобщава всички към политиката си, се казва в позиция на ВМРО. Поводът са публикации в медиите, че междуведомствена работната група към Министерството на правосъдието подготвя законопроект, с който да бъде уреден въпросът с реституцията на Сакскобургготски. \r\n   \r\n   Питаме: заради това ли беше всичко, господин Сакскобургготски? За да си върнете имотите? Не е ли това обидно към собствената Ви фамилна привързаност към България. Към кое в България е привързана Вашата фамилия? Към дворците ли? \r\n   ВМРО винаги е напомняла, че въпросът „монархия или република” в България е решен с референдум, който е нелегитимен. Този референдум следва да се повтори – в интерес на коректността. Но общественото мнение в България е отдавна ясно. Както е ясен и заветът на Васил Левски. България е република. И слава Богу! \r\n   България е република и ако някой иска да се титулува цар, следва да знае, че в днешни дни това остава единствено благородническа титла, която не обвързва държавата. По никакъв начин! \r\n   Дори да са приети калпави лобистки закони, които позволяват на една фамилия да съди държавата, идва ред държавата да поправи нещата, а не да отстъпва. Въпросните имоти са на институцията цар, т.е. на държавността. Днес такава институция в България няма. Имотите не са лични, те са държавни. И винаги са били. Във всеки смисъл на думата и без оглед на правните еквилибристики. Държавни означава обществени. \r\n   ВМРО с тревога следи и опитите на Сакскобургготски да наложи отново нарицателното Цар Симеон Втори, заедно с атрибути като Ваше величество. Част от медиите в България използват тези думи. \r\n   Величество е българският народ, от когото произтича властта. В днешни дни монархията и атрибутите ѝ навсякъде в цивилизования свят са само скъпо струващ маскарад. \r\n   България дължи уважение на своята историческа царска традиция – тя е част от завещаното ни средновековно достойнство, което ни отличава от всички останали. Но стремежът към имоти е неуважение и принизяване на царската традиция, и на самата България. \r\n   Затова ВМРО предлага ресорните институции да положат всички усилия, за да запазят собствеността на въпросните имоти в държавни ръце. Ако искат, могат да дадат на фамилията на Симеон Сакскобургготски преференциални условия за дългосрочно ползване. Но именно държавата да остане принципал. \r\n   Наместо това обаче виждаме опити за „сделка” със Сакскобургготски – явно срещу предполагаеми негови международни контакти. Последните са доста съмнителни, но показват желанието на Бойко Борисов да приобщава всички към политиката си. \r\n   Това несъмнено е добро държавническо поведение, но с него не бива да се търгува. \r\n Господин Борисов, защитете държавния интерес! Господин Сакскобургготски, покажете великодушието, което настоявате, че имате. И се откажете от претенции! \r\n   \r\n  ", "date": "2017.12.01", "title": "ВМРО скочи на Борисов за царските имоти"}
{"url": "http://www.classa.bg/%D1%81%D0%B2%D1%8F%D1%82/item/375793-%D1%80%D1%83%D1%81%D0%BA%D0%B8-%D0%BC%D0%B8%D0%BB%D0%B8%D0%B0%D1%80%D0%B4%D0%B5%D1%80-%D0%B8%D1%81%D0%BA%D0%B0-%D0%B4%D0%B0-%D0%B8%D0%B7%D0%BF%D1%80%D0%B5%D0%B2%D0%B0%D1%80%D0%B8-%D0%BD%D0%B0%D1%81%D0%B0", "text": "Ако се интересувате от търсенето на извънземен живот, най-вероятно знаете, че през последните месеци замръзналата луна на Сатурн, Енцелад е многообещаващ обект в това отношение. Оказа се, че замръзналият океан покриващ повърхността на спътника на Сатурн има топла вътрешност и под замръзналата повърхност водата дава вероятно отлични възможности за развитие на някакви форми на живот.     Много учени вече смятат, че ако има извънземни форми на живот в нашата слънчева система, то Енцелад е едно от най-вероятните места за това. НАСА планира  да изпрати космически апарат към Енцелад, но сега става ясно, че руски милиардер ще се опита да изпревари американската космическа агенция и да финансира сонда за проучване на Енцелад. Това е Юри Милнер, който всъщност не е чужд на космическите изследвания и вече е инвестирал над 100 милиона долара за проучване на  , най-близката слънчева система до нашата. Сега усилията му ще бъдат насочени към проучване на Енцелад.   Милнер обяви плановете си да проучи големите гейзери, които изхвърлят затоплена вода близо до южния полюс на луната на Сатурн. Според Милнер, НАСА ще се подготвя да изпрати сонда към Енцелад поне десетилетие, а той иска да изпрати относително евтин  апарат към спътника на Сатурн, за да разбере повече за водата в тази част от замръзналата луна.   Според редица учени има възможност водата на Енцелад да е подобна като съдържание на земните океани, а колкото по-дълбоко се намира тя към ядрото на Енцелад, толкова по гореща става.   В момента НАСА разработва две  потенциални мисии до Енцелад, но все още няма финансиране за нито една от тях. Ако Агенцията някога  изпрати сонда към замръзналия Енцелад, това наистина ще бъде отдалечено във времето. Милнер се надява по-евтиния негов вариант на сонда да помогне да се засили интереса към Енцелад и да достави повече данни за спътника на Сатурн, които да принудят големите световни космически агенции да изпратят сериозни проучвателни апарати към него.   Трудно е да се предсказва дали мисията на Милнер ще успее, още по-малко да се предполага дали тя ще достави данни за възможен живот в океана на Енцелад.", "date": "2017.12.01", "title": "Руски милиардер иска да изпревари НАСА"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375784-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-1-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "Днес ще получите признание за професионализма си, от страна на колегите. Толкова ревностно, ще се заемете с работата си, че до вечерта, ще си преизпълните плана. В любовта, трябва да държите емоциите си под контрол, в противен случай неоправданата ревност, може да развали отношенията ви с любимия. А любовта, се изгражда с доверие - не забравяйте това! Очаква ви труден ден, когато около вас, ще има непрекъснати оплаквания, критики и дори агресивни атаки от ваша страна. Като цяло, равновесието няма да е излишно, така че бъдете внимателни. По-късно следобед, ви очакват добри новини – възможно е да получите пари за добре свършена работа преди време. Трябва да започнете да мислите по по-оригинален начин, доколкото е възможно. Имайте предвид, че от днешните ви решения и ще зависи развитието на кариерата ви за следващата година. От любовни преживявания, е по-добре да се въздържите. Особено, ако дълго време сте привлечени от лице, с което нямате общи интереси. Хазартът и рискът, може сериозно да нарушат финансовото ви положение. Дори не се утешавайте с факта, че може да се спрете навреме. По-добре се заемете с нещо хубаво, например, завържете романтично запознанство. Денят обещава много емоции и впечатления, ако покажете най-добрите си качества на любимия. Добър ден за тези, които са решили да пазаруват и да сменят имиджа си. Днес, може да си вземете нещо с отстъпка, както и да се появите пред близките си с нов и стилен външен вид. За финансови транзакции и инвестиции, не е най-доброто време, но да си купите пакет от туристическа агенция, е време. Особено, ако вече сте решили къде да отидете. Във всякакви трудни ситуации, смело търсете помощ от приятели. Особено, ако вие, също сте им давали поддръжка в трудни моменти. От романтичното ви настроение, няма да остане и следа, когато научите някой новини за избраника си. Не прибързвайте, а внимателно разгледайте всички аспекти на ситуацията. Трябва да разширите връзките си, за да постигнете успех и признание. Вие сте пълни с ентусиазъм и енергия, така че не се предавайте пред трудните задачи. Във финансите имате нужда от строги икономии, а пътуване на дълги разстояния е по-добре са отмените. Ако вечерта помислите в самота, ще откриете много интересни неща. Ако днес, се занимавате с някои спешен и важен въпрос, може да разчитате на успех и печалба. Просто свършете работата сутринта, а не следобед. В психологичен план деня е труден, така че избягвайте раздразнителността, агресивността и безпричинните обиди. Опитайте се да проникнете в скрития смисъл на всичко, което се случва.   Не трябва да се отдавате на емоциите си. В противен случай, ще затънете в разочарования и огорчения, а от душевното ви равновесие, ще остане само спомен. Денят не е добър за нови романтични запознанства. Малко е вероятно, те да доведат до сериозни и надеждни отношения. И за в бъдеще - пазете в тайна личния си живот. Препоръчително е да осъществявате контакти с бизнес партньори, само след като внимателно, си направите план за идния месец. Наложително е, да си платите кредитите и дълговете към приятели. Колкото по-положително гледате на ситуацията в любовта, толкова по-положителна тя ще ви изглежда. Въпреки че, да стройте илюзии не се препоръчва. Минималния риск, ще бъде само от полза, така че може да го използвате в работата си и в решаване на финансови проблеми. Избягвайте пътуване на дълги разстояния с автомобил – възможни са аварии. Вечерта, може да се сблъскате с минали грешки, така че бъдете търпеливи и спокойно обсъдете ситуацията с близките си. За да се предпазите от загуба и несгоди, днес трябва да сте много активни. Важно е, да спазвате елементарен режим на почивка, иначе сериозно ще подкопаете здравето си. Денят предразполага, за реализация на най-дръзките ви желания в личния живот. Особено, ако сте подготвили всички предпоставки за тяхното изпълнение.", "date": "2017.12.01", "title": "Дневен хороскоп 1 декември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/375785-%D1%80%D0%B0%D1%88%D0%B8%D0%B4%D0%BE%D0%B2,-%D1%85%D1%80%D0%B8%D1%81%D1%82%D0%BE%D0%B2-%D0%B8-%D0%B4%D0%B5%D0%B1%D0%B8%D0%BB%D0%B8%D1%82%D0%B5", "text": "          В този парламент няма ясно разграничение между опозиция и управляващи. В предходния - също. В по-предния - също. Образуват се мнозинства по интереси, а по вота на отделните парламентарни групи лесно се вижда чии са въпросните интереси. Сблъсъците между формациите са на повърхностни теми, а след почти 30-годишен преход отново започна да се говори за комунизъм и антикомунизъм. Като цяло държавата се управлява от една пихтиеста маса, която е съставена от сложни политико-икономически интереси, протектирани от съдебна върхушка.     Това са част от изводите на коментатори, анализатори и политици през последните няколко години от битието на държавата. В зависимост от степента на достигнатото омерзение, гражданите протестират заради всичко гореизброено. В един момент обаче съпротивата им спира.   Спряла е и сега. И само от време на време се появява някой \"дразнител\", който да провокира възмущение. За жалост бунтът все по-често се развива само в социалните мрежи.    Още по-жалкото обаче е това: гражданското общество до такава степен повярва, че нищо не зависи от него, че белезите за базисно съглашение в обществения живот вече не будят никакво възмущение. Нещо повече - подминават се като нещо напълно естествено, заради което дори няма нужда да се хабят приказки. Тъй като така или иначе нищо не може да бъде променено.   Ето защо натрупаното недоволство често избива в наглед повърхностни ситуации. Такива, срещу които съпротивата изглежда лесна, а отчитането им не изисква кой знае какво задълбочаване.   Само в рамките на броени седмици народният представител от БСП Иво Христов обясни, че 80% от българите са дебили, а бившият министър на културата и настоящ депутат от ГЕРБ Вежди Рашидов на практика потвърди това негово съждение.   Първият оповести възгледа си на сбирка със симпатизанти на социалистите в Раднево. Там той заключи, че 80 на сто от жителите на България са дебили и не могат да се подписват.   Само няколко дни по-късно, на фона на всеобщото възмущение от страна на ГЕРБ и симпатизантите им, ексминистърът на Борисов Вежди Рашидов на практика увеличи още повече процентите на дебилите, заключавайки, че хората, останали да живеят в България, \"не стават за чеп за зеле\".   \"Има нещо изместено в нас. Ние сме изтървали границите на свободата и сме отишли в други граници. И това е нашата драма и ще бъде нашата драма. Ние, държавата, инвестираме много пари в образованието на децата. Ние създаваме квалифицирани кадри и ги изпращаме да служат на друга държава и да плащат данъци на друга държава. Тук остава онова, дето не става за чеп за зеле и това не е добре за държавата. Това е пътят на закриването, унищожаването на една държава\", каза Рашидов пред националната телевизия.   На пръв поглед и двете заключения на депутати от управляващата и от основната опозиционна партия са признак на нищо повече от глупост. А и ще излъжем, ако кажем, че голяма част от българите не мислят по същия начин за останалите си съграждани.   Въпросът в случая обаче е друг - осъзнават ли различните представители на властта своето място? Ако отговорът беше положителен, вероятно нямаше да правят подобни заключения. Думите им реално показват тяхното отношение към избирателите.    Сочат и друго - арогантност, дебелашко разбиране за света, кръчмарски речник. Все констатации, които не говорят добре нито за тях, нито за избралия ги суверен, на който функция са и Иво Христов, и Вежди Рашидов.   Тук е редно да се внесе следното уточнение - българите по света и българите в България не се различават кой знае колко един от друг. Народните им представители пък не се различават от всички тях.   Ругаенето по другия отдавна е на мода в България. Но по съвсем друг начин изглежда генералното заключение на политици, които са представители на най-големите партии в страната. Защото разкрива отношението им не просто към тези, които ги избират, но и към упражняването на властта.   Нито Вежди Рашидов, нито Иво Христов, нито Бойко Борисов, който преди години намекна на среща в Чикаго, че материалът е лош, се приемат като функция на този материал. Те имат самомнението, че са негови началници. И няма как да е иначе, след като същият този материал се обижда само когато му кажат в прав текст, че е кофти. Когато му го показват, без да го изричат, той просто го приема. Тихо и кротко.   Когато всички партии вкупом избират Висш съдебен съвет, материалът мълчи. Когато представители на властта заплашват медии, материалът мълчи. Когато спират лекарства за онкоболните, материалът мълчи. Когато управляващи и опозиция се карат не дали са корумпирани, а кой е по-корумпиран, материалът пак мълчи.    И така стигаме до момента, в който материалът сам е показал, че е дебилен. И че не става за чеп за зеле. Защото по базисните теми той си мълчи. Именно в този момент някой Рашидов или някой Христов просто констатира, че материалът е лош. Впрочем, ако не беше такъв, нямаше да ги има и хората, които сега диагностицират неговите дефекти. Защото добър материал не може да излъчи такива представители.   Именно когато \"80-те процента дебили\" (по Иво Христов) се събудят от дълбоката си летаргия, политици като него и като Вежди Рашидов вече няма да са възможни. Защото няма как да са производни на качествен материал.", "date": "2017.12.01", "title": "Рашидов, Христов и \"дебилите\""}
{"url": "http://www.classa.bg/%D1%81%D0%B2%D1%8F%D1%82/item/375786-%D0%B4%D0%B5%D1%82%D1%81%D1%82%D0%B2%D0%BE-%D0%B2-%D0%BE%D0%BA%D0%BE%D0%BF%D0%B8%D1%82%D0%B5-%D0%BA%D0%B0%D0%BA%D0%B2%D0%BE-%D0%B5-%D0%B4%D0%B0-%D1%81%D0%B8-%D0%B2-%D1%80%D1%83%D1%81%D0%BA%D0%BE-%D0%B2%D0%BE%D0%B5%D0%BD%D0%BD%D0%BE-%D1%83%D1%87%D0%B8%D0%BB%D0%B8%D1%89%D0%B5", "text": "    За моето дете - само най-доброто! Който в днешна Русия иска да подсигури на детето си бърз скок в кариерата, нерядко избира да го запише в едно от над 200-те кадетски училища в страната. Освен нормалните предмети, които се преподават във всяко друго училище, тук децата изучават и боравенето с оръжие. Военното обучение е тежко и определено не е по силите на всеки. Но който го издържи, има големи шансове за професионален успех.     За Родину! Маршировка в едно от руските кадетски училища. През 2001 година руската държава разработи образователна програма, която отдава голямо значение на възпитанието в патриотизъм. Военните училища и паравоенните летни лагери са част от тази програма.     Първият учебен ден В кадетското училище в Ставропол новата учебна година започва с тържествена церемония. Подобни училища имат дълга традиция: още в Царска Русия, а по-късно и по времето на Сталин, бъдещият елит на държавата преминава обучение именно в някое от многобройните военни училища. И до днес е много трудно да бъдеш приет в кадетско училище - шанс имат само най-добрите.     Духът на генерала Кадетското училище в Ставропол е съдадено през 2002 година и носи името на генерал Алексей Петрович Ермолов, който командва артилерията по време на войната срещу Наполеон през 19 век. Младежите, завършили това военно училище, имат отлични шансове за стремглава кариера в руската армия.     Дисциплина и тежки тренировки Тежките тренировки бързо превръщат малчуганите в мускулести младежи. Малките кадети тренират бокс и азиатски бойни изкуства, а кондицията си подобряват в рамките на специални тренировъчни лагери. Снимката е от такъв тренировъчен лагер, който се провежда на терена на военно-патриотичния клуб \"Руски рицари\".     С оръжие в ръка Боравенето с оръжие заема централно място в учебния план. Малките кадети прекарват с оръжие в ръка и голяма част от свободното си време. Докато връстниците им се отдават на безгрижни детски игри, членовете на паравоенните клубове \"Патриоти\" и \"Руски рицари\" обменят опит в боравенето с оръжие.     И момичетата са добре дошли В кадетското училище \"Ермолов\" могат да се обучават и момичета. Те също участват в редовните военни учения, в рамките на които научават какво се изисква от тях в случай на война. Копаенето на окопи и обучението по оцеляване в някоя затънтена гора са само два от \"предметите\" в учебния план. В училище ли започва истинският живот? В това военно училище - да!     След междучасието: скок с парашут Здрави, интелигентни, храбри - такива трябва да са младите кадети, за да имат шанс да завършат с успех обучението във военното училище \"Ермолов\". Повечето родители в никакъв случай не биха го позволили на децата си, но тук е част от учебния план: скокът с парашут. И как да е иначе: истинският войник трябва да може и това.", "date": "2017.12.01", "title": "Детство в окопите: какво е да си в руско военно училище"}
{"url": "http://www.classa.bg/%D1%81%D0%B2%D1%8F%D1%82/item/375787-%D1%82%D1%80%D1%8F%D0%B1%D0%B2%D0%B0-%D0%BB%D0%B8-%D0%B4%D0%B0-%D0%BD%D0%B8-%D0%B5-%D1%81%D1%82%D1%80%D0%B0%D1%85-%D0%BE%D1%82-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F", "text": "          Новините по севернокорейската държавна телевизия рядко имат нещо общо с реалността. Но въпреки това би било добре да се обърне сериозно внимание на последното послание на Пхенян. Какво всъщност иска да ни каже севернокорейският лидер Ким Чен Ун, когато твърди, че \"целта е постигната\" и че страната му се е превърнала в \"пълноценна ядрена сила\"?     Първото послание би могло да бъде следното: Северна Корея лъже и мами безпардонно. Защото в началото на сегашната криза Пхенян уверяваше, че щял да използва атома само за мирни цели. Само че севернокорейският режим използва всички последвали преговори и споразумения, за да продължи да развива ядрения си арсенал. Едно вече е ясно: не си заслужава да се хаби хартия, върху която да се печатат договори със страната на Ким. Защото те просто не се спазват.   Второто послание съдържа малко по-позитивна субстанция: ако някой наистина е \"постигнал целта си\", то вече няма никаква нужда постоянно да провокира другите.    Чисто теоретично дори той би могъл да си позволи да започне сериозни преговори за изход от кризата. Затова САЩ, Китай и останалите играчи най-малкото трябва да проучат дали севернокорейската междуконтинентална ракета е натоварена и с такова съдържание - да показва готовност за започването на преговори. Но дори да се окаже точно така, за съжаление, това съвсем не означава, че накрая от цялата тази работа ще излезе нещо.    Защото под \"преговори\" Ким Чен Ун разбира следното: да изнудва останалите, за да приемат те неговите искания. А тези искания обикновено се изчерпват с това да оцелее неговата диктатура. Има ли смисъл от споразумения?   Досега останалата част от света не беше готова да приеме Северна Корея за ядрена сила. И понеже не можем да предвидим дали в скоро време би се очертала някаква промяна на тези нагласи, остава въпросът: какво ще прави Ким с този арсенал на ужаса?   Вярно, че ядрените оръжия имат възпиращо действие срещу възможно нападение. Ако обаче те не подлежат на никакво обсъждане, както Пхенян не се спира да повтаря, те губят своята стойност. А почти никой не вярва, че Северна Корея би се осмелила да нанесе първи ядрен удар. Защото с това режимът сам би си изкопал гроба.   Какъв смисъл тогава би имало за останалата част от света - чисто политически - подписването на споразумение с един режим, в който вече никой не вярва - с изключение само на тези, които го ръководят?   Петер Щурм, ФАЦ               Една от най-големите в света   Безброй оръжейни системи   Военно шоу   Хвасон-14 може \"да порази всяко кътче на света\"   Ядрените опити ще продължат   Заплаха за световния мир   Търпението се изчерпва", "date": "2017.12.01", "title": "Трябва ли да ни е страх от Северна Корея?"}
{"url": "http://www.classa.bg/%D1%81%D0%B2%D1%8F%D1%82/item/375788-%D0%B5%D0%B2%D1%80%D0%BE%D0%BF%D0%B0-%D1%81%D0%BB%D0%B5%D0%B4-%D1%85%D0%B0%D0%B3%D0%B0-%D0%BA%D0%BE%D0%B3%D0%B0%D1%82%D0%BE-%D1%81%D0%B5-%D1%83%D1%81%D0%BF%D0%BE%D0%BA%D0%BE%D1%8F%D1%82-%D1%8E%D0%B3%D0%BE%D1%81%D0%BB%D0%B0%D0%B2%D1%81%D0%BA%D0%B8%D1%82%D0%B5-%D1%81%D1%82%D1%80%D0%B0%D1%81%D1%82%D0%B8", "text": "            Що за финал на дейността на Международния трибунал на ООН за престъпленията в бивша Югославия! След като бившият генерал на босненските хървати Слободан Праляк разбра, че присъдата му от 20 години затвор е потвърдена, той се изправи в съдебната зала и заяви: \"Слободан Праляк не е военнопрестъпник и не признава тази присъда!\". Непосредствено след това той извади малко шишенце, изпи съдържанието му и заяви, че е погълнал отрова. Малко по-късно Праляк почина в болницата.   Това самоубийство беше перфектно инсценирано. Праляк, който има три университетски дипломи и е работил като театрален и телевизионен режисьор, изпи отровата пред камерите с пълното съзнание, че много хора в Хърватия, както и в Босна и Херцеговина следят на живо произнасянето на присъдата. И постигна целта си. Хърватските медии се надпреварваха да обявяват траур за \"един хърватски герой\". Хърватската президентка, както и външната министърка прекратиха своите визити в чужбина, за да се върнат колкото се може по-бързо у дома. А хърватският премиер заяви: \"Този акт е свидетелство за дълбоката морална несправедливост по отношение на хърватите в Босна и Херцеговина\".   Разбира се, хърватите са гневни на трибунала. Те говорят за неспособен орган, за несправедливост и заговор срещу хърватите и Хърватия като цяло. Според Драган Човик, босненски хърватин и член на висшия държавен орган на страната - Президиума, \"съдиите са марионетки на онези, които са ги изпратили там\". Бошнякът Бакир Изетбегович пък, който също е член на Президиума и син на някогашния босненски президент Алия Изетбегович, отправи похвални слова към трибунала.   И все пак: независимо от демонстративното и трагично в личен план отравяне, ясно се вижда, че тук става дума за едно отдавно познато и често срещано явление: Съдиите на Хагския трибунал произнасят присъдата. Едната страна се чувства като победител, а другата излива възмущението си. И няма никакво значение дали става дума за хървати, сърби или бошняци. Сърбите не престават да подчертават, че техните обвиняеми са осъдени на общо 1 200 години затвор, към които се прибавят и четири доживотни присъди. Ето, че и Хърватия вече има свой мъченик, който беше готов да умре за убежденията и за народа си.   Жалко, че дейността на Хагския трибунал приключва с толкова голяма медийна възбуда. Но това все пак не е толкова необичайно. Още от самото начало много от страните на бивша Югославия не одобряваха работата на трибунала и го атакуваха. Съдиите биваха представяни като корумпирани личности и обвинявани във враждебност. Съдебната зала добре помни странните изяви на основателя на Сръбската радикална партия Воислав Шешел, както и агресивните изблици на бившия президент Слободан Милошевич. Те често са напускали залата, обиждайки съдиите.       Въпреки всичко това равносметката от дейността на Международния трибунал за престъпленията в бивша Югослания е положителна. За почти 25 години бяха осъдени 161 души, бяха разпитани над 4 600 свидетели и събрани над 2,5 милиона документи.   Пред съда трябваше да отговарят безброй високопоставени лица, но и \"дребни риби\", които никога не са вярвали, че могат да бъдат изправени пред съда. Трибуналът установи престъпления, в които никой разумен човек не може да се съмнява. Безброй жертви получиха възможността да се изправят срещу своите палачи, без да се страхуват да ги гледат в очите.   Трибуналът на ООН за престъпленията в бивша Югославия има огромно значение и за по-нататъшното развитие на международното право. За първи път Съветът за сигурност на ООН реши да наложи принципите на Хартата на ООН с юридически средства, а не с оръжие. Затова и германският съдия Волфганг Шомбург говори за \"колосален напредък по пътя към повече справедливост\".   Всичко това води и до нещо друго: пред народите от бивша Югославия се открива възможността за преосмисляне на миналото и насърчаване на помирението. Макар че досега този потенциал не беше използван - защото (най-вече) политическите елити са са вкопчили в поддържането на изгодната за тях картина на врага.   Със своето ефектно и добре режисирано отравяне и Слободан Праляк даде своя принос в това отношение. И това не беше случайно. Но след като премине възбудата, вероятно насърчаването на мирното съвместно съществуване и развитието на перспектива за бъдещето ще бъдат възможни. Това ще е от полза за всички.", "date": "2017.12.01", "title": "Европа След Хага: когато се успокоят югославските страсти"}
{"url": "http://www.classa.bg/%D1%81%D0%B2%D1%8F%D1%82/item/375789-%D0%BE%D0%B1%D1%80%D0%B0%D1%82%D0%BD%D0%BE-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2%D1%81%D0%B5-%D0%BF%D0%BE%D0%B2%D0%B5%D1%87%D0%B5-%D0%BC%D0%BB%D0%B0%D0%B4%D0%B8-%D1%85%D0%BE%D1%80%D0%B0-%D1%81%D0%B5-%D0%B7%D0%B0%D0%B2%D1%80%D1%8A%D1%89%D0%B0%D1%82", "text": "          Авторът на репортажа Клеменс Ференкоте ни среща с двама млади българи, завършили образованието си в чужбина, но решили да търсят професионална реализиция в родината си. Кристиян Митов е завършил инженерна специалност в Манхайм, но след дипломирането си през 2010 решава да се върне в България, където бързо започва собствен бизнес: основава фирма за безплатни туристически обиколки.      При тях клиентите обикновено събират накрая някаква сума, с която се отблагодаряват на гида. Пред германския журналист Кристиян разказва, че никога няма да забрави първия си работен ден във \"Free Sofia Tour\": \"Беше петък, 13 август 2010 година. Първата ми група се състоеше само от двама души - едно момче от САЩ и една моя приятелка, с която следвахме заедно в Манхайм\".   Постепенно Кристиян разширява дейността на своята фирма: тя вече предлага кулинарни обиколки, посещения на барове и заведения, разходки из онези кътчета на София, в които може да се види нейното комунистическо наследство. Фирмата му вече е известна - и много успешна: \"За тези седем години, откакто работи фирмата, вече можем да се похвалим с около 180 хиляди клиенти\", казва Кристиян.   Той винаги е знаел, че един ден ще следва в чужбина - за да осъществи голямата мечта на своите родители. В средата на 1960-те години баща му предприел опит да избяга от комунистическа България, но бил предаден. В онези години режимът се отблагодарявал за всяко предателство - по една крава за всеки издаден беглец, разказва Кристиян:   \"Наистина е било така: ако издадеш на властите човек, за когото знаеш, че има намерение да бяга, получаваш за награда една крава. Такъв бил случаят и с баща ми и неговия приятел: едно момче уведомило властите, баща ми и приятелят му били тикнати за три месеца в затвора, а издайникът получил две крави\", разказва Кристиян.   По-нататък германският журналист ни среща с още един българин, който след дълъг престой в чужбина все пак решава да се върне в България. \"Когато завършвах средното си образование, беше много модерно да се учи в чужбина. В нашия клас бяхме общо 26 души. 23-ма заминахме в чужбина. С изключение на едно момиче, което отиде в САЩ, всички останали се отправихме към Германия\", разказва Евгени Петров.   Евгени завършва икономика в Мюнхен, след което прави магистратура в Англия. Дипломира се през 2009 година, когато финансовата криза вече е избухнала. Младият мъж решава, че в България ще има повече шансове да си намери добра работа.   \"Това беше едно чисто прагматично решение. Пък и знаех, че винаги мога да се върна в Германия. И днес нищо не ми пречи да се отправя отново натам\", казва Евгени пред германския журналист.   Днес Евгени е в средата на трийсетте и вече заема ръководна позиция в една фирма за преработка на цветни метали. В Германия вероятно е щял да чака доста по-дълго, преди да се добере до сходна длъжност, пише германският журналист. А Евгени казва: \"Ако човек е още млад, под 30 години, да речем, по-лесно взима решение да се върне в България. Моите бивши колеги от следването, които останаха в Германия, може би вече не биха предприели такава стъпка. Те вече са напреднали в кариерата си, целият им личен живот е там\".     В България икономическата среда се подобрява, а трудовият пазар изпитва глад за специалисти, пише по-нататък германският журналист и цитира Марин Лесенски от \"Отворено общество\", според когото броят на хората, които се завръщат в България, непрекъснато се увеличава.   \"Все по-малко хора напускат страната, а в същото време броят на завръщащите се нараства. Наблюдаваме тази тенденция от четири години насам и се надяваме тя да се запази. Положението в България се подобрява и затова все повече хора виждат бъдещето си тук\", казва Лесенски пред германския журналист Клеменс Ференкоте.", "date": "2017.12.01", "title": "Обратно в България: все повече млади хора се завръщат"}
{"url": "http://www.classa.bg/%D1%81%D0%B2%D1%8F%D1%82/item/375790-%D0%BA%D0%B0%D1%82%D0%BE-%D0%B2%D0%B8%D1%86-%E2%80%A6-%D1%8F%D0%B4%D1%80%D0%B5%D0%BD-%E2%80%A6-%D1%80%D1%83%D1%81%D0%BA%D0%B8", "text": "Гигантската държавна ядрена корпорация Росатом, понеже няма вече на къде, решила да стартира изграждането на вятърни електроенергийни паркове. Все с нещо ще трябва да се започва бягството от ядрената чума?    Но не това е най-интересното в новината, а коя компания е била избрана от Росатом за проектант на първия вятърен парк. И това се оказва водно-енергийното предприятие “РусХидро”. Съобщава сайта на Росатом вчера:         По тази логика, когато Росатом узрее да започне изграждането и на слънчеви електроцентрали ще избере за пръв проектант топлоелектрическа централа (ТЕЦ)?  Макар и да изглежда шеговито и в двата случая има доза логика. Вятъра/въздуха и водата във физиката се разглеждат като флуиди-охладители. А изкопаемите горива за ТЕЦ-овете и слънцето, като източници на топлинна енергия.   Подробностите от статията не са интересни, поради което не давам откъси от нея, нито пък линк. Всеки желаещ може да си я намери по заглавието от снимката.    Още повече, че в информацията е пропуснато да се спомене, от къде ще дойде финансирането на антиядрената вятърна революция в Русия.    А то идва от България! Да, да!    Именно от парите, 1,2 милиарда, които платихме на Росатом преди една година, за старото желязо, което уж един ден щяло да се превърне в нова АЕЦ. А с тези пари можехме де си построим свои електроенергийни вятърни паркове?    И даже щеше да остане и за слънчеви?  ", "date": "2017.12.01", "title": "Като виц … ядрен … руски"}
{"url": "http://www.classa.bg/%D1%81%D0%B2%D1%8F%D1%82/item/375791-%D0%BA%D0%B8%D1%82%D0%B0%D0%B9-%D0%BD%D0%B0%D0%B2%D0%BB%D0%B8%D0%B7%D0%B0-%D0%B2-%D1%81%D0%B8%D1%80%D0%B8%D1%8F-%D1%81-%D0%B0%D1%80%D0%BC%D0%B8%D1%8F", "text": "Преди малко над две години – на 27 септември и 3 октомври 2015 г. ви информирах, че Китай също се намеси в сирийската война, пращайки самолетоносача Ляонин-CV-16 в Средиземно море и започвайки бомбардировки.     “Светът не може да си позволи да стои и да наблюдава как със скръстени ръце…” – думите са на китайския външен министър по този повод.   От утре Китай започва разполагането на 5 000 свои бойци от две елитни части в северната сирийска провинция Идлиб.   Частите са “нощните тигри” на военноморските сили и “сибирските сили” Шънян.    Претекстът е борбата срещу терористите от националността уйгури, които живеят и в Китай.   Такова навлизане е невъзможно без съгласуване или с Русия, или със САЩ.   Сбъдна се най-черната ми прогноза преди 4 години, ще Сирия ще бъде разпарчетосана и всичко на планетата, което има сила, ще се установи там.   Дано тези „сили” не се сблъскват помежду си И военно, освен дипломатически.", "date": "2017.12.01", "title": "Китай навлиза в Сирия с армия"}
{"url": "http://www.classa.bg/%D1%81%D0%B2%D1%8F%D1%82/item/375792-%D0%BD%D0%B0%D0%B4-305-%D0%B4%D1%83%D1%88%D0%B8-%D0%B1%D1%8F%D1%85%D0%B0-%D1%83%D0%B1%D0%B8%D1%82%D0%B8-%D0%B2-%D0%B5%D0%B3%D0%B8%D0%BF%D0%B5%D1%82", "text": "Затова нека обобщим накратко. Ислямът има две големи течения – шиитизъм и сунизъм, като последните са около 80% от мюсюлманите. Сунитите имат четири големи школи, горе-долу разделени на териториален принцип.      В Северна Африка са последователи на школата на Малики, покрай Индийския океан са шафии, а в Леванта и в Централна Азия са последователи на школата на Ханафи.    Саудитската школа е тази на Ханбали, а нейни главни течения са уахабизъм и салафизъм, като първото е просто продължение на второто.    Днес саудитската школа е отговорна за над 94% от атентатите по света. Именно С.Арабия е източникът на тази идеология и харчи милиарди долари за да я разпространява.    А тя става все по-популярна и силна. Последователи на салафизма и уахабизма са Ал-Каида, Ислямска държава, Боко Харам, Ал-Шабаб, Ал-Нусра, Ахрар Ал-Шам, Джейш ал-Ислам, Ансар ал-Шариа и още над 60 официално обявени терористични организации. Последователите на тези саудитски течения извършиха атентатите в Ню Йорк, Мадрид, Лондон, Париж, Берлин, Манчестър, Ница, Барселона, Бостън, Москва, Брюксел.   После хората се чудят защо като финансират и продават оръжия на С.Арабия или Катар, те после попадат в горепосочените групи. Не трябва да си много умен за да се досетиш за връзката.   Тази идеология е пълна противоположност на всяко демократично, рационално, толерантно, технократско общество. Тя сякаш е създадена за да предизвиква конфликти, мизерия, хаос и тотално затъпяване, изоставане и подчинение.   Някои днешни лидери доволно отглеждат пирани в езеро, защото така им изнася, без да осъзнаят, че това езеро е свързано с мрежа от реки, през които пираните могат да пропълзят и развъдят и в техните водни басейни.  ", "date": "2017.12.01", "title": "Над 305 души бяха убити в Египет"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375781-%D0%BB%D0%B5%D0%B9%D0%B4%D0%B8-%D0%B3%D0%B0%D0%B3%D0%B0-%D0%BE%D1%87%D0%B0%D1%80%D0%BE%D0%B2%D0%B0-%D1%84%D0%B5%D0%BD%D0%BE%D0%B2%D0%B5%D1%82%D0%B5", "text": "Лейди Гага порази всички фенове с открита фотосесия на плажа по бикини. Снимките са публикувани в Instagram. За първи път актрисата се появи \"по-така\" след дълго мълчание, пише DailyMail. В последно време звездата се появяваше в скромни и затворени рокли и костюми.      Все пак нейните фенове все още си спомнят златните й бански костюми за американските музикални награди, както и суровото месо по време на наградите на MTV.      Оказа се, че лейди Гага е била принудена да промени стила си поради здравословни причини. Тя си счупила тазобедрената става и рехабилитацията й отнела много време, като изобщо не й било до бикини.    По-късно стана известно, че певицата страда от заболяването лупус, което я накарало да се сбогува с разголените снимки в социалните мрежи.    Новият пост на лейди Гага от брега в Маями обаче много зарадва последователите. \"Наричайте ме принцесата на прасковките\", пише певицата под една от снимките.", "date": "2017.12.01", "title": "Лейди Гага очарова феновете"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375782-%D0%B1%D0%B8%D0%B2%D1%88%D0%B0%D1%82%D0%B0-%D0%BD%D0%B0-%D0%B1%D0%B8%D0%B9%D0%B1%D1%8A%D1%80-%D1%81%D0%B5-%D1%81%D0%BD%D0%B8%D0%BC%D0%B0-%D0%B3%D0%BE%D0%BB%D0%B0-%D1%81", "text": "24-годишната бивша приятелка на Джъстин Бийбър моделката Сахара рей за пореден път доказа, че е също така гореща, както е и името й. За 6 часа нейните откровено топлес снимки събраха около 25 000 лайка и 150 коментара.      На част от тях позира с любимото си плюшено мече.Потребители на мрежата и фанатични фенове на девойката единодушно признаха фотосите, а Сахара бе възхвалявана за естествената си красота.      Впрочем голите снимки на нейната страница не са рядкост.      ", "date": "2017.12.01", "title": "Бившата на Бийбър се снима гола с..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375783-%D0%BC%D0%B0%D0%B4%D0%B0%D0%BC-%D0%BC%D0%B8%D0%B3-%D0%BF%D0%BE%D1%87%D0%B8%D0%BD%D0%B0-%D0%BD%D0%B0-87-%D0%B3%D0%BE%D0%B4%D0%B8%D0%BD%D0%B8", "text": "На 87 години почина съветският летец Марина Попович, пишат руски медии.      Своя първи полет тя извършила през 1948 г., когато била на 17 години, а през 1964 г. станала летец-изпитател.      Попович е регистирала 102 световни авиорекорда и е първата жена-изпитател, преодоляла звуковата бариера с МиГ-21, за което получила в западната преса прозвището Мадам МиГ.      Освен това тя била единствената в света жена - командир на тежък транспортен самолет \"Антей\" (Ан-22).  ", "date": "2017.12.01", "title": "Мадам МиГ почина на 87 години"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375780-%D1%84%D0%BE%D0%BB%D0%BA-%D0%BF%D0%B5%D0%B2%D0%B8%D1%86%D0%B8%D1%82%D0%B5-%D0%BF%D0%BE%D0%BA%D0%B0%D0%B7%D0%B0%D1%85%D0%B0-%D0%BF%D0%BB%D1%8A%D1%82", "text": "Родният попфолк пращи от здраве и това се вижда по фигурите на звездите. Ударният отряд на чалгата видимо е натежал, а на мода явно се завръщат пищните форми от зората на жанра. С много хитове и плът изпълнителите на \"Пайнер\" вдигнаха на крака 3500 фенове на чалгата, които купонясваха в \"Колодрума\" за 16 години на телевизия \"Пайнер\", пише \"Марица\".    След два неуспешни опита да стъпят на Античния театър изпълнителите покориха Пловдив от най-голямата му сцена. Шоуто продължи повече от 3 часа, като Димитър Димитров изпрати под тепетата цялата си тежка артилерия с изключение на краля и и двете кралици. Отсъствието на Азис, Глория и Ивана обаче не се усети, защото и без тях сцената бе осеяна със звезди като истински Млечен път.      За да е ясно, че сме в Пловдив, началото на шоуто дадоха красавиците от трио \"Сопрано\" с най-новия си хит \"Канкан\". След това дойде време за дуетите начело с Милко Калайджиев и Наско Ментата. Водещ вечерта бе Иван Динев-Устата. И макар шегите му невинаги да се получаваха, рапърът поет не сне смути. \"Здравейте, Пловдив. Много време мина от времето, когато Нелина възпя белия мердедес. Сега той се продава за 1000 лева заедно с газовата уредба, но ние пак сме с едни гърди напред - както този концерт пред всички други\", разсъди Устата.   За пръв път на пайнерска сцена се качи новото попълнение в звездния тим Алисия. За разлика от много свои колежки, бившата на Валери Божинов продължава да залага на елегантните форми, подчертани умело от изисканата черна рокля. Край сцената до мама бе и малкият Валерко. Другата дама с перфектна фигура бе Татяна. Фурията от Съединение започна изпълнението си облечена като Клеопатра, но за кратко. Като видя наелектризираната публика, Татяна на секундата си захвърли наметалото, а на преден план изскочиха перфектните форми.   Най-много плът, че даже и в излишък, показа Теди Александрова. Родната Майли Сайърс излезе на сцената с дълга тениска и къси шорти, откриващи доста смело заоблените задни части.      Доста по-обрани откъм облекло бяха хардлайнерите на попфолка. Публиката обаче дари с неспирни аплодисменти любимците си Илиян, Галин, Константин, Фики и баща му Тони Стораро. На същата любов се радваха пловдивската снаха Джена, Преслава, Емилия и Галена. И както подобава за града, в който е позиционирано Локото, концертът закри самата Анелия.      ", "date": "2017.12.01", "title": "Фолк певиците показаха плът"}
