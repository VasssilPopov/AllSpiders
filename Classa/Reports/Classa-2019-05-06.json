{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395254-%D0%B4%D0%B0%D0%BC%D1%81%D0%BA%D0%B8-%D1%82%D0%BE%D0%BF-%D0%BC%D0%BE%D0%B4%D0%B5%D0%BB%D0%B8-%D0%B7%D0%B0-%D0%BB%D0%B5%D1%82%D0%BD%D0%B8%D1%8F-%D1%81%D0%B5%D0%B7%D0%BE%D0%BD", "text": "keywords:  дамски топ, дамска блуза, дамска мода, блуза, топ     ойде сезонът на горещото време и орязаните дамски топове. Това лято ще бъде повече от хубаво за дамите.  са набрали богат набор от нови дамски дрехи за лятото.  Те са най-различни видове и са специални попълнения за сезона. Ако търсите красиви модели дрехи от качествена материя на разумни цени, от  Ree  са се погрижили за това.   в сайта ще Ви учуди с разнообразието си, затова е добре да видите няколко интересни модела от онлайн магазина.       Когато става въпрос за мода е добре да сме склонни да бъдем и различни.  Ръкавите тип „прилеп“ са рядко срещан детайл при дамските топове и блузи. Раираната винтидж блуза обаче е с точно такива ръкави. Крехката комбинация от полиестер, памук и лен създава усещането за типичната дамска нежност и топлина от хипи годините на миналия век. Артикулът е с кръгло деколте, а ръкавите придават идеален завършек на дизайна. Със сигурност, това е един от дамските топове, които с удоволствие бихте носили на разходка на плажа или в гората без да се притеснявате, че ще се изцапате. Блузата се предлага в няколко различни цвята на принта и има размери от най-малък до плюс размер.      Ако си падате по класическите дамски топове, онлайн магазинът ще Ви предизвика да отделите повече от нужното време за избор.  Горещините и летните емоции събуждат желанието у всяка жена да се чувства желана и обичана повече от всякога.  Затова и дамският топ с паднало рамо и дантела е добро начало на подбора на гардероба за лятото. Топът е с интересен и закачлив дизайн. В комбинация с огърлица, чоукър или друг аксесоар, от едноцветна дреха, той се превръща в красиво решение за ежедневно носене. Дали ще излезете на кафе или ще се разходите в парка с приятели, дамският топ е подходящ за всички поводи. А най-хубавото е, че има и три различни шарки – бяло, зелено и черно.     Може би все пак бихте искали да се усети романтичната нотка във Вашето облекло.  В такъв случай, дамският топ с дантела и дълъг ръкав придава желаната женственост.  За разлика от топа с къс ръкав, този е с дълъг и е една идея по-подходящ за вечерно носене. Топът оформя по уникален начин ръцете, рамената и деколтето, а долната част остава свободна. Това дава едновременно свобода и незаменимо изящество на женската фигура. Моделът със сигурност може да се комбинира с чоукър, гривна, обици или колие. Така ще можете да отидете на уговорената вечеря или дискотека без да се притеснявате, че нямате какво да облечете.       ", "date": "2019.05.06", "title": "Дамски топ-модели за летния сезон"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395250-%D1%81%D1%8A%D0%B2%D0%B5%D1%81%D1%82%D1%82%D0%B0-%D0%B2%D0%B8%D0%BD%D0%B0%D0%B3%D0%B8-%D0%BA%D0%B0%D0%B7%D0%B2%D0%B0-%D0%B8%D1%81%D1%82%D0%B8%D0%BD%D0%B0%D1%82%D0%B0", "text": "Ватиканските музеи са събрали някои от най-значимите произведения на изкуството на човешката цивилизация. Ако отидете в Рим, непременно си отделете достатъчно време, за да се разходите из залите. Дъхът ви ще спре пред  , която е почти четири метра висока и осем метра широка. Това е картината \"Крал Ян Трети Собиески спасява Виена\". На платното е изобразен моментът, в който полският крал, изпраща съобщението за победата над Османската армия, водена от Кара Мустафа. Централна и Западна Европа се спасяват от съдбата на източната част на континента, покорена от османците три века по-рано. \"Дойдох. Видях. Бог победи\". Това са думите на Ян Собиески след края на битката. Анджело Ронкали дошъл в София в драматично време.   от пролетта на 1925 година, разтърсил България и цяла Европа. Той бил толкова зверски, че целият свят бил потресен. Ронкали бил военен пастор по време на Първата световна война. Патриот, който след като вижда ужасите на войната си обещава, че ще посвети живота си на стремежа за мир между хората. А София го посреща с кървав терористичен акт, който ще го накара още по-убедено да се бори с тъмната страна у човека до края на живота си. Мирът е невъзможен без справедливост. Мирът е невъзможен докато съществува неравенството. Мирът е невъзможен, ако няма достатъчно хора с добра воля. Все думи на бъдещия папа Йоан XXIII.  Понтификатът на дипломата се развива в момент, в който света е на ръба на ядрена война. През 1961 г. се издига Берлинската стена. Година по-късно, Съветския съюз планира да изпрати ядрени ракети в Куба. И папата решава да действа - ражда се призива \"Мир на земята\", едно неповторимо съчинение, което изиграва и посредническа роля за избягване на глобален сблъсък, който може да погуби милиони. Както пише доцент Кирил Карталов, това е първата синтезирана християнска мисъл по въпроса за мира. Посещението на папа Франциск в България е белязано именно от труда на живота на Анжело Ронкали \"Pacem in Terris\". И двамата са личности, готови да заемат категорична позиция срещу несправедливостта и двамата зоват за разоръжаване. Франциск пристига в толкова скъпата за своя предшественик България, избирайки за мото заглавието на завета на \"Българския папа\". И ако се питате защо, причината не е сантиментална. Аналогията с времето на понтификатът на Франциск и драматичните времена, през който Анжело Ронкали се превръща в Йоан XXIII е изключително силна. Нима днес несправедливостта и неравенството по света, които да тласкат милиони към война? Нима парите и стремежа към придобивки не отдалечават хората от добротата и смирението, заложени във всички световни религии? Нима само преди няколко дни човек с боядисана брада, за когото се твърди, че е Абу Бакр ал-Багдади не призова за \"война срещу кръста\"? Нима тези, които протягат едната ръка за мир, не продават оръжие с другата? \"Слушайте съвестта си\", призовал \"Българският папа\" и Кенеди, и Хрушчов. А какво по-символично място за отправяне на послание за мир по света от центъра на София? Неочаквано, Висшият клир забрани на православни духовници да участват в службите на папата, но съм сигурен, че много от тези хора ще са на площада, заедно с децата си - като човешки същества, които вярват в доброто и мира. И не признават разделения, които нито са рожба на тяхното време, нито отговарят на техните ценности. \"Слушайте съвестта си\" е най-големият подарък, който всеки може да направи за себе си.    ", "date": "2019.05.06", "title": "Съвестта винаги казва истината"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395251-%D0%B4%D1%8A%D1%89%D0%B5%D1%80%D1%8F%D1%82%D0%B0-%D0%BD%D0%B0-%D1%86%D0%B2%D0%B5%D1%82%D0%B0%D0%BD-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D1%89%D0%B5-%D0%BE%D0%B3%D0%BB%D0%B0%D0%B2%D0%B8-%D0%BE%D1%84%D0%B8%D1%81%D0%B0-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0%D1%82%D0%B0-%D0%B1%D0%B0%D0%BD%D0%B4%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Дъщерята на Цветан Цветанов ще оглави офиса на Световната банка в България.  Поради каква причина изведнъж да се сдобием с това?     Той струва 9 милиона наши пари при изсикванията до последната плочка в кенефа от бюджета на нашата държава. Апартаментът му е нищо в сравнение какво е подготвил – утре ще ни решава съдбините на децата с позицията на своето. Това, което ви пиша е истина. Но не мога да си издам източника.Повяврвайте ми! Офисът на Световната банка в България се прави заради щерката на Цветанов. Повтарям го и запомнете като се случи! Той не е така безпомощен да го срути Бацун! За първи път ще помоля да споделяте поста ми! Не е лъжа.    ", "date": "2019.05.06", "title": "Дъщерята на Цветан Цветанов ще оглави офиса на Световната банда в България?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395252-%D0%BF%D0%BE%D0%BB%D1%83%D0%BC%D0%B5%D1%81%D0%B5%D1%86%D1%8A%D1%82-%E2%80%93-%D0%BA%D0%BB%D1%8E%D1%87%D1%8A%D1%82-%D0%B7%D0%B0-%D1%88%D0%B8%D1%84%D1%8A%D1%80%D0%B0-%D0%BD%D0%B0-%D0%BF%D0%B0%D0%BF%D1%81%D0%BA%D0%B0%D1%82%D0%B0-%D0%B2%D0%B8%D0%B7%D0%B8%D1%82%D0%B0", "text": "В търсене на отговора на въпроса: що ще дири тия дни папа Франциск точно в София и Скопие, докато насред Париж още тлеят въглените на европапското Му достойнство: “Парижката Света Богородица”… “ ”…     Преписват тази зловеща фраза поне на неколцина възкачили се на Светия престол през разпнатата между вярата Христова и политическата власт хилядолетна история на Римокатолическата църква. Кой точно провъзгласен чрез “белия дим” от комина на Сикстинската капела наместник Божий на земното Царство я е произнесъл – няма никакво значение. Днес всеки образован модерен човек е вече достатъчно наясно, че официалната хроника на държавата-град Ватикан няма нищо общо с дълбоко укритите в катакомбите под   твърде неудобни, старателно премълчавани векове наред истини за съдбата на Европа, а впоследствие и на целия днешен, поетапно откриван и опознаван от европееца останал свят. Все пак основното протоколно правило на управляващите най-малката суверенна държава-църква в света е:   Ватикана и Балканите – необятна тема за официалните историци и още по-голям катализатор на неудобните за глобалния политико-религиозен истаблишмънт теории на конспирацията за “втория исторически план”.  С изключение на католическите Хърватия и Словения, всички останали балкански държави от време оно са били “трън в петата” на геополитическите интереси на Римокатолическата църква, респективно на държавата Ватикан. Особено във времена на тектонични размествания на шахматната дъска на вечната партия между Запада и Изтока в битката за контрол върху душите човешки и богатствата природни. Дали по Божията воля или по-скоро глупостта хорска, но днес Балканите отново са бойното поле, от което ще зависи дали ще се сбъдне предсказанието на оня френски писател и политик Адре Малро, който твърдеше, че човекът не е това, което си мисли, а е това, което крие и поради това предупреди, че       В този смисъл, днес някак си от самосебе си се натрапва въпросът – каква ли прокоба тегне над Балканите, че пак тук ще се решава май съдбата на Европа? Същата тази християнска Европа, разкъсвана от парадоксалната схизма, смразила духовните сили и на католици, и на православни в илюзорната битка за някакъв си  Що за християни ще сме, след като в аналите на общата ни верска история битуват фрази на духовните ни водачи като:   и  ?!?… Трудно е с няколко думи да се определи днес ролята на малка и все повече неосъзнаваща себе си, самоотрекла се от историческото си достойнство България в интересите на геополитическия играч Ватикана. Ние, българите – объркали през мракобесното Средновековие доста сметки на Светия престол из половината Европа с еретичните си учения за един малко по-друг тип вярвания в Божественото начало на света.    Може би и затова, само две са в историята удостояващите ни със светейшата чест посещения на Свети отец в земите български. На папа Йоан Павел II през вече далечната 2002 година и днес на папа Франциск. Наричани за пред хората като    според канона на Римокатолическата църква и двете визити имат умело прикрит предопределящ българската съдба политически подтекст. Нито предишното, нито днешното височайше посещение на белоснежния   имат нещо общо с вселения чрез душата в човека Божествен промисъл. Всичко си е чиста политика и то в най-вулгарния смисъл на това понятие. И в двата случая поканата е замислена и отправена от следващата актуалната политическа конюктура светска власт. И в двата случая Патриархът на българската православна църква е само уведомен и деликатно помолен от държавниците ни да прояви благоприличие чрез премълчаване на верските аспекти в сложните взаимоотношения от векове между двете еднояйчни, но кръстещи се по различному пред Христовия Кръст църкви. Какво ли ще поиска на четири очи от трогнатите от светейшото внимание български управници и македонските им колеги държавникът Франциск?  Нима вече и на най-големите оптимисти за “светлото ни европейско бъдеще” не е ясно, че и двете ни държавици, населени с един разполовен от столетната геополитическа интрига на Великите сили народ, сме интересни за “големите началници” единствено като територия. Все по- самообезлюдяваща се, опустошена от политически коректното ни суеверие, че “преклонена главица, сабя не я сече” земя. Земя като една човешка длан, но напълно пригодна за един огромен, ограден от бодливата тел на мултикултуралистичната концепция на политическият елит на самата Европа  “бежански лагер”  с хуманитарна мисия, гарантирана от военните бази на пазителите на “евроатлантическите ценности”. Както се казва – какво по-хуманно от това:  .  Те Балканите и без това са си свикнали – още от времената на оня османски  ,  финансиран, както се оказа впоследствие от  и с  благословията на Рим. Кодовата дума разшифроваща истинската цел на визитата през 2002 на папа Йоан Павел II в България, а и на целия негов понтификат беше –  .   Във финалната фаза на пропагандната битка с    и окончателното преформатиране на страните от Източна Европа, в съответствие с доктрината на сънародника на папата-поляк Збигнев Бжежински. Същият демиург на Студената война Бжежински, провъзгласил веднага след падането на Берлинската стена и разпадането на Съветския съюз с прилежащия му Източен блок, че:  .  Няма как да не се припомни тук и умело премълчаваният днес факт, че цялата организация по посещението на папа Йоан Павел II беше възложена и финансирана от държавата на българския “Атлантически клуб” начело с онзи известен с фразата си  “Майната му на православието!”  нашенец с името Соломон, заемащ към онзи момент поста на външен министър на България, а впоследствие и неуспял кандидат за генерален секретар на НАТО. През 2002-ра чухме от Йоан Павел II, промълвеното с половин уста дипломатично осенило го предположение, че няма отчетлив Божи знак за “ ” в атентата срещу самия Него. Но едва ли някога ще прочетем от никога невиждащите бял свят автентични стенограми на срещите на четири очи на папата-държавник с политиците, за категоричния ултиматум за ускорено усвояване на надрелигиозните  .  Образно казано –   .  Сложни времена бяха – как да не се вслушаш в думите на премъдрия Свети Отец. Та съвсем близо до нас, там някъде над Белград, още не се беше разсеял димът от взривовете на алиансовите правораздаващи евроатлантически ракети в потвърждение на геополитическата максима:  … Ключът към шифъра на посещението на  днешния “апостолически маршрут” София-Скопие на папа Франциск, умело прикрит под мотото   е още по-зловещ в сравнение с доста безобидния    словосъчетанието   и то на заливащите Европа друговерци с предразположено към вируса на   ДНК. Традиционно за цялата поредица от обитавалите планетата човешки цивилизации и по някаква закономерна ирония на съдбата точно всеобщите молитви за   са били предвестници на най-опустошителните войни. Ако не нещо друго, то Църквите имат поне този Божествен промисъл за наближаващите трагедии. Няма как точно папата-йезуит Франциск да не се е спускал в подземията на Ватикана, където са се криели и продължават да се крият от хорските очи едни от най-страшните пророчества за съдбата човешка. Още повече, че с възкачването именно на Франциск на Светия престол, плъзнаха слуховете, че това   Като прибавим към цялата тази ватиканска драматургия и забулената в дълбока мистерия, безпрецедентна оставка на предшественика му от арийски произход Бенедикт ХVI, нещата придобиват като че ли все повече очертанията на скандализиралия църквата литературен сюжет на  Защо папа Франциск, още повече йезуитът Франциск, избра точно в решаващия за съдбата на Европа месец май`2019, България и Македония за балканската си визита?  Предизвестено риторичен ли ще се окаже този въпрос от гледна точка на най-голямата заплаха за все още по някаква богоугодна презумпция християнска Европа – надигащото се цунами на бежанската вълна. Какви сенки върху небесата разчете от отражението на пламъците на “Парижката света Богородица” Светият отец, та вместо да отиде лично да вземе за ватиканската колекция тлеещ въглен от катедралата-символ на европапството му, дойде тук на Балканите. Точно в православна България и то без персонална покана от духовния й пастир, патриарх Неофит! Да не би отново ние, българите, и сънародните ни македонци да се окажем курбанът в папската  “ Нима точно ние не сме се молели от сутрин до вечер през страдалната ни вековна история, когато всеки път християнска Европа ни е изоставяла под ятагана на друговерците, само и само полумесецът да не изгрее над купола на “Св.Петър” на Ватиканския хълм, по подобие на случката със “Св. София” в Константинопол.   Какво ли ще поиска на четири очи от трогнатите от светейшото внимание български управници и македонските им колеги държавникът Франциск?  Нима вече и на най-големите оптимисти за “светлото ни европейско бъдеще” не е ясно, че и двете ни държавици, населени с един разполовен от столетната геополитическа интрига на Великите сили народ, сме интересни за “големите началници” единствено като територия. Все по- самообезлюдяваща се, опустошена от политически коректното ни суеверие, че “преклонена главица, сабя не я сече” земя. Земя като една човешка длан, но напълно пригодна за един огромен, ограден от бодливата тел на мултикултуралистичната концепция на политическият елит на самата Европа  “бежански лагер”  с хуманитарна мисия, гарантирана от военните бази на пазителите на “евроатлантическите ценности”. Както се казва – какво по-хуманно от това:  .  Те Балканите и без това са си свикнали – още от времената на оня османски  ,  финансиран, както се оказа впоследствие от  и с  благословията на Рим.    ", "date": "2019.05.06", "title": "Полумесецът – ключът за шифъра на папската визита"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/395253-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D1%80%D0%B0%D0%B4%D0%B5%D0%B2-%D0%BF%D1%80%D0%B8%D0%B5%D0%BC%D0%B0-%D0%BF%D0%B0%D1%80%D0%B0%D0%B4%D0%B0-%D0%BF%D0%BE-%D1%81%D0%BB%D1%83%D1%87%D0%B0%D0%B9-%D0%BF%D1%80%D0%B0%D0%B7%D0%BD%D0%B8%D0%BA%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F", "text": "В 10.00 часа президентът Радев ще приеме почетния строй на представителните части на Българската армия на площад \"Княз Александър I\" в столицата, където ще произнесе тържествено слово. Започна тържественият водосвет на бойните знамена и знамената-светини пред паметника на Незнайния воин, който по традиция предхожда военния парад в София на Гергьовден. Той ще бъде отслужен от Негово Светейшество Българският патриарх Неофит, на церемонията присъстват президентът и върховен главнокомандващ на въоръжените сили Румен Радев, вицепремиерът и министър на отбраната Красимир Каракачанов, началникът на отбраната генерал Андрей Боцев, висши офицери от Българската армия. На площада е също председателят на Народното събрание Цвета Караянчева, кметът на София Йорданка Фандъкова, Симеон Сакскобургготски, присъстват представители на държавното ръководство, Дипломатическия корпус, военно-патриотичните съюзи. Официални гости на тържествата, посветени на Деня на храбростта и празник на Българската армия, са също заместник-министърът на отбраната на Република Северна Македония Беким Максути и директорът на Генералния щаб на Армията на Република Северна Македония генерал-майор Зоран Милески. В 10.00 часа президентът Радев ще приеме почетния строй на представителните части на Българската армия на площад \"Княз Александър I\" в столицата, където ще произнесе тържествено слово.  От 10.30 часа ще се състои традиционният Гергьовденски парад на Въоръжените сили.  Денят на храбростта и празник на Българската армия ще бъде отбелязан във всички гарнизони в страната.    ", "date": "2019.05.06", "title": "Президентът Радев приема парада по случай празника на Българската армия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395245-%D0%B3%D0%BE%D1%80%D0%B5%D1%89%D0%B0-%D0%B8%D1%82%D0%B0%D0%BB%D0%B8%D0%B0%D0%BD%D0%BA%D0%B0", "text": "В мрежата набира все по-голяма популярност акаунт в Инстаграм на италианския модел Елза Магнели. Потреителите смятат, че тя прилича на други две известни манекенки - американката Емили Ратайковски и рускинята Ирина Шейк. \"Ето какво ще се получи, ако вземем най-привлекателните черти от най-красивите жени на света и ги смесим в едно момиче\", коментират възторжено фенове на горещата италианка.                    Елза има всичко необходимо за да подпали мъжете - невероятни очи, пухкави устни и големи гърди. Тя смело публикува на страницата си в Инстаграм откровени снимки, нажежавайки феновете си. Знойната италианка има вече над 70 хиляди фенове и те стават все повече. Убедете се сами, че има защо:", "date": "2019.05.06", "title": "Гореща италианка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395246-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-6-%D0%BC%D0%B0%D0%B9", "text": "ОВЕН ( 21 март - 20 април ) Радвайте се на малките неща, които днес ще се окажат много приятни. Вероятни са, бизнес предложения, печеливши сделки и получаване на лихви от минали инвестиции. Силно впечатление ще ви направи творчески проект, с какъвто отдавна мечтаете да се заемете. При лечението на хронични заболявания, доверете се на специалисти. ТЕЛЕЦ ( 21 април - 21 май )  В живота ви, ще влязат не само нови приятели, но и блестящи идеи как да започнете бизнес. Отдавна сте измъчвани от този въпрос, но днес отговорът ще се появи от само себе си. В отношенията с любимия, не настоявайте на вашите принципи. Ако покажете тактичност и гъвкавост, това ще има прекрасен ефект върху любовния съюз. БЛИЗНАЦИ ( 22 май - 21 Юни ) Препоръчително е, да поддържате вътрешната си хармония, без значение на всичко. Положението във финансовата сфера, може да не е лесно, но не трябва да нервничите. Все пак, не сте изобщо без пари, на хляб и сол. Въпреки, че една диета няма да ви навреди. Особено, ако имате допълнителни килограми, а на фитнес не ви се ходи.   РАК ( 22 юни - 23 юли ) Трябва да сте сдържани и убедителни, за да угодите на шефа си. Имайте предвид, че това поведение ще е изгодно. Особено преди почивката и по време на раздаване на бонуси. Добре ще е, да се заемете с фотография, музика или поезия. Ако имате креативни наклонности, то точно днес, трябва да ги покажете в най-голяма степен. ЛЪВ ( 24 юли - 23 август ) Не се препоръчва, да разпръсквате енергията си за глупости. Скоро ще ви трябва, за по-амбициозни задачи. Денят е подходящ, за конструктивни решения в личната сфера. Ще успеете да реализирате дори това, което по-рано е било невъзможно. Основното е, да не си правите илюзии. Реализмът е това, към което трябва да се придържате във всичко. ДЕВА ( 24-ти август - 23 септември ) В животът ви, много от събитията, ще се проведат зад кулисите. С други думи, няма да знаете как да се държите в екстремни ситуации. Добре е, че имате надеждни приятели. На тях може да разчитате за подкрепа. Отлично, ще се проведат мероприятия, насочени към промени във външния вид. Разчитайте на мнението на експертите. ВЕЗНИ( 24 септември - 23 октомври) Очакват ви приятни промени в живота, ако поне веднъж се доверите на съдбата си. Да, да, на нея. Вътрешният ви глас, разбира се, има тежест, но не може да избягате от съдбата. Между другото, се очакват промени в любовта. Не е изключена среща с човек, с когото някога сте имали бурен роман. Чувствата, може да се разпалят съвсем неочаквано отново. СКОРПИОН ( 24 октомври - 22 Ноември ) Не трябва да седите със скръстени ръце и да чакате подходящият момент. Успехът няма да дойде сам при вас, както и печалбите. Необходимо е да работите много активно. Голям шанс, имат необвързаните от вас, да срещнат \"втората си половинка\". Огледайте се, усмихнете се на симпатичен непознат. От любовта, не може да избягате.   СТРЕЛЕЦ ( 23 Ноември - 21 Декември ) Очаква ви, спокоен и мирен ден, през който могат да се случат интересни събития. Изключителни перспективи, се очакват в сферата на работата. Само, не се занимавайте с безполезни дела и не си губете времето. В любовта, ще се нуждаете от търпение, за да докажете отново, искрените си чувства към избраника. КОЗИРОГ (22 Декември - 20 януари ) Благоприятен ден за тези, които са насрочили важно събитие. Всичко ще протече, дори по-добре, отколкото сте мислили. Само в комуникацията с приятели, може да се промъкне искра на неразбирателство или недоверие, но всичко ще бъде под контрол. Портфейла ви, ще се напълни, ако успеете да си върнете дадените заеми. Но шансовете за това не са големи, затова по-добре се надявайте на резервите си.  ВОДОЛЕЙ ( 21 януари -  19  февруари ) Очакват ви високи постижения и укрепване на авторитета. Между другото, не само сред колегите, но и сред роднините. По вас, ще се сравняват, ще ви обичат и най-важното, ще ценят вашето мнение. В областта на финансите, не трябва да се придържате към строги икономии. Напротив, може да си позволите пазаруване на модни дрешки. Особено, ако не сте актуализирали гардероба си, дълго време.   РИБИ ( 20 февруари - 20 март ) Не пречи, за известно време, да изкарате на показ детето във вас. Искате грижи, това не е изненадващо. Близките ви хора, ще ви дадат всичко, ако отворите сърцето си. Всички тайни и съмнения изключете и отхвърлете тъмните мисли от главата си. Вероятно ще спечелите от човек, с когото сте отдавна приятели. Може би, ще отворите съвместен бизнес?", "date": "2019.05.06", "title": "Дневен хороскоп 6 май"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395247-%D1%81%D0%B2%D0%B5%D1%82%D0%B8-%D0%B2%D0%B5%D0%BB%D0%B8%D0%BA%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D0%B3%D0%B5%D0%BE%D1%80%D0%B3%D0%B8-%D0%BF%D0%BE%D0%B1%D0%B5%D0%B4%D0%BE%D0%BD%D0%BE%D1%81%D0%B5%D1%86", "text": "  Този велик Христов мъченик живял и пострадал по времето на римския император Диоклетиан  (284-305 г.). Още юноша, Георги постъпил на служба в императорската войска и едва 20-годишен достигнал до чин военен трибун (началник на легион). Бил красив, умен и способен младеж и императорът го направил и член на държавния съвет, без да подозира, че той бил християнин. По това време срещу тях били повдигнати люти гонения: залавяли ги, затваряли ги в тъмница и ги подлагали на страшни мъчения. Понеже младият Георги бил наследил от покойната си майка голямо богатство, наредил робите да бъдат освободени, а имотът и парите раздадени на бедните. Така той се подготвил за велик подвиг в името на Господ Иисус Христос.     Явил се в двореца в Никомидия , столицата на тогавашна Витиния , и смело защитил християнската вяра. Напразно бил съветван и увещаван от императора да се откаже от Христа. Заради твърдата му вяра бил подложен на различни мъчения, от тежки по-тежки: слагали огромен камък върху гърдите му; връзвали го гол на дървено колело с набити пирони; държали го три дни в яма с негасена вар; обували му железни нагорещени обуща и го карали да тича с тях; давали му да пие силни отрови. Благодарение на силната си вяра в Христос Георги понесъл стоически всички мъчения. Сам Господ Бог му се явил и само с допира на ръката Си излекувал раните му. На новите мъчения, измисляни от страна на императора, Георги смело отговарял: \"По-скоро ти ще се умориш да ме мъчиш, отколкото аз – да понасям мъченията.\" Мнозина, като видели твърдостта на Георги, веднага повярвали в Христа. Повярвала и Александра, съпругата на императора. Диоклетиан наредил и двамата да бъдат посечени с меч. По пътя към мястото на наказанието Александра припаднала и предала Богу дух. При вида на такава блажена смърт Георги прославил Бога и бодро продължил към своята Голгота. Когато стигнали на определеното място, мъченикът спокойно навел глава под меча на палача и бил обезглавен на 23 април 306 година.", "date": "2019.05.06", "title": "Свети великомъченик Георги Победоносец"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395248-6-%D0%BC%D0%B0%D0%B9,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1527 г.  - Рим е ограбен от войските на Карл V.     1651 г.  - В Рим е отпечатана първата печатна книга на новобългарски език Абагар.     1829 г.  - Във Виена е регистриран първият патент за акордеон от Сирил Демиан и синовете му Карл и Гуидо.     1864 г.  - Васил Левски става учител във Войнягово, Карлово.     1899 г.  - Айфеловата кула официално е отворена за посетители.     1913 г.  - Подписан е Гръцко-сръбският договор в Солун.     1924 г.  - Подписан е Майският маниифест на ВМРО във Виена.     1931 г.  - Във Венсен е открито Международното колониално изложение, посетено от 34 милиона души.     1937 г.  - Германският цепелин Хинденбург е обхванат от пламъци и изгаря за минути, малко преди да се приземи; загиват 36 човека.     1940 г.  - Джон Стайнбек получава Пулицър за своята новела \"Гроздовете на гнева\".     1946 г.  - Първата Купа на Съветската армия е връчена от командването на съветските военни части в България на ПФК Левски (София).     1952 г.  - Създадена е Азиатската конфедерация по волейбол.     1975 г.  - Направена е първата копка на Националния радиотелевизионен център.     1981 г.  - САЩ обвинява правителството на Либия в подпомагане на международния тероризъм.     1981 г.  - Взето е решение бургаският футболен клуб ЖСК Локомотив (създаден 1932 г.) да се обедини със СФС Нефтохимик, като името на новия клуб е ДФС Нефтохимик.     1994 г.  - Кралица Елизабет II и френския президент Франсоа Митеран председателстват откриването на Тунела под Ла Манш.     2001 г.  - По време на свое посещение в Сирия, папа Йоан Павел II става първият папа, който влиза в джамия.б7„    ", "date": "2019.05.06", "title": "6 май, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/395249-%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%86%D0%B8%D1%81%D0%BA-%D0%BD%D0%B0-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Главата на Римокатолическата църква пристигна на посещение в България. Визитата на Франциск е щекотлива. БПЦ е дистанцирана спрямо него. Но много хора в страната му се възхищават и виждат в него пример за подражание.       За 28-и път папа Франциск се отправи на посещение в чужбина. И отново отива на Балканите. \"България е една бедна страна, въпреки че е член на Европейския съюз. Хората тук живеят много скромно и бедно\", казва теологът Божидар Андонов. Балканската държава със седеммилионното си население е сред най-бедните страни в ЕС. По данни на европейската статистическа служба, БВП на страната не съставлява и една четвърт от средния БВП в ЕС. След посещението в България, което ще продължи и утре, папа Франциск ще се отправи към Северна Македония. Това е неговата 11-та обиколка из Европа. Европейските му визити по правило са кратки. Било то посещението му в Европарламента в Страсбург или в Швеция, както и в Женева за световния съвет на църквите, а също в португалския град Фатима, където обяви за светци двете пастирчета видели чудото на появата на Дева Мария. Папа Франциск отдава по-голямо внимание на по-бедните региони в Европа. Той посети Албания още през 2014 година, а Сараево през 2015. Сега е ред на България, а в началото на юни папата ще посети Румъния, която е втората по бедност страна в ЕС. \"Надежда за повече внимание\" \"Страната храни надеждата, че с посещението на папата, ще привлече повече внимание от цял свят\", казва Божидар Андонов в разговор с ДВ. След това българинът, който е следвал православна теология в Мюнхен, описва възхищението на хората от папа Франциск и неговата загриженост за хората в периферията на обществата. Мнозина виждат в него пример за подражание и за нашите митрополите. За това как главата на една църква може и трябва да действа. При това посещението в България и Северна Македония минава за доста щекотливо в контекста на екуменизма. Мнозинството от хората в двете страни са източноправославни християни. Заместник-директорът на екуменическия и междурелигиозен секратариат на американските епископи заяви пред американски медии, че при повдигането на тази тема \"съществуват много минни полета\".     Положителна нагласа сред населението Седмици преди посещението на папата  и няма да носят богослужебни одежди при срещата си с папата. В становището на Светия синод се казва, че българският патриарх Неофит и членовете на Светия синод са готови да приемат папа Франциск в Синодалната зала на 5. май. Теологът Божидар Андонов гледа спокойно на това. Той е пътувал из страната по време на Великденските празници миналата седмица и казва, че сред източноправославните християни цари много положително отношение към посещението на папа Франциск.      \"Те ще следят цялото посещение на папата по телевизията\", казва той. Според него, българското население е по-напредничаво по отношение на съвместното съжителство на религиите в рамките на демокрацията в сравнение с българските митрополити. Освен политическите разговори в програмата на папата е включена и реч на обществено място. Нещо типично за папа Франциск. Така например той ще посети един бежански лагер в София, а  . Спомен за Майка Тереза В десетчасовата визита на папата в Северна Македония във вторник има един особен акцент. Папа Франциск ще посети мемориала на Майка Тереза в столицата Скопие. Майка Тереза, която стана световно известна с грижите си за най-бедните в Калкута и беше удостоена с Нобеловата награда за мир през 1979 година, е родена в Скопие, което навремето е било част от Османската империя. През 2016 година папа Франциск обяви Майка Тереза за светица. Папа Франциск ще се срещне с бедни жители на северномакедонската столица. По-малко от един процент от двумилионото население на Северна Македония са католици. Но най-известната личност в страната си остава една католическа монахиня.  ", "date": "2019.05.06", "title": "Папа Франциск на посещение в България"}
{"url": "http://www.classa.bg/%D1%81%D0%B2%D1%8F%D1%82/item/395239-%D1%80%D1%83%D1%81%D0%B8%D1%8F-%D0%B5-%D0%B3%D0%BE%D1%82%D0%BE%D0%B2%D0%B0-%D0%B4%D0%B0-%D0%BF%D1%80%D0%BE%D0%B4%D0%B0%D0%B4%D0%B5-%D0%BC%D0%BE%D0%B4%D0%B5%D1%80%D0%BD%D0%B8%D1%82%D0%B5-%D1%81%D1%83-57-%D0%BD%D0%B0-%D1%82%D1%83%D1%80%D1%86%D0%B8%D1%8F,-%D0%B0%D0%BA%D0%BE-%D1%81%D0%B0%D1%89-%D0%B8%D0%BC-%D0%BE%D1%82%D0%BA%D0%B0%D0%B6%D0%B0%D1%82-f-35", "text": "Русия може да продаде Турция изтребители пето поколение Су-57, ако участието на Анкара в програмата за F-35 от САЩ не се реализира, заяви генералният директор на руската държавна корпорация \"Ростек\" Сергей Чемезов. В интервю за агенция Анадолу, Чемезов заяви, че тези руски изтребители \"имат изключителни качества, които ги правят обещаващи за износ\". Москва е \"готова да сътрудничи, ако Анкара прояви интерес да закупи изтребителите\", добави шефът на \"Ростек\". Той обяви \" Русия планира да завърши всички доставки на противовъздушни системи S-400, договорени с Турция, преди края на годината\". Той също така предложи Анкара да се поинтересува от новото поколение система S-500, \"несравнима по света\". САЩ нееднократно предупредиха, че Турция няма да може да участва в програмата за придобиване на универсални изтребители F-35, ако купува руските противовъздушни ракетни системи S-400 Triumf, като твърдят, че те не са съвместими с отбранителните сили на НАТО и че придобиването им би компрометирало сигурността на Алианса. Президентът на Турция Реджеп Тайип Ердоган подчерта по време на среща, проведена на 8 април с руския си колега Владимир Путин, „Никой не може да принуди страната му да не купува руската S-400, тъй като това решение е суверенно право на Анкара.\" По-късно турският президент заяви, че програмата за F-35 ще бъде \"обречена на колапс\", ако Турция бъде изоставена. Турският външен министър Мевлут Чавушоглу смята, че Турция може да постигне ново споразумение с Русия за доставката на С-400, ако Вашингтон откаже да достави Анкара своите зенитни комплекси Пейтриът. Освен това той увери, че страната му би могла да намери друг доставчик, който да замени F-35 на САЩ, докато Турция създаде капацитет да произвежда собствени изтребители.", "date": "2019.05.06", "title": "Русия е готова да продаде модерните Су-57 на Турция, ако САЩ им откажат F-35"}
{"url": "http://www.classa.bg/%D1%81%D0%B2%D1%8F%D1%82/item/395240-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B2%D1%81%D0%B5%D0%BD%D0%B0%D1%80%D0%BE%D0%B4%D0%B5%D0%BD-%D0%B3%D0%BD%D1%8F%D0%B2-%D0%B7%D0%B0%D1%80%D0%B0%D0%B4%D0%B8-%D0%B1%D1%80%D0%B5%D0%BA%D0%B7%D0%B8%D1%82%D0%B0", "text": "Резултатът от местните избори във Великобритания е предупреждение към големите партии. Торите и лейбъристите губят, либералдемократите печелят. Гневът заради Брекзита може да се засили на предстоящите европейски избори.       Винс Кейбъл, който отдавна не знаеше какво е това изборна победа и дори беше обявил оставката си като председател на партията, може да триумфира. Защото либералдемократите са големият победител на тези местни избори. Те минават за тест за предстоящите европейски избори след три седмици и показват колко ужасно е настроението на електората. Заради Брекзита мнозина британци са еднакво ядосани, както на торите, така и на лейбъристите. Избирателите възнаградиха с ясния си вот единствено проевропейските либерали. \"Избирателите изпратиха ясно послание, че вече нямат доверие в консерваторите, но не искаха да възнаградят и лейбъристите, защото те също шикалкавят по най-важната тема - Брекзит\", заяви Винс Кейбъл. Резултатите от местните избори показват, че неговата партия получава почти една четвърт от местата в избирателните райони. Избори се проведоха почти в цялото Обединено кралство с изключение на Лондон. Експертът Джон Къртис заяви пред Би Би Си, че либералите са успели да си възвърнат предишната роля на протестна партия, която загубиха чрез коалицията с Дейвид Камерън през 2010 година. От тези нагласи на избирателите спечелиха и зелените, които  също отбелязаха значителни успехи.     Лейбъристите - ни така, ни инак \"Ако стоиш по средата на улицата, ще те сгазят и от двете страни\". Така привържениците на лейбъристите коментират резултата за партията, която понесе значителни загуби, вместо да отнеме гласове от консерваторите. Проблемът едва ли може да бъде по-добре описан, въпреки че председателят на лейбъристите Джереми Корбин са опита да омаловажи резултатите. \"Местнити фактори играят определена роля. Освен това има хора, които не са съгласни с поведението на двете големи партии\", заяви той. Дотук добре. Защото торите не успяха да осъществят Брекзита, а лейбъристите не можаха да решат дали го искат или не. Месеци наред те се колебаеха дали да подкрепят Тереза Мей за някои компромиси по отношение на Брекзита, или да призоват за провеждане на втори референдум. \"Нашата партия е единствената, която се обръща към всички, независимо от това как са гласували на референдума през 2016 година и която иска да защити работните места и трудовите условия в тази страна\", заяви Джереми Корбин. Лейбъристите обаче не предлагат нито на проевропейците политическо решение, нито на брекзитърите излизане от ЕС, каквото те искат. Изглежда, че партийното ръководство бе склонно на сделка с правителството на Тереза Мей, но от Шотландия дойде острото предупреждение на лидерката на Шотландската национална партия Никола Стържън. \"Не ставайте помагачи за Брекзита на торите!\" Наказание за консерваторите Както прогнозираха наблюдателите, така и стана. Избирателите наказаха сериозно и консерваторите. Те загубиха над половината изборни места в регионалните парламенти. Тереза Мей беше посрещната от публиката с призиви за оставка, когато коментира резултатите от изборите в Уелс. \"Това е един тежък резултат\" заяви тя и заключи, че двете големи партии \"сега трябва да осъществят Брекзита\". Тереза Мей отдавна повтаря това искане като мантра, но не среща отзвук нито в собствените си редици, нито сред лейбъристката опозиция. Защото двете партии са разединени по въпроса дали и какъв Брекзит искат.     След тези местни избори политическата ситуация на Тереза Мей става още по-щекотлива, защото все повече тори настояват за оставката ѝ. Много избиратели на консервативната партия изразиха своя гняв като написаха на избирателните бюлетини \"предатели\" или пуснаха невалидни бюлетини. Двете нови партии \"Брекзит\" и проевропейските отцепници от \"ChangeUK\" не участваха в тези регионални избори. Но партията на Найджъл Фараж вече се чувства като победител в навечерието на европейските избори и се надява да спечели много гласове от консерваторите. Избирателите се отвръщат от големите партии \"Ясно е, че през последните години връзката между Уестминстър и електората беше прекъсната\", казва Ричард Тайс от партията \"Брекзит\". И това точно съвпада с констатацията на ветеранката на лейбъристката партия Маргрет Ходж, която заяви следното: \"Когато не предложиш на хората нещо, за което да гласуват, те няма да гласуват за теб\". Това само на пръв поглед е банално, защото точно тази грешка направиха и торите, и лейбъристите. Двете партии не дадоха ясен повод на избирателите да гласуват за една от двете големи партии. И ето че Великобритания преживява подобно развитие, каквото преживяват и други европейски държави. Дълго време двупартийната система в Обединеното кралство изглеждаше непоклатима, защото мажоритарната избирателна система усложнява значително възхода на малките партии. Сега обаче недоволните британци обръщат гръб на двете традиционни партии и търсят отдушник за своя протест. Консерваторите и лейбъристите се изявяват като нерешителни, разединени, хаотични и неспособни да вземат решения. И ако Тереза Мей не успее да постигне единодушие за Брекзита преди европейските избори, гневът на избирателите ще избухне с още по-голяма сила.  ", "date": "2019.05.06", "title": "Великобритания: всенароден гняв заради Брекзита"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/395241-%D0%BA%D0%B0%D0%BA-%D0%BF%D1%80%D0%B0%D0%B7%D0%BD%D1%83%D0%B2%D0%B0%D0%BC%D0%B5-%D0%B3%D0%B5%D1%80%D0%B3%D1%8C%D0%BE%D0%B2%D0%B4%D0%B5%D0%BD", "text": "Свети Георги (от гръцки език – „земеделец“), живял в края на ІІІ век (284–305), бил безстрашен войн, трибун от императорската войска, загинал мъченически за християнската вяра. Той е един от най-почитаните християнски светци, а денят му е обявен за официален празник в България, както и за Ден на храбростта и Българската армия. Според народното предание Георги е воин змееборец, победител в неравни битки със зли хали, лами и змейове. Ламите са символ на езическото или на греха човешки. Победата над тях носи налагане на нов християнски ред и морал. Свети Георги Победоносец е и покровител на земеделските стопани и на домашните животни. Също като свети Илия той отключва небето и земята, пуска дъжд и роса. Гергьовден разделя сезоните и на този ден започва плодородната лятна половина на годината, която ще приключи на Димитровден. На границата на новия летен период, в който всичко се възражда, ритуалните действия придобиват голяма сила и носят магически смисъл. Как празнуваме Курбанът за светеца е задължителен за всеки дом. Това е първото родено през годината мъжко агне. То трябва да се украси и подреди като за свята жертва. На главата му се слага венец от свежи цветя, закрепва се запалена свещ. Вярва се, че ако агнето близне сол, ще бъде сита и плодородна година, ако хапне свежа трева, хората ще са здрави и млади, ще има обилна паша за животните. Някога с кръвта на агнето мацвали бузките на децата, за да са здрави и жизнени, а после я изливали в реката „да тече берекетът в къщата“, в мравуняк – овцете „да се плодят като мравките“, или на нивата и в градината – за да дадат изобилен плод. Ако в съда с кръвта от агнето се сложи коприва, по-късно тя служи за лек на обриви и при други кожни болести. Костите се заравят на място, „където не стъпва човешки крак“. Кокалчето от предния десен крак се пази и служи за лек и против уроки. При болно гърло се загрява и се трие гърлото на детето. С него се рисуват и празничните хлябове през годината. Пръските кръв от жертвеното агне предсказват плодородието и късмета в дома. Ако браздите са дебели – и плодородието ще е голямо, ако са тънки – плодът ще е малко. Младите връзват люлки по дърветата. Добре е, ако се вържат на орехов клон. Която мома залюлее момъкът, нея харесва. Ако момък и мома не се люлеят на Гергьовден, през лятото ще имат неблагополучия и лош късмет, ще ги срещат змейове, самодиви и всякакви зли сили. Организират се различни състезания – борби, конни надбягвания. На общата трапеза се извършва ритуално „събличане“ на младите невести. Кръстникът (или деверът) сваля връхната невестина премяна, булчинските ѝ накити и я забражда с обикновена или с копринена цветна кърпа. Сваля и венчалните ѝ обувки и ги заменя с обикновени.Младите двойки застават зад родителите си, а те хвърлят по тях прясно сирене – да са сладки един на друг, невестата да е плодовита, овцете да дават мляко. Играе се „ляво“, или „куцо“, хоро, водено от невеста кърмачка именица. Ако хората успеят да откраднат агнешките кожи, дарени на попа, и ги заровят в нивите, през лятото селището ще е запазено от градушка. Против градушка на висока могила се пали слама, останала от Бъдни вечер. Докъдето се вижда огънят от пламъците, дотам няма да бие град през лятото. На Гергьовден, също както на Благовец, заровеното имане „играе“ и иманярите се надяват да видят сините пламъчета над мястото. Зеленината Особено силна в този ден е магията на тревите, цветята, зеленината. Рано сутринта жените и децата берат по ливадите цветя – гороцвет, иглика, гергьовче, от тях вият венци за жертвеното агне; за овцата, която ще издоят първа; за ведрото, в което се дои млякото; за шапката на пастира. С цветя и букова шума се украсяват вратите и прозорците на дома. Стрък коприва и клонка от глог на вратите пазят от зли сили. Китка от коприва над челото предпазва жените от главоболие. Коренчетата на здравец или китки от коприва, сложени под възглавницата през нощта, показват здравето на всеки член от семейството. Ако здравецът (или копривата) е останал свеж на следващия ден, човекът, на когото е наречен, ще е здрав през годината. Корен от здравец, наречен за всеки от семейството, се пази една седмица, а после се засажда. Чийто здравец се хване, той ще е здрав и весел през годината. За здраве може да се направи магия с конци. Връзват на трендафил жълт конец, а на ръката – червен. На сут- ринта разменят конците три пъти. Жълтият конец е болест, червеният – здраве. Като ги разменят, вярват, че през трендафила болестта отива „вдън гори тилилейски“ и човекът ще бъде здрав. Ако пред изгрев- слънце девойките се срешат под топола, косите им ще пораснат дълги като топола. Ако девойка се измери три пъти пред топола, ще израсне висока и стройна. Който стане най-рано, умива лицето си и със стрък коприва бърза да удари спящите по ходилата – да са пъргави през лятото, да не ги застигат и хапят змии и други злини. Под възглавницата се поставя цъфнал глог – да са ранобудни хората. Против болки в кръста се връзват върба или дрян, също и три стръка от ръж или ечемик. За предпазване от магия се обикалят ритуално нивите и градините, късат се житни класове и клонки от дръвчетата. Добре е на Гергьовден всеки да се премери. Родителите мерят децата си за здраве. Килограмите трябва да се докарват до цели числа, а не до половинки и четвъртинки. Меренето става на гладно. Ако сутринта на празника чуеш на гладно магарешки рев, не е на добро. Затова стрък чесън да е, но трябва да си сложил нещо в стомаха. Водата Пие се студена вода на гладно, „за да се пречисти кръвта“. Особено на хубаво е, ако се отпие от нова стомна. Бяло котле с вода, оставено на месечина с нож, завързан с червен конец отгоре, пази къщата от зло. Всички се търкалят в росата за здраве. С гергьовска роса се мият лицата против лунички. С роса се замесват обредните хлябове, подквасва се млякото. Болните ходят и се къпят в „лява вода“ – там, където водата завива наляво, – и се надяват на изцеление. Със същата цел се провират три пъти под корените на вековно дърво. Къпането в реката на празника предпазва от треска. Ако вали дъжд и момите си измият главата с дъждовна вода, косите им ще порастат дълги и гъсти. Заплашват се яловите дръвчета с брадва, за да родят и да дадат плод. За хубаво мляко Обредно се издоява първото мляко. Главната цел на ритуала е да предизвика добро и обилно мляко и да предпази от магии на бродници и мамници. Котлето се украсява с цветя и билки против зли очи – с див чесън, коприва, здравец, гергьовче, вързани с червен конец. Млякото се дои през малко кравайче или сребърна гривна. В котлето за магическо засилване на млякото може да се пуснат пръстен, гергьовско кокалче, совалка, яйце. Първото мляко задължително се раздава на съседи и роднини, малка част от него се изсипва в реката – „да тече по вода“ всичко пред годината. Яйцето от котлето се заравя пред кошарата – да не омагьосват магьосници стадото и да не отнемат млякото. Под мястото на доене се заравя червено великденско яйце. В яслите на животните също се слагат предпазни билки и съвсем млад чесън. За да е повече млякото, добре е да се сложат дива тиква или млечка. Вечерта срещу празника агнетата се отлъчват от майките си и не се дава заем, особено от млечни продукти, за да не избяга млякото от животните. Ако Гергьовден се случи в сряда или в петък, животните ще се плодят и ще дават много мляко. Ако се падне в постен ден, млякото ще е малко. Ако във високосна година обаче се падне в сряда или в петък, не е добре, животните ще са болни. Пожелания и предсказания За любов Момите изпълняват обичая „Напяване на пръстени“, целта на който е всяка девойка да разбере кой и с каква професия ще бъде любимият ѝ. За любов се гадае и по стръкове чесън. Подрязват се три стръка в градината, нарича се всеки на някое име и на сутринта който стрък е изкарал най-високо, на когото е наречен, той ще е избраникът. Ако нито един стрък не изкара, девойката да не чака венчило през годината. Младите отиват на реката, на ляв завой, там, където се обръща реката, и всеки пуска в бързея залък хляб. Ако водата го понесе право напред, без да го върти, това е на добре. Завърти ли се – предсказанието е лошо. Трапезата Празничният хляб се нарича „овчарник“, „кошара“, „боговица“, „гергьовски кравай“, „харман“. Замесва се от девойка или млада невеста с прясно налята цветна вода (вода, в която са сложени свежи цветя). Замесването е ритуално със специални песни. С водата от котела се ръсят деца и невести, харманът, кошарата и оборите. Водата за замесване се топли върху жива жар – огънят не трябва да има пламъци и пушек. В нея се поставят още трън – да пази от зло, и клонка от бук – да бухва млякото и да е в изобилие. Хлябът се украсява с агънца, овчарска гега, кошара. За овчарите, козарите и говедарите се приготвят специални кравайчета. Моми и невести им ги носят на кошарите, обикалят с тях три пъти около постройките за предпазване от магии и болести. Курбанът за свети Георги е агне. Може да е на дома, може да е на цялото селище. При всички случаи е добре всеки да опита от него. Ястията с мляко са свързани с пастирския акцент на празника. Трапезата е богата. Слага се печено агне, дроб сарма, печен дроб, яйца, свинска пача, прясно издоено мляко, прясно сирене, квасено мляко, мляко с ориз, варено жито, баница с масло и сирене. Първото издоено мляко и първото сирене присъстват като дар за свети Георги. *Из книгата „Български празници и обичаи“ от Лилия Старева (Софтпрес), която предлага синтезиран, достъпно обяснен и достоверен източник на знание за най-значимите български ритуали, обредни практики, молитви и символи. Тя е практичен наръчник за всеки ден и всеки дом. От векове календарните празници са свързани с прераждането на природата, съобразяването с нейните преходи и отношението на човека към тях. Тъй като тяхното начало е поставено в незапомнени времена, в съвременния свят, преминаващ под знака на технологичната революция, е изключително интересно да разберем митичните вярвания на старите българи и как да ги прилагаме. „Български празници и обичаи“ ще ви преведе през лабиринтите на вековните традиции, ще ви разкаже за светците на християнството, поставени на най-важните дати от стъпките на природата към ново начало, и ще ви припомни откъде идват практиките, които спазваме и до днес. В книгата ще откриете: • Най-важните християнски и народни празници, представени в хронологичен ред; • Детайлен поглед към традиционните обреди, ритуали и наричания; • Избрани рецепти, подходящи за всяка празнична трапеза. Какво е съдържанието на празника? Какви са ритуалите и забраните? Как можем да гадаем и да предсказваме за здраве, късмет, брак, любов, челяд, пари и имот?… Как да се ориентираме във времето и какво носи то? Какви знаци ни дава светът около нас за онова, което предстои? Какви са основните обредни вещи, храни и символи? И накрая: какво означава да празнуваме истински? Отговорът на въпросите е част от цялостно докосване, опознаване и разбиране на света на старите българи, на неговата мъдрост, практичност и духовност. Този свят е за нас оставен. И може да се превърне в част от днешния наш живот, за да бъде той по-добър, по-смислен и празничен. Лилия Старева е доктор по философия, литератор, фолклорист и писател. Фолклорът е водещата нишка в творческите й търсения. Работи дълги години като водещ на рубриката „Празничен календар“ по програма „Хоризонт“, а днес е председател на фондация „Детето и фолклора“, чиято мисия е да съхранява и популяризира ценностите на българското наследство. Автор е на два исторически романа, седем енциклопедични издания за българската традиция и множество специализирани сборници.  ", "date": "2019.05.06", "title": "Как празнуваме Гергьовден"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395242-%D1%82%D1%8F-%D0%BE%D1%82%D0%B8%D0%B4%D0%B5-%D0%B1%D0%B5%D0%B7-%D0%B1%D0%B8%D0%BA%D0%B8%D0%BD%D0%B8-%D0%B8-%D1%81%D1%83%D1%82%D0%B8%D0%B5%D0%BD-%D0%BD%D0%B0-%D1%81%D0%B2%D0%B0%D1%82%D0%B1%D0%B0", "text": "Разкази от практиката на Инга Яновска, майстор по дао, езотерик и цигун терапевтка, публикува издаваното в Рига, дамско списание \"Лилит\".   Инга: “Всеки ден хората ми разказват за себе си и за живота си. И много истории са достойни да станат притчи - в тяхната очевидна простота има толкова много дълбок, скрит смисъл. Първата история. \"Тя даде свобода на хормоните си\" Виктория имаше всичко - хубав апартамент, позиция на финансов директор, истински приятелки и весели познати. И дори котка. Нямаше само съпруг.  Докато се занимаваше с кариера и пътешествия, тя и не не гореше особено от желание да се омъжва. И едва след като навърши четиридесет, внезапно я връхлетя с невероятна сила влечение по домашен уют и редовен секс.  Веднъж през август приятелка я покани на сватбата. Дните бяха горещи и Виктория облече дълга рокля, изработена от естествена коприна - такава свободна, летяща, с отворена гръб, която държеше само на завързана отзад на шията ѝ панделка.  Под такава рокля сутиен не се носи, а и гърдите ѝ още нямаха нужда от пуш ъп ефект.  Виктория надяна дантелени чорапи, повъртя се пред огледалото, за да огледа възхитителния си тоалет и без сутиен и бикини под него - да става каквото ще - се запъти на сватбата.    Инга Яновска, майстор по дао, езотерик и цигун терапевтка   Беше закъсняла, изтича към вратата на ресторант „Юрмала“, а зад нея - младеж, също от гостите, които при вида на панделката ѝ бе обзет от неудържимото изкушение да я дръпне. И го направи!  Ефирната хлъзгавата коприна се свлече за секунди на пода. Виктория се спря, обърна се към зашеметения преследвач и каза първото нещо, което дойде на ум: „Опозори ме - жени се!“  Младият мъж, който се беше изчервил като мак, се наведе към краката ѝ, да вдигне падналата рокля. И се изправи вече влюбен и готов за всичко.  Шест месеца по-късно те се ожениха и скоро тя роди. Младежът беше с 12 години по-млад от нея!    Моралът. Понякога трябва да давате свобода на хормоните си и да се доверявате на природата. Иска ви се да отидете на бал без бельо? Направете го! Най-важното е да носите сребърни обувки и чорапи с дантела. Нито един пресметлив ход няма да даде по-добри резултати, отколкото случайността, подкрепена от желание за любов и отдаденост.", "date": "2019.05.06", "title": "Тя отиде без бикини и сутиен на сватба"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395243-%D0%BD%D0%B0%D0%BD%D0%B0-%D0%B3%D0%BB%D0%B0%D0%B4%D1%83%D0%B8%D1%88-%D1%80%D0%B0%D0%B7%D1%82%D1%8A%D1%80%D1%81%D0%B8-%D0%B5%D1%84%D0%B8%D1%80%D0%B0", "text": "Нана Гладуиш призна за голямата си болка, когато е научила, че има рак. Водещата на \"Съдебен спор\" все пак се окопити и не рухна в ефир, а разкри много лични неща за себе си, коментирайки визитата на папата в София. На въпрос дали се е чувствала уязвима във вярата си по повод личната катастрофа, която е преживяла Гладуиш отвърна: \"Не бих казала, че съм била отчаяна, а по-скоро разгневена, което не ми прави чест. Не се гордея с това. Когато ти се случват неща, които хората биха нарекли злини и изпитания, в един момент вярваш, вярваш и се опитваш да си добър и стойностен човек, но в следващия не можеш да разбереш.. убягва ти чувството за справедливост и самата самооценка. Дали това, което мислиш за себе си е обективно или си сбъркал\", поде тя. \"Позволявала съм си реплики, които няма да споделя никога. След време разбрах, че това не е начинът да спася себе си и да преодолея трудностите. Не гневът, разочарованието и отчаянието, а вярата ми помогна. Има неща, които може би трябва да преживееш и достойно да се справиш с тях\", заяви още тя.", "date": "2019.05.06", "title": "Нана Гладуиш разтърси ефира"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395244-%D0%B1%D0%B5%D0%B7%D1%81%D1%80%D0%B0%D0%BC%D0%BD%D0%BE-%D1%80%D0%B0%D0%B7%D0%BA%D1%80%D0%B5%D0%BF%D0%BE%D1%81%D1%82%D0%B5%D0%BD%D0%B0", "text": "Безсрамно разкрепостената моделка Емили Ратайковски отново скандализира. Тя успя за пореден път да провокира своите фенове. Това стана с една разголена снимка, която палавата моделка качи в личния си Instagram профил. Преди това моделката сподели снимка, на която е добре облечена и с джинси.                  Но следващият фотос показа полуголото й дупе, а тя написа \"Без да искам\". Моделът неведнъж е споделяла, че да се снима гола не я притеснява изобщо. Именно затова Емили често скандализира с разголените й фотоси.  ", "date": "2019.05.06", "title": "Безсрамно разкрепостена"}
{"url": "http://www.classa.bg/%D1%81%D0%B2%D1%8F%D1%82/item/395235-%D0%B5%D1%81%D1%82%D0%BE%D0%BD%D0%B8%D1%8F-%D0%B8%D0%BC%D0%B0-%D1%81%D0%B0%D0%BC%D0%BE-%D0%B5%D0%B4%D0%BD%D0%B0-%D0%B7%D0%BB%D0%B0%D1%82%D0%BD%D0%BE-%D0%BA%D1%8E%D0%BB%D1%87%D0%B5,-%D0%BD%D0%BE-%D0%B4%D0%BE%D1%80%D0%B8-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D0%B3%D0%BE-%D0%BF%D1%80%D0%BE%D0%B4%D0%B0%D0%B4%D0%B5", "text": "Единственото златно кюлче, държано от Централната банка на Естония, която на 3 май навърши 100 години от създаването си, не е достатъчно чисто, за да бъде продавано на финансовите пазари. То е нещо повече от инструмент на икономиката – едно символично произведение, което само може да обогати колекцията на музей. Фабио Филипоци, ръководител на отдел „Финансови пазари\" на Централната банка на Естония, обясни в програма „Теревизиоон\", че слитъкът тежи 11 килограма и със своите 97 години е само с 3 години по-млад от самата банка. Общо Естония има 256 килограма злато, но всичко освен този слитък, се съхранява в чужбина, главно в Ню Йорк. Традицията датира от годините преди Втората световна война, когато правителството решило да запази златото в банките на други страни по съображения за сигурност. Ограниченото количество златни резерви на страната се дължи на факта, че през 90-те години, след възстановяването на независимостта на Съветския съюз, Естония продава част от резервите си и инвестира около 660 милиона евро (740 милиона долара) в други финансови активи, като облигации и акции, обясни Филипоци. В европейския регион балтийската страна е втората, която притежава най-ниското количество злато, след Малта, според данни от специализирания портал Trading Economics.", "date": "2019.05.06", "title": "Естония има само една златно кюлче, но дори не може да го продаде"}
{"url": "http://www.classa.bg/%D1%81%D0%B2%D1%8F%D1%82/item/395236-%D1%82%D1%80%D1%8A%D0%BC%D0%BF-%D0%B5%D1%81%D0%BA%D0%B0%D0%BB%D0%B8%D1%80%D0%B0-%D0%BA%D0%BE%D0%BD%D1%84%D0%BB%D0%B8%D0%BA%D1%82%D0%B0-%D1%81-%D0%BF%D0%B5%D0%BA%D0%B8%D0%BD", "text": "Американският президент Доналд Тръмп заяви, че този петък в сила влиза новото увеличение на митата върху китайски вносни стоки на стойност 200 млрд. долара. От края на седмицата налозите ще са в размер на 25%, а не както досега – 10%, съобщава CNBC. Решението на държавния глава бе обявено въпреки множеството изказвания на представители на администрацията, включително и на самия него, че продължаващите преговори с Пекин вървят добре. В туит от неделя вечерта Тръмп заяви, че основна причина за решението му е твърде „бавното“ протичане на диалога заради опити на Китай да предоговорят условията по споразумението. Първоначално увеличаването трябваше да влезе в сила от началото на годината, но мярката бе отложена, след като САЩ и Китай се съгласиха да започнат преговори. В допълнение президентът заплаши да наложи мита от 25% върху допълнителни китайски стоки за 325 млрд. долара „скоро“. Китайският внос в САЩ възлиза на 539,5 млрд. долара, а търговският дефицит между двете страни е в размер на 419,2 млрд. долара през 2018 г. по данни на службата на американския търговски представител. Ако Тръмп изпълни заканата си, на практика целият внос от Китай ще бъде обект на американски мита. Въпреки категоричния тон на президента икономическият съветник на Белия дом Лари Къдлоу заяви по-късно, че държавният глава „отправя предупреждение“, съобщава Bloomberg. По думите му въпреки напредъка в преговорите все още нерешени остават някои въпроси, свързани със структурата и прилагането на споразумението. В петък вицепрезидентът Майк Помпейо посочи от своя страна, че президентът продължава да се надява, че може да постигне споразумение с Пекин. В същото време в сряда от Белия дом заявиха, че последният кръг от преговори е приближил двете страни още по-близо до сключването на сделка. „Преговорите остават фокусирани върху постигането на значителен напредък върху важни структурни въпроси и ребалансирането на американо-китайските търговски отношения“, съобщи говорителката на президентството Сара Сандърс. Широкият индекс  S&P 500 отбелязва ръст от 17% от началото на годината, което частично се дължи на оптимизма, че търговското споразумение с Китай е близо. Най-вероятно президентът е разочарован и нетърпелив, но е рисковано да се опитва да оказва натиск върху Пекин в опит да постигне сделка, коментира Скот Кенеди, експерт на Центъра за стратегически и международни изследвания във Вашингтон.", "date": "2019.05.06", "title": "Тръмп ескалира конфликта с Пекин"}
{"url": "http://www.classa.bg/%D1%81%D0%B2%D1%8F%D1%82/item/395237-%D0%B3%D1%83%D0%B0%D0%B9%D0%B4%D0%BE-%D1%81%D0%B5-%D0%BF%D1%80%D0%BE%D0%B2%D0%B0%D0%BB%D0%B8-%D0%B2-%D0%BF%D1%80%D0%B8%D0%B7%D0%B8%D0%B2%D0%B0-%D0%BF%D1%80%D0%B5%D0%B4-%D0%BA%D0%B0%D0%B7%D0%B0%D1%80%D0%BC%D0%B0%D1%82%D0%B0-%D0%B8-%D0%BF%D1%80%D0%B8%D0%B7%D0%BD%D0%B0-%D0%B7%D0%B0-%D0%B3%D1%80%D0%B5%D1%88%D0%BA%D0%B8", "text": "Тази събота нямаше въздушни снимки на тълпа, развяващи знамена, внушителни речи или героични портрети. Тази събота призивът на депутата от опозицията Хуан Гуайдо едва получи стотина последователи. Целта, според Гуайдо, бе да се отиде в казармите в цялата страна, за да се предаде послание на униформените, с цел \"да се съберат повече и да извършат прехода във Венецуела\". Но реализацията на сценария тази събота беше друга. В Алтамира, върховен бастион на опозицията, около 50 членове \" на съпротивата\", както се наричат шоковите групи на десницата, бяха концентрирани от ранните сутрешни часове, а друга група се приближи до съоръженията на въздушната военна база Ла Карлота, за да връчи документ, който бе получен от служители на Боливарската национална гвардия (БНГ). Войските на БНГ получиха текста и незабавно го изгориха пред камерите, твърдейки, че \" въоръжените сили при никакви обстоятелства няма да бъдат изнудвани\". Инцидентът се случи по-малко от седмица след неуспешния опит за преврат, воден от Гуайдо, който, придружен от малка група войници, призова за бунт след незаконно извеждане на лидера на опозицията Леополдо Лопес от домашен арест. Според докладите на EFE, най-голямата група демонстранти - която не надвишаваше сто души - отиде в президентската резиденция La Casona, която не е била обитавана от никой президент от години - където са били задържани от група полицейски служители. В края на следобеда малкото привърженици на опозицията се разпръснаха и напуснаха улицата. За разлика от други случаи, Гуайдо не придружаваше демонстрацията на опозицията тази събота, нито пък я обяви. В Каракас има спокойствие, въпреки че има по-голямо полицейско присъствие. В интервю, публикувано тази събота от \"Вашингтон пост\", Гуайдо призна, че има \"грешки\" при изчисляването на опита за военно въстание миналия вторник и приписва причината на това, че опозицията е надценила подкрепата, която има в БАНБ. \"Все още се нуждаем от повече войници, които да ни подкрепят\", каза той. Опозицията вярваше, че въпреки оскъдната подкрепа в редиците на въоръжените сили, президентът Николас Мадуро ще напусне властта. Но това не се случи, въпреки очакванията на някои местни и международни среди.", "date": "2019.05.06", "title": "Гуайдо се провали в призива пред казармата и призна за \"грешки\""}
{"url": "http://www.classa.bg/%D1%81%D0%B2%D1%8F%D1%82/item/395238-%D1%81%D1%8A%D0%B4%D1%8A%D1%82-%D0%B2%D1%8A%D1%80%D0%BD%D0%B0-%D0%BF%D1%83%D1%87%D0%B4%D0%B5%D0%BC%D0%BE%D0%BD-%D0%B2-%D0%BD%D0%B0%D0%B4%D0%BF%D1%80%D0%B5%D0%B2%D0%B0%D1%80%D0%B0%D1%82%D0%B0-%D0%B7%D0%B0-%D0%B5%D0%B2%D1%80%D0%BE%D0%B8%D0%B7%D0%B1%D0%BE%D1%80%D0%B8%D1%82%D0%B5", "text": "Върховният съд на Испания взе днес решение, че бившият ръководител на регионалното каталунско правителство Карлес Пучдемон има право да се яви на изборите за Европейски парламент, съобщи Франс прес.   Пучдемон, който избяга в Белгия след опита за отцепване на Каталуния през 2017 г., обжалва решението на избирателната комисия от 29 април да не го впише като водач на листата \"Свободни за Европа\" за евровота през май. Върховният съд взе единодушно решение, че нищо не ограничава него и още двама живеещи в изгнание кандидати, Тони Комин и Клара Понсати, да се явят. Според него не трябва да им попречи и фактът, че бягат от закона. Те обаче трябва да изчакат окончателното решение на административните съдилища в Мадрид, към които Върховният съд препрати делото, тъй като се обяви за некомпетентен да вземе окончателно решение по такива жалби.", "date": "2019.05.06", "title": "Съдът върна Пучдемон в надпреварата за евроизборите"}
{"url": "http://www.classa.bg/%D1%81%D0%B2%D1%8F%D1%82/item/395230-%D1%81%D0%B0%D1%89-%D0%B4%D0%B2%D0%BE%D0%B9%D0%BA%D0%B0-%D0%BE%D1%82%D0%BA%D1%80%D0%B8-%D0%BC%D0%B5%D1%87%D0%BA%D0%B0-%D0%B2-%D0%B4%D0%B6%D0%B0%D0%BA%D1%83%D0%B7%D0%B8%D1%82%D0%BE-%D1%81%D0%B8-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%BF%D1%80%D0%B0%D0%B7%D0%BD%D0%B8%D1%86%D0%B8%D1%82%D0%B5", "text": "Американска двойка, отдала се на почивка в град Гатлинбург, разположен в района на Голямата димна планина, щата Тенеси, бе изненадана да види мечка в джакузито си. Според местната преса събитието се е случило в петък, когато при събуждането си, Елизабет Стрикланд и нейният приятел забелязали няколко мечки в двора на вилата си. Едната, явно най-смелата от тях, решила да си почине, изтягайки се на воля в хидромасажната вана, позволявайки дори да бъде снимана. Когато животното накрая решило да напусне, двойката затворила джакузито. Казват обаче, че мечките са се върнали, за да ги посетят отново и продължили да се къпят.", "date": "2019.05.06", "title": "САЩ: Двойка откри мечка в джакузито си по време на празниците"}
{"url": "http://www.classa.bg/%D1%81%D0%B2%D1%8F%D1%82/item/395232-%D0%BE%D0%B4%D0%B5%D1%81%D0%B0-%D0%B7%D0%B0%D0%B3%D1%83%D0%B1%D0%B5%D0%BD%D0%B0%D1%82%D0%B0-%D1%81%D1%8A%D0%B2%D0%B5%D1%81%D1%82", "text": "На 2 май 2014 година в красивия град Одеса неонацистите убиха 48 човека. Протестиращите, които искаха да защитят своята култура и правото да говорят на родния език, бяха нападнати от многобройна тълпа. Мирните граждани нямаха шанс да оцелеят срещу обучените и въоръжени противници. В Мрежата се намират свидетелства за жертвите: пребити, застреляни, удушени и живи изгорени. Никой от полицията, пожарната или администрацията не се опита да ги спаси. Преди това в Украйна олигарсите извършиха държавен преврат и се постараха с терор и убийства да закрепят властта си. Членовете на националистически паравоенни организации се разправяха с всички несъгласни с новия режим. Тези събития, естествено, бяха прикрити с красиви лозунги за правосъдие, демокрация и европейски ценности. Журналистите и западните политици обичат агитките пред камерите, особено, ако там миловидни девойчета с блеснали очи размахват флагчета, затова спестиха на своята публика мръсната истина за ситуацията в страната. Тъжно е да се наблюдава как едно общество опитва да се отрече от миналото и кръвта си, заради виза за чужбина и предопределено съществуване в нищета. Напоследък историята и кръвта се котират много евтино. На видеозаписите от Одеса се виждат погромаджиите: усмихнати момичета, подготвящи «коктейли Молотов» и мъже - стрелящи, ритащи ранените, записващи на камера отчет за свършената работа: «Едно тяло. Две тела…». Все млади, силни, със свастики по униформите и горди от мерзостта, която вършат. Усещането за безнаказаност убива душата. Възможно е сега някои от тези индивиди да ви наливат питието на бара край морето - нашите чорбаджии предпочитат да наемат без подбор украинци и други чужденци, заради по-малките разходи за заплати и осигуровки. Но вие за всеки случай проверявайте да не би подадената от изменника чаша да мирише на изгоряла плът. Може ли да се претегли вината? Кой според вас заслужава по-строго наказание: юношата с бухалка, комуто системата е внушила, че политическите противници може да се убиват безнаказано, или бандитът на трибуната, превърнал глупостта и предателството в стил на управление? А какво да се отмери за ония там - чужденците, които обичат да се снимат на фона на агитките, плащат на превратаджиите и тренират и въоръжават техните наказателни команди? Твърдят, че освен измисленото от хората правосъдие съществува и друго - висше, пред което рано или късно ще застанем. Дано да е така! Все някога трябва да има възмездие за причиненото зло, иначе защо живеем? И нека тези, които се осмелиха да изразят открито своето мнението и загинаха самотни насред големия притихнал град, да почиват в мир!    ", "date": "2019.05.06", "title": "Одеса - загубената съвест"}
{"url": "http://www.classa.bg/%D1%81%D0%B2%D1%8F%D1%82/item/395231-%D1%81%D0%B0%D1%89-%D0%B8-%D0%BA%D1%83%D0%B1%D0%B0-%D1%81%D0%B5-%D1%81%D1%8A%D1%81%D1%82%D0%B5%D0%B7%D0%B0%D0%B2%D0%B0%D1%82-%D0%BD%D0%B0-%D1%80%D0%B5%D0%B3%D0%B0%D1%82%D0%B0,-%D0%B2%D1%8A%D0%BF%D1%80%D0%B5%D0%BA%D0%B8-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%BE%D1%82%D0%BE-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5", "text": "Около 20 лодки от Куба и САЩ участваха тази събота в надпревара, посветена на честването на 500 години от основаването на Хавана. Организаторите обаче се опасяваха, че американските участници няма да получат подходящо разрешение да стигнат до острова, поради политическото напрежение между двете страни. Организаторите посочиха, че независимо от решенията на Вашингтон, спортистите ще продължат с посланията за приятелство и съюз между двата народа. Събитието позволява да се припомни важната роля на морето в раждането и развитието на града. По мнението на Хосе Мигел Диаз, комодор на международния клуб Хемингуей в Куба, „великолепието на столицата служи за придаване на величие на целия остров\". Политическото напрежение между двете страни се увеличи след решението на Белия дом да приложи целия закон Хелмс Бъртън, който позволява на американците да претендират пред американски съд за своите имоти, национализирани на острова по време на революцията.", "date": "2019.05.06", "title": "САЩ и Куба се състезават на регата, въпреки политическото напрежение"}
{"url": "http://www.classa.bg/%D1%81%D0%B2%D1%8F%D1%82/item/395233-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%BF%D0%BE%D1%82%D0%B2%D1%8A%D1%80%D0%B4%D0%B8-%D0%B8%D0%B7%D1%81%D1%82%D1%80%D0%B5%D0%BB%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%80%D0%B0%D0%BA%D0%B5%D1%82%D0%B8", "text": "Северна Корея потвърди, че е извършила изстрелване на ракети в събота, които според оценки на южнокорейските военни, са прелетели между 70 и 200 километра, преди да попаднат в Японско море. Корейската централна телеграфна агенция (KCNA), държавната медия на Северна Корея, посочи, че това са маневри за обучение и че „Ким Чен-ун лично е ръководил ученията\". Целта била да се оцени и тества действието на ракетни установки с голям калибър и тактически оръжия, както и да се провери тяхната оперативна способност и точност на атаката. В учението са участвали отбранителни единици, водени пряко от севернокорейския лидер от първа линия на източния фронт. Съобщава се, че Ким Чен-ун е бил доволен от теста и описал ученията като успешни, поздравявайки военните за отличната работа с „модерните ракетни установки с голям обхват, големи калибри, както и управляеми тактически оръжия\". KCNA не описва подробно вида на използваното оръжие, броя на пуснатите ракети, нито разкрива точното местоположение на източния бряг на страната, откъдето е извършено това учение. Съвместният Главен щаб на Южна Корея изчисли, че ракетите са изстреляни от околностите на град Вонсан. Военен служител каза за южнокорейската агенция Йонхап, че изстрелването от Северна Корея не е било на балистична ракета.", "date": "2019.05.06", "title": "Северна Корея потвърди изстрелването на ракети"}
{"url": "http://www.classa.bg/%D1%81%D0%B2%D1%8F%D1%82/item/395234-focus-online-%D1%81%D1%82%D1%80%D0%B0%D0%BD%D0%B8%D1%82%D0%B5-%D0%BE%D1%82-%D0%B8%D0%B7%D1%82%D0%BE%D1%87%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%D0%BD%D0%B5-%D1%81%D0%B0-%D0%B3%D0%BE%D1%82%D0%BE%D0%B2%D0%B8-%D0%B4%D0%B0-%D0%B4%D0%B0%D0%B4%D0%B0%D1%82-%D1%81%D1%83%D0%B2%D0%B5%D1%80%D0%B5%D0%BD%D0%B8%D1%82%D0%B5%D1%82%D0%B0-%D1%81%D0%B8-%D0%BD%D0%B0-%D0%B1%D1%80%D1%8E%D0%BA%D1%81%D0%B5%D0%BB", "text": "Няма единно мнение за последствията от разширяването на ЕС на изток, пише Focus Online: някой смята, че това се е случило прекалено бързо, някой говори за икономическите успехи на новите страни-членки. В същото време съществува мнение, че източноевропейските страни се противопоставят на ценностите на ЕС и се обединяват, за да блокират едни или други инициативи на Брюксел. Говорейки за изхода от разширяването на ЕС на изток, си струва да се вслушаме в мнението на австрийците, каза Focus Online, тъй като настоящите източни членове на съюза някога са били поданици на Дунавската монархия. Например генералният секретар на австрийското Общество по европейска политика Пол Шмид, смята, че интеграцията на новите членове все още не е приключила. Отбелязва се, че много хора в Западна Европа вярват, че ЕС се е разширил твърде много и твърде бързо. Въпреки това бившият австрийски дипломат Стефан Ленне не споделя това мнение: той смята, че новите членове не са попречили на прогреса на ЕС. Според Ленне,  Както пише изданието, безспорно е, че източноевропейските страни се възползваха от членството си в ЕС икономически: през първите пет години след присъединяването им икономиките им се увеличиха два пъти по-бързо от тези на западноевропейските страни. Въпреки това, материалният разрив между старите и новите членове все още съществува, поради което страните от Източна Европа често се чувстват като  . В допълнение, новите членове на интеграционния съюз често са обвинявани, че не желаят да приемат ценностите на ЕС. Например, пише Focus Online, депутатите от Източна Европа в Европейския парламент блокират опитите да се приложат по-строги мерки към Унгария за отклонение от правните стандарти на ЕС. В същото време, според Стефан Ленне,   По-специално, те третират Русия по различен начин: Полша и балтийските държави възприемат политиката на Москва като заплаха - в Унгария и Словакия отношението към Русия не е толкова остро. Но, припомня Focus Online, Чешката република, Унгария, Полша и Словакия организираха така наречената „Вишеградска група“, в която те заедно се противопоставят на миграционната политика на ЕС. Като цяло картината се оказва двусмислена, пише изданието, но в новите страни членки има някои проблеми. Според бившия вицепрезидент на Европейската комисия Гюнтер Верхюген,   Въпреки това, Focus Online отбелязва, че това положително влияние не винаги работи. Какво ще се случи с източните членки на ЕС? Както пише вестникът, десетилетия на съветско влияние и столетия подчинение на други хегемони са оставили болезнени следи в Източна Европа: те в голяма степен ценят новосъздадения национален суверенитет и следователно са склонни само ограничено да се подчиняват на Брюксел.    ", "date": "2019.05.06", "title": "Focus Online: Страните от Източна Европа не са готови да дадат суверенитета си на Брюксел"}
{"url": "http://www.classa.bg/%D1%81%D0%B2%D1%8F%D1%82/item/395226-%D0%BB%D0%B8%D0%B1%D0%B8%D1%8F-%D0%BD%D0%BE%D0%B2%D0%B0%D1%82%D0%B0-%D0%BF%D0%BB%D0%BE%D1%89%D0%B0%D0%B4%D0%BA%D0%B0-%D0%B7%D0%B0-%D0%BF%D1%80%D0%BE%D0%BA%D1%81%D0%B8-%D0%B2%D0%BE%D0%B9%D0%BD%D0%B0%D1%82%D0%B0", "text": "Изтощителната война за контрол над либийската столица Триполи продължава вече месец. Отнела е живота на най-малко 390 души, а близо 2000 са ранени, според данните на ООН. Хиляди мъже, жени и деца са принудени да бягат от домовете си, а населението се страхува, че боевете ще се увеличат в дните преди началото на свещения месец Рамазан. Независимо от твърденията на воюващите страни - битката се води не заради идеологически мотиви, а заради жажда за власт. А външните сили се отнасят към Либия като към поредното \"игрище\" за разгръщането на нова прокси-война, в която се решават много по-мащабни конфликти.     Човекът, чиито сили държат Триполи под обсада, е фелдмаршал Халифа Хафтар. Преди 50 години като младши офицер той участва в преврата, който води Муамар Кадафи на власт. Сега 76-годишният командир изпраща войската си през пустинята от Бенгази, за да завладее Либия за себе си. Защитата на столицата се поддържа от разпокъсани военизирани групи, които поддържат преходното правителство, признато от ООН. Хафтар, Москва и Рияд Халифа Хафтар има множество приятели зад граница. Подкрепян е от Москва, но разчита и на мълчаливото одобрение от Париж, където се лекуваше преди година. Основните му поддръжници са Саудитска Арабия, Египет и Обединените арабски емирства. Дни преди началото на офанзивата към Триполи, Хафтар се срещна с крал Салман и престолонаследника принц Мохамед бин Салман в Рияд. Това беше първата визита на либийски ръководител в двора на Саудитска Арабия от над петдесет години. От своя страна, ОАЕ подкрепят силите на Хафтар с военновъздушна техника и близо 100 бронетранспортьори, според доклад на експерти към ООН. В него се твърди, че ОАЕ вероятно са помогнали на Хафтар да построи авиобаза в Ал-Хадим. Една от машините, които подпомага силите на Хафтар, е произведен в Китай селскостопански самолет от серията АТ-802, който е трансформиран в лек щурмови самолет. ОАЕ са един от големите клиенти на този модел. CNN цитира свои източник от региона, според когото властите на Саудитска Арабия и Обединените арабски емирства са договорили помежду си отпускането на около 200 милиона долара за военната кампания на Хафтар, като част от средствата са предвидени за купуването на оръжия. Нито едно от правителствата не потвърждават информацията за финансова помощ в Либия. Противниците на Хафтар - т.нар. \"Правителство на националното съгласие\" - има признанието на ООН, но не разполага с много съюзници. Откакто е поело формалното управление на Либия през 2016 г., контролът му се разпростира почти единствено върху столицата. Институциите му са разкъсани от вътрешни конфликти, а властта е поставена в зависимост от паравоенни сили, които не са нито правителствени, нито национални. Хафтар и неговите съюзници обвиняват тези бойци в принадлежност към ислямски екстремистни групировки. Това твърдение се поддържа и от министъра на външните работи на ОАЕ Ануар Гаргаш, който обяви, че \"екстремистки милиции провалят опитите да се намери политическо решение в Либия\". Дипломатически източник от Обединените арабски емирства коментира пред CNN, че битката за Либия цели да прекрати катарското и турското регионално влияние - включително финансово - в региона. Руският фактор Не само враждите от Персийския залив се проектират върху територията на Либия. Руското присъствие в страната става все по-голямо. През ноември Халифа Хафтар посети Москва, където се срещна с военния министър Сергей Шойгу. Според журналистката Мери Фицджералд \"дипломатически Москва все още се старае да се представи като страна, която поддържа връзки с множество различни играчи в битката за власт в Либия\" и все още не е поставила всички свои залози на един конкретен фактор. Други анализатори обаче смятат, че Кремъл вече се е ориентирал към Хафтар, като дават за пример факта, че Русия блокира декларация на Съвета за сигурност на ООН, в която се призоваваше армията да спре военната си активност спрямо Триполи. Досегашният ръководител на американското командване за Африка ген. Томас Уолдхаузер заяви пред Конгреса, че руските договорки с Хафтар са обвързани с опит за достъп до огромния петролен пазар на Либия, съживяване на оръжейните доставки и получаване на достъп до териториите по брега на Средиземно море. От своя страна, администрацията на Доналд Тръмп изпраща противоречиви сигнали. На 7 април държавният секретар Майк Помпео обяви, че САЩ се противопоставя на военната офанзива на силите на Хафтар. Няколко дни по-късно обаче президентът Тръмп разговаря с Хафтар по повод \"текущите контратерористични усилия\". В съобщението на Белия дом се казваше, че Тръмп е признал \"значителната роля на фелдмаршал Хафтар в борбата с тероризма и подсигуряването на петролните ресурси на Либия\". Дългогодишният наблюдател на процесите в Либия Джеф Портър коментира, че американската подкрепа на Хафтар би му позволила да започне да изнася петрол под своя контрол, без да се притеснява, че САЩ може да се опита да го спре. Либийската история има и европейско измерение Франция и Италия се атакуват помежду си, като досегашният председател на Европейския парламент Антонио Таяни обвини Париж за \"историческите грешки\", които са довели до тежкото състояние на Либия. Франция твърди, че не е имала предварителна информация за плановете на Хафтар (което се оспорва от Рим), но все пак блокира опит за приемане на позиция на общо ЕС-ниво с призив за прекратяване на военната кампания. Либия е обект на интерес от френски, италиански и руски петролни компании. Хафтар заплашваше отдавна да се насочи към Триполи. След като успя да консолидира властта си върху територии с големи петролни залежи в източната част на Либия, в началото на 2019 г. започна похода си на запад. Той отказва да приеме опитите на ООН за провеждане на национална мирна конференция. \"Хафтар вероятно иска да влезе в столицата като \"спасител\" на страната си. Вярва, че населението е уморено от хаоса и ще го подкрепи. Чувства, че водачите на военизираните групировки нямат желание за война. Но може би надценява възможностите си, а и подценява съпротивата в Триполи, казва Артуро Варвели от италианския Институт за международни политически изследвания. Хафтар твърди, че целта му е да прочисти Либия от джихадистите и престъпните групировки. Проблемът е, че кампанията му не дава подобни резултати досега. Анализатори от Уест Пойнт посочват, че \"Ислямска държава\" е започнала да възвръща позициите си в Либия след загубата на територията, която държеше през 2016 г. Терористичната групировка е възстановила способностите си, преструктурирала е организацията си и връща самочувствието си, се казва в доклад нa Лаклан Уилсън и Джейсън Пак от Центъра за борба с тероризма през март 2019. В последното си съобщение лидерът на ИДИЛ Абу Бакр ал-Багдади поздрави привържаници на групировката, които организираха атент в Ал-Фукаха пред месец. Преди дни сили на ИДИЛ атакуваха база на Хафтар край Сабха, като броят на жертвите е стигнал до 9 души. \"Ислямска държава\" се развива най-добре на територията на хаотични военни конфликти, които дават възможност на терористите да се внедрят и да завземат контрол над все повече ресурси. Превземането на Бенгази отне на Хафтар няколко години. Дори да успее да завладее Триполи по-бързо, запазването на властта в страна като Либия може би няма да продължи твърде много.", "date": "2019.05.06", "title": "Либия - новата площадка за прокси-войната"}
{"url": "http://www.classa.bg/%D1%81%D0%B2%D1%8F%D1%82/item/395227-%D1%81%D1%82%D0%B5%D0%B2%D0%BE-%D0%BF%D0%B5%D0%BD%D0%B4%D0%B0%D1%80%D0%BE%D0%B2%D1%81%D0%BA%D0%B8-%D0%BF%D0%B5%D1%87%D0%B5%D0%BB%D0%B8-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8-%D0%B2-%D1%81%D0%B5%D0%B2%D0%B5%D1%80%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F", "text": "Кандидатът на управляващата коалиция в Северна Македония Стево Пендаровски убедително води на президентските избори в страната. Според данните от Държавната избирателна комисия (ДИК) при 90% преброени изборни протоколи Пендаровски води с близо 40 хиляди гласа пред кандидата на ВМРО-ДПМНЕ Гордана Силяновска-Давкова. Пендаровски има 380 946 гласа (52,38%) среущи 320 393 гласа (44,06%) за Силяновска. Невалидните гласове са 25 909 - 3,56% от общия брой. Самият Пендаревски заяви в победното си обръщение към своите привърженици, че ще бъде президент на държава, от която македонците няма да се срамуват.  \"Благодаря на всички македонци, албанци, роми, турци, босненци, власи и всички, които решиха да направят кристално чисти избори, за да продължим напред заедно. Това днес беше нашата достойна победа, това беше нашия мъдър народ, който се обедини независимо от етническа или политическа принадлежност\", заяви той. По неговите думи, резултатът от изборите означава „гарантиран път напред, към НАТО и ЕС“. Пендаровски заяви, че ще се придържа към върховенството на закона и ще бъде фактор за стабилност. Той благодари за подкрепата на премиера Зоран Заев, както и на своите противници Гордана Силяновска-Давкова и Балерим Река. Въпреки че победи и на първия тур, победата на Пендаровски до голяма степен се дължи на гласовете на етническите албанци, които на предния тур гласуваха за Бленим Река. От ВМРО-ДПМНЕ, на свой ред, обявиха, че тези избори са началото на края за премиера Зоран Заев. \"Водим в много общини. Народът иска справедливост. Властта е детронирана. Регистрирани са голям брой нередности. Работи се за изборен инженеринг на властта, заяви генералният секретар на ВМРО-ДПМНЕ Игор Янушев след края на втория тур на президентските избори в страната. Той заяви също така, че няма никакво съмнение, че тази власт губи за разлика от първия тур и че в неделя са регистрирани голям брой нередности в Щип, Прилеп, Ново Село, Битоля, Радовиш и др. \"За ВМРО ДПМНЕ всичко освен победа на Гордана Силяновска-Давкова ще означава изборен инженеринг, насилие и подкупи. ВМРО-ДПМНЕ се връща през парадния вход, падането на Заев започна\", коментира още Янушев. Междувременно председателят на ДИК Оливер Дерковски допълни, че изборният ден е преминал спокойно и без сериозни инциденти, които да повлияят на изхода от гласуването. Общо 1 808 131 граждани, включени в избирателните списъци, можеха да упражнят правото си на глас в 3 488 избирателни секции в страната и 32 зад граница. Те бяха отворени в 7:00 часа местно време (8:00 часа българско време) и останаха на разположение на гласоподавателите до 19:00 часа местно време (20:00 часа българско време). Вторият тур на президентските избори бе следен от 3 381 местни и около 520 чуждестранни наблюдатели, акредитирани от ДИК. Разрешение за следене на процеса на гласуване получиха наблюдатели от посолства на множество държави, като Руската федерация, Франция, Великобритания, Швеция, Унгария, Италия, Албания, Словакия в Македония. Стево Пендаровски е издигнат от две от най-големи политически сили в държавата - управляващият Социалдемократически съюз на Македония (СДСМ) на премиера Зоран Заев и Демократичният съюз за интеграция (ДСИ), начело на който стои албанецът Али Ахмети. И двете партии са коалиционни партньори в правителството. Това е втори опит за него в надпреварата за президентския пост на югозападната ни съседка, след като през 2014 година също се яви на изборите и отново достигна до балотажа, където обаче загуби с 36 000 гласа от настоящия президент Георге Иванов. Кой е Стево Пендаровски Стево Пендаровски е роден в Скопие през 1963 година. Завършва „Право“ в Скопския университет в 1987 година. Впоследствие става магистър в Института за социологически и политико-правни изследвания към същия университет. Там защитава докторат на тема „Външна политика и политика по сигурност на ЕС и малките държави: Рамката на националния дискурс“. По-късно става доцент в Университета „Американ колидж“ в Скопие, където преподава предмети като международна сигурност, глобализация, световната политика и САЩ, международни организации и институции, външна политика, тероризъм. Автор е на редица книги и трудове, публикувани в Република Македония и чужбина. В политиката влиза като ръководител на Аналитично-изследователското управление на Министерството на вътрешните работи и помощник на министъра по въпросите за връзки с обществеността. През 2001-2004 и 2005-2009 е съветник по национална сигурност и външна политика на двама различни президенти - Борис Трайковски и Бранко Цървенковски, а междувременно през 2004-2005 е председател на Държавната избирателна комисия. Убеден атлантик, през 2017 г. Стево Пендаровски бе назначен за национален координатор за НАТО, където го завари и номинацията за кандидат за президент.    ", "date": "2019.05.06", "title": "Стево Пендаровски печели президентските избори в Северна Македония"}
{"url": "http://www.classa.bg/%D1%81%D0%B2%D1%8F%D1%82/item/395228-%D0%B0%D0%B2%D1%81%D1%82%D1%80%D0%B8%D0%B9%D1%81%D0%BA%D0%B8%D1%8F%D1%82-%D0%BA%D0%B0%D0%BD%D1%86%D0%BB%D0%B5%D1%80-%D0%BD%D0%B0%D1%81%D1%82%D0%BE%D1%8F%D0%B2%D0%B0-%D0%B7%D0%B0-%D0%BD%D0%BE%D0%B2-%D0%B4%D0%BE%D0%B3%D0%BE%D0%B2%D0%BE%D1%80-%D0%B7%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D1%81%D1%8A%D1%8E%D0%B7", "text": "С призив за нов договор за Европейския съюз сложи началото на предизборната кампания за Европейски парламент на Австрийска народна партия (АНП) нейният председател Себастиан Курц, който оглавява коалиционното правителство на страната, съставено от консервативната АНП и крайнодясната Партия на свободата. Той изтъкна, че след приемането на Лисабонския договор през 2007 г. много неща са се променили в Европа, като в тази връзка посочи дълговата криза, кризата с еврото, мигрантската криза, климатичната криза, както и хаоса около Брекзит. Европейският съюз не е излязъл от поредицата кризи, поради което се налага и заключението, че е необходим нов договор, тъй като сегашният не е актуален, заяви Себастиан Курц. Според него по-конкретно институциите трябва да бъдат рационализирани като бъде намален техният състав, санкциите да бъдат по-остри, законодателството в областта на конкуренцията да бъде преразгледано и да се постави фокус върху ключови области като външната политика и сигурността.\"Необходим е нов договор с ясни санкции за страните-членки, които генерират дългове, наказания за държави, които не регистрират незаконни мигранти и ги пропускат, както и тежки последици при нарушения на върховенството на закона и либералната демокрация\", категоричен бе австрийският политик. Той призова също Европейският парламент да се базира само в Брюксел, а не както е сега в Брюксел и в Страсбург, с което засегна една деликатна тема.Според политическите наблюдатели френският президент Еманюел Макрон няма никога да се съгласи на подобна стъпка. \"Макрон се изявява като реформатор. Който настоява за реформи, трябва да ги прави там, където най-много боли\", заяви Курц в тази връзка. Под въпрос е дали предложението за отпадането на Страсбург като официално седалище на Европарламента би било прието благосклонно във Франция и Германия, тъй като Страсбург има символичен заряд като място на германско-френското помирение. Всъщност Курц не желае да променя каквото и да било в инстуционалната архитектура на Евросъюза, но иска намаляване на броя на еврокомисарите - в бъдеще всяка страна да не може автоматично да има еврокомисар, като номинирането трябва да бъде на основата на справедлива ротационна система. Като цяло австрийският канцлер обвини ЕС в склонност към свърхрегулиране.\"Днес вече има повече еврокомисари от задачи за изпълнение. Всеки път, когато в Европа възникне проблем, се предлага създаването на нов орган\", посочи той. Освен това е необходима смяна на поколенията в ръководството на Евросъюза. Преструктурирането на ЕС следва да бъде решено тази година. „Трябва възможно най-бързо след изборите да се осъществи не само смяна на личностите, но също съдържателно преструктуриране\", посочи Курц, с което индиректно намекна за оттеглящия се председател на Еврокомисията Жан-Клод Юнкер. „Благодарен съм на всички, които са направили много за ЕС. Това, което е нужно сега, е смяна на поколенията в ръководството.” Предвид някои призиви в последно време за алианс на Европейската народна партия (ЕНП) с популистки и националистически партии (такъв призив отправи и унгарският премиер Виктор Орбан) Себастиан Курц посочи, че десните популисти не са съюзници на партиите от дясноцентристката ЕНП, към която принадлежи и Австрийската народна партия, в Европейския парламент. \"Целта ни е да направим ЕС по-добър, а не да го унищожим или да си играем с фантазии за излизане от него\", изтъкна Курц. Не искаме да оставим Евросъюза в ръцета на крайните леви или десни сили. Необходима е силна центристка политика, подчерта той. Като нереалистично бе определено от него намерението за създаване на обща армия на ЕС. \"Държавите няма да са готови да предоставят на Брюксел да решава за изпращането на военнослужещите им в кризисни райони.\" По този въпрос Себастиан Курц зае позиция обратна на застъпваната от кандидата на Европейската народна партия Манфред Вебер за председателския пост на ЕК, който подкрепи заедно с кандидата на Алианса на либералите и демократите за Европа Ги Верхофстад идеята за обединяване на военните ресурси, предложена от френския президент Еманюел Макрон и германския канцлер Ангела Меркел. Позицията му по този въпрос е по-близка до тази кандидатите на Прогресивния алианс на социалистите и демократите, Франс Тимерманс, и на Зелените, Ска Келер, които изразиха съпротива срещу плановете. Курц обаче смята, че е необходимо тясно сътрудничество при вземането на решения във военната област или при покупката на въоръжения, като по този начин могат да бъдат спестени милиарди.Интересно е да се отбележи, че позициите на лидера на австрийските консерватори и кандидатът на ЕНП за председател на ЕК Манфред Вебер се разминават и по друг ключов въпрос - изграждането на газопровода \"Северен поток - 2\". Докато Вебер нееднократно се изказва против проекта и смята да го блокира, ако бъде избран, тъй като по думите му се увеличава зависимостта от руския газ, то на съвместна пресконференция с премиера на Бавария Маркус Зьодер (на 3 май) във Виена Курц обяви, че правителството му дава положителна оценка на проекта \"Северен поток-2\". Той посочи, че в проекта участва австрийската нефтогазова компания OMV, и заяви, че това е важно за енергийната сигурност на страната.Тази позиция австрийският канцлер заяви и след срещата с президента на Съединените щати Доналд Тръмп през февруари т.г. Тогава той обяви, че Австрия е заинтересована от сигурни доставки на газ и оценява стойността на руския газ като по-привлекателна, в сравнение с цената на доставките на газ от САЩ. В интервютата в медиите, дадени в началото на предизборната кампания Себастиан Курц посочи също, че трябва значително да се подобри конкурентноспособността на ЕС. В сферата на електромобилността и изкуствения интелект е необходимо да обединим усилията си както и да променим съществуващото законодателство на Европейския съюз в областта на конкуренцията, така че да не пречим на европейските компании, когато те се издигат до нивото на международни шампиони, посочи Курц.След провала на Трансатлантическо партньорство за търговия и инвестиции (ТПТИ) трябва в най-кратък срок да се създаде нова основа на сътрудничество със САЩ?. \"Изпитваме несигурност в отношенията с американците, несигурност, свързана с Брекзит, имаме предизвикателна в геополитически план ситуация с Русия. Тези неща силно вредят на нашата икономика\", заяви австрийският политик. Призивът на канцлера Себастиан Курц за нов договор на ЕС срещна съпротива в лицето на по-малкия коалиционен партньор Партията на свободата. \"Новият договор на ЕС би могъл да означава отмяна на принципа на единодушие и още по-голямо централизиране на ЕС\". Това заяви, цитиран от днешните местни медии, водачът на листата на Партията на свободата за изборите за ЕП, който е генерален секретар на партията Харалд Вилимски В предизборната кампания вече става ясно, че има различни позиции по важни за бъдещето на ЕС въпроси както между управляващите коалиционни партньори в страната така и между Австрийската народна партия и кандидатът на Европейската народна партия Манфред Вебер за председател на ЕК.  ", "date": "2019.05.06", "title": "Австрийският канцлер настоява за нов договор за Европейския съюз"}
{"url": "http://www.classa.bg/%D1%81%D0%B2%D1%8F%D1%82/item/395229-%D0%B7%D0%B0%D1%80%D0%B0%D0%B4%D0%B8-%D1%80%D1%83%D1%81%D0%B8%D1%8F-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D1%8A%D1%82-%D1%81%D0%B5-%D0%BE%D1%82%D0%BA%D0%B0%D0%B7%D0%B0-%D0%B4%D0%B0-%D0%BE%D1%82%D0%B3%D0%BE%D0%B2%D0%B0%D1%80%D1%8F-%D0%BD%D0%B0-%D0%B2%D1%8A%D0%BF%D1%80%D0%BE%D1%81%D0%B0-%D0%B7%D0%B0-%D0%B1%D0%B0%D0%B7%D0%B8%D1%82%D0%B5-%D0%B2-%D0%B3%D1%80%D1%83%D0%B7%D0%B8%D1%8F", "text": "Говорителят на Пентагона Ерик Пахън отказа да коментира възможността за създаване на американски военни бази в Грузия. Той нарече Грузия „ключов стратегически партньор на САЩ“ и обяви редица „затворени дискусии“ с Тбилиси. В същото време Пахън подчерта, че Пентагонът ще запази тайната на съдържанието на преговорите, „особено като се вземат предвид регионалните заплахи от злонамерени сили като Русия“. Пахън каза, че тези „злонамерени“ страни се опитват да „преначертаят границите със сила“. САЩ увериха, че подкрепят териториалната цялост на Грузия и стремежа ѝ да стане член на НАТО. Съединените щати помагат за подготовката и въоръжаването на грузинската армия в продължение на почти две десетилетия. През 2018 г. се съобщи, че САЩ ще построят военно летище в Грузия.  ", "date": "2019.05.06", "title": "Заради Русия Пентагонът се отказа да отговаря на въпроса за базите в Грузия"}
