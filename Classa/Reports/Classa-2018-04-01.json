{"url": "http://www.classa.bg/%D1%81%D0%B2%D1%8F%D1%82/item/380354-%D1%84%D1%80%D0%B0%D0%BD%D1%86%D0%B8%D1%8F-%D1%80%D0%B5%D1%88%D0%B8%D1%82%D0%B5%D0%BB%D0%BD%D0%B0%D1%82%D0%B0-%D0%B1%D0%B8%D1%82%D0%BA%D0%B0-%D0%B7%D0%B0%D0%BF%D0%BE%D1%87%D0%B2%D0%B0", "text": "          Животът на французите може да стане доста неуютен през следващите седмици. С боклуци по тротоарите - заради стачката на службите по чистотата; без електричество в производството - защото енергийните синдикати обявяват прекъсване на работата; без влакове - заради стачката в държавната железопътна компания. Всички тези мерки на синдикатите са техният отговор на следващия рунд от реформи на президента Еманюел Макрон. Служителите на френската авиокомпания Ер Франс също се готвят да продължат стачните си действия.     Четири месеца синдикатите близаха раните си - не им беше никак лесно да преглътнат тежкото си поражение в стачките от есента на 2017 година. Тогава те успяха да откопчат от правителството дребни отстъпки по отношение на трудово-правната реформа, но не успяха да спрат либерализацията на френския трудов пазар. Обратното - на правителството му се удаде да разедини синдикатите и да задържи в определени граници недоволството на населението. Стачната мобилизация беше сравнително слаба. Тази пролет обаче всичко изглежда по-различно.     Преди решителната битка синдикатите не само демонстрират по-голяма сплотеност, отколкото миналата есен, но излизат и с амбициозна програма. В центъра на протестите е задлъжнялата с 45 милиарда евро държавна железопътна компания, която трябва да бъде санирана. Реформата предвижда по-малко привилегии за новоназначените служители - например да не излизат в пенсия 10 години преди навършването на редовна пенсионна възраст. Синдикатите приемат това като фронтална атака и планират дългосрочна стачка, която ще започва на 3 април и ще продължи три месеца - на всеки три работни дни ще има по два дни стачка.   Също на 3 април ще прекъснат работа и службите по чистотата - в редица региони на Франция служителите им излизат в безсрочна стачка. В центъра на протестите и тук е пенсионната възраст: искането на синдикатите е служителите от бранша да излизат в пенсия поне 5 години по-рано, а за някои дейности, вредни за здравето, 10 години преди навършването на редовна пенсионна възраст.     В продължение на цели три месеца смятат да стачкуват и служителите в електро- и газоснабдяването. Те пък настояват за по-добро заплащане. Също както и служителите на Ер Франс, които настояват за вдигане на заплатите им с шест процента.     Синдикатите ще се опитат да притиснат правителството, атакувайки го от няколко страни едновременно. Най-сериозната опасност за Макрон и премиера Едуар Филип дебне от стачката на железниците. Наистина анкетите сочат, че повечето французи одобряват премахването на привилегиите на железничарите, но експертите предупреждават, че ако общественият живот във Франция бъде парализиран повече от две седмици, французите ще започнат да се тревожат. С други думи - ще се увеличи и натискът върху правителството за отстъпки.   Примери от миналото не липсват. Френските медии често припомнят есента на 1995 година, когато младият премиер Ален Жупе се опита да наложи амбициозна пенсионна реформа, която също предвиждаше отнемане на привилегиите на служителите в държавните железници. Продължилата седмици наред стачка парализира обществения живот в страната, а правителството беше принудено да отстъпи.       Въпреки многобройните паралели има обаче и редица важни различия. За разлика от президента Жак Ширак през 1995 г., Еманюел Макрон излезе с програма за реформи още в предизборната си кампания през 2017. Според допитванията до общественото мнение, се е повишил делът на французите, които - след десетилетия дебати - най-после приемат, че реформите са необходими.   В сравнение с реформите на Шрьодер навремето в Германия, френското правителство подхожда по-предпазливо. На фона на високата задлъжнялост, Макрон възнамерява до 2022 да съкрати само 120 хиляди души от близо 5,6 млн. служители в държавната администрация.   Малцина експерти се осмеляват да правят прогнози за изхода на сегашното премерване на силите. Политическата динамика във Франция е твърде непредвидима. Ясно е обаче, че ако правителството отстъпи пред натиска на улицата, с планираната за 2019 година, и най-важна за Макрон, пенсионна реформа ще бъде свършено.", "date": "2018.04.01", "title": "Франция: решителната битка започва"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380355-%D1%81%D1%83%D0%B5%D0%B2%D0%B5%D1%80%D0%BD%D0%B8-%D0%BB%D0%B8-%D1%81%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-75-%D0%BE%D1%82-%D0%BD%D0%B0%D1%81-%D0%B2%D1%8F%D1%80%D0%B2%D0%B0%D1%82-%D0%BD%D0%B0-%D0%B1%D0%B0%D0%B1%D0%B0-%D0%B2%D0%B0%D0%BD%D0%B3%D0%B0,-%D0%BD%D0%BE", "text": "Българите сме доста суеверна нация, показа през седмицата проучване на Изследователски център „Тренд\". Спазваме различни суеверни ритуали, вярваме в конспирации. Какви са данните? На въпроса суеверни ли сме, може да отговорим твърдо „Да\". Оказва се, че 73% от българите чукат на дърво срещу нещастие, 12% хвърлят сол за късмет, а 35% носят червен конец против уроки.      Най-голямо доверие гласуваме на пророчествата на баба Ванга, 75% от българите вярват на пророчицата.      След нея се нареждат извънземните – 29% от нас вярват в съществуването им, а някои дори са се срещали с тях. В правенето на магии са убедени над 40%, а повече от половината българи смятат, че има хора, които могат да лекуват със свръхестествени способности.      Относно световните конспирации – 40% от хората у нас вярват в съществуването на тайно общество, което управлява света. Това виждане споделят почти половината от хората с висше образование. Като конспирацията, в която са убедени 66% от участвалите в проучването, е изкуственото създаване на болести – с цел продажба на нови лекарства, предава Нова телевизия. Дали има живот след смъртта? Повечето българи не вярват в съществуването на \"ада\" и \"рая\".      Но пък по-голямата част от жените, взели участие в проучването, са убедени в прераждането. „За съжаление вярването в магии показват, че ние живеем изключително несигурни.      Съвременните хора се плъзгат по повърхността – освен че сме склонни да интерпретираме сложните събития с прости обяснения, ние не се информираме допълнително\", коментира психологът Росен Йорданов.      „Това, което наблюдавам в социалните мрежи, е, че те споделят откровено фалшиви новини, а в същото време започват бурни коментари, показва, че дори и хората с висока степен на образование не са защитени от проникването и вярването в такъв тип конспирации и фалшиви новини от всякакъв спектър на живота\", коментира социологът Евелина Славкова.", "date": "2018.04.01", "title": "Суеверни ли са българите? 75% от нас вярват на баба Ванга, но..."}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/380348-%D0%B1%D0%B0%D0%BD%D0%BA%D0%BE%D0%B2-%D1%81%D1%8A%D1%8E%D0%B7-%D0%B8-%D0%B5%D0%B2%D1%80%D0%BE%D0%B7%D0%BE%D0%BD%D0%B0-%D1%81%D0%B0%D0%BC%D0%BE-%D0%B5%D0%B4%D0%BD%D0%BE%D0%B2%D1%80%D0%B5%D0%BC%D0%B5%D0%BD%D0%BD%D0%BE", "text": "Представете си, че мъдростта на европейските институции беше създала банковия съюз (eдинния надзорен механизъм, който следи състоянието на най-големите банки в държавите членки) още през 2013 година, както и че България се е присъединила към механизма. Макар на европейско наблюдение да са само трите най-големи институции, формално внимание може да се обърне и на някоя по-малка. Така тревожните разкрития на пресата, че Корпоративна търговска банка (КТБ) кредитира свързани лица и манипулира счетоводните си книги далеч отвъд позволеното, веднага щяха да станат европейски проблем. Резултатът едва ли щеше да е много по-различен от случилото се в действителност. С тази разлика, че вместо да се церемони и да се чуди откъде да започне, европейският надзорен орган щеше директно да я затвори, а не да организира и координира медийни публикации, полицейски рейдове в офисите на банката и да подплаши Цветан Василев дотам, че да избяга в чужбина. Просто щеше да разпореди на България: „отнемете лиценза на тази банка\". Проблем на правителството и БНБ щеше да е как да организират „приключването\" на практика. Фондът за гарантиране на влоговете щеше да покрие вземанията до 100 000 евро, получавайки заем от правителството, който с времето ще се плати от търговските банки с вноските им към него. А сега си представете, че този сценарий се пренесе върху далеч по-голяма банка, каквито са сегашните институции от топ 5 на системата. Правилно или грешно, решението за отнемане на банков лиценз би се взело на хиляди километри оттук, а българските власти биха отговаряли единствено за неговото изпълнение. Това е кошмарът на българските политици и на родната централна банка. Доскоро за тях това беше отказ от суверенитет, а за поддръжниците на присъединяването към еврозоната с всички средства подобно развитие само ще подобри управлението на банките и здравословно би пречистило системата от останалите „гнили ябълки\", ако има такива. В изказване по време на парламентарния контрол миналата седмица финансовият министър Владислав Горанов обясни, че правителството работи активно за присъединяване към ERM II, което е необходима стъпка, за да продължи страната към еврозоната и банковия съюз. Поставена по този начин, новината говори, че банковият съюз върви в пакет с еврозоната, а не преди това. Последното съответства и на по-стари изказвания на Горанов, който обясни, че влизане във валутния механизъм за наблюдение може да се очаква до края на годината. Самият процес обаче е обвит в потайност и на повърхността остават много въпроси без отговор, които дават повод за съмнение, че управляващите не желаят силно да приемем еврото, ако то е предшествано от банковия съюз. Възможно е и друго – по въпроса да се работи сериозно, но в пълна конфиденциалност. Основания да се допуска това дава отговор на финансовото министерство на искане по Закона за достъп до обществена информация, подадено от сайта economix.bg. В него се съобщава, че позицията на България (ако има такава) по евентуално присъединяване към банковия съюз не може да бъде обявена публично. „Не се релевират обстоятелства, които да обуславят надделяващ обществен интерес, а именно – чрез исканата информация да се цели разкриване на корупция и на злоупотреба с власт, повишаване на прозрачността и отчетността на министъра на финансите. Напротив, в настоящия случай, за да се защитят интересите на българската държава при преговорите, е необходимо да не се разкрива информация, която би могла да повлияе неблагоприятно.\" С такъв аргумент от Министерството на финансите са отказали да отговорят дали България има формирана позиция за присъединяване към банковия съюз преди еврозоната и каква е тя. Липсващото парче от пъзела тук е какво правят от Българска народна банка? Допускането на скрити инвеститори и такива без опит до приватизацията на Общинска банка показа, че централната банка далеч не е постигнала онази независимост, която се очакваше при смяната на Иван Искров с Димитър Радев. Но въпреки склонността към конформизъм дори и при Искров БНБ се осмели да организира фронт срещу инициатива на правителството през пролетта на 2012 година. Тогава първият кабинет на ГЕРБ искаше да рефинансира падежиращ външен дълг със средства от валутните резерви, а БНБ убеди Европейската централна банка (ЕЦБ) да издаде комюнике, предупреждаващо за рисковете от подобно действие. Така най-вероятният сценарий пред България е страната да се присъедини към банковия съюз чак след като стане член на самата еврозона и българската банкова система получи достъп до програмите за рефинансиране от ЕЦБ.", "date": "2018.04.01", "title": "Банков съюз и еврозона - само едновременно"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/380350-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D1%80%D0%B8-700-%D1%85%D0%B8%D0%BB-%D0%BC%D1%8E%D1%81%D1%8E%D0%BB%D0%BC%D0%B0%D0%BD%D0%B8-%D0%B8%D0%BC%D0%B0-1300-%D0%B4%D0%B6%D0%B0%D0%BC%D0%B8%D0%B8-%D1%84%D1%80%D0%B0%D0%BD%D1%86%D0%B8%D1%8F-%D0%BF%D1%80%D0%B8-6-%D0%BC%D0%BB%D0%BD-%D0%BC%D1%8E%D1%81%D1%8E%D0%BB%D0%BC%D0%B0%D0%BD%D0%B8-%E2%80%93-1600-%D0%B4%D0%B6%D0%B0%D0%BC%D0%B8%D0%B8", "text": "    У нас няма разумен човек, който да не е наясно, че вървим към ислямизиране (и циганизиране) на Отечеството, бих добавил – и на Европа.   Това се потвърждава от статистиката, демографията и се вижда от последните акции и прояви на Чърчила от с. Банкя и на шефовете на ЕС.   В християнска православна България вече има около 1300 джамии при мюсюлманско население от 700 000 души. За сравнение, във Франция при 6 милиона мюсюлмани има само 1 600 джамии, 6 пъти (600%) по-малко в относителен брой. Всеки може да съобрази какво означава това – ислямизиране. Знаем какво става в Пазарджик, Търговище и Кърджали, например.     Преди време БТА съобщи за многобройни курсове у нас за изучаване на Корана. Колко са те в момента не е ясно. Имаме си акредитиран Висш ислямски институт в София (в Турция няма висш християнски университет), филиал на турски университет в Пловдив, разни полулегални училища и др.     Коранът, изучаван в тези курсове, е послание на Аллах, предадено чрез неговия пророк Мохамед под формата на знамения. Състои се от 114 сури и е свещената книга на исляма. Съдържа основите на тази религия, но и наставления и предписания за праведен живот (шариат, изписва се и като шериат).     Характерни за исляма са неистовата себеотдаваща се вяра и особеното отношение към тези, които изповядват друга религия, към така наречените неверници, към които спадаме, заедно с евреите и всички други неислямски конфесии, и ние, православните християни-българи.   В петата сура на Корана се заповядва: „О, вярващи, не взимайте юдеите и християните за ближни!“ (5:51).   В друга сура се казва: „Не вземайте за ближни своите бащи и братя, ако са предпочели неверието“ (9:23).   Нещо повече, още във втората сура по отношение на неверниците се настоява: „И се сражавайте с тях, докато не ще има заблуда и религията ще е на Аллах“ (2:193).   Заповядва се: „Сражавайте се с онези от дарените с Писанието, които не вярват в Аллах… и не изповядват правата вяра – докато не дадат налога (джизя) безусловно и с покорство“ (9:29).   Дарените със Светото писание (Светата Библия) са християните. По време на турското робство налога джизя (или джизие) са плащали безусловно и с покорство всички българи християни на възраст от 15 до 75 години. Данъкът се е събирал като откуп на друга вяра.    Размерът му през ХVІІ век е бил около 20 пари, или половин златен алтън (турска жълтица) на човек годишно, плащането можело да стане и с работа (ангария). После този размер нараснал няколко пъти.    Значи, ако приемем, че българското християнско население в Мизия, Тракия и Македония тогава е било 3,5 милиона, можем да пресметнем приблизително, че турците годишно са вземали от българите джизие около 25 тона чисто злато в пари или в труд. Не говорим за другите данъци, за еничарството и т.н.   В 47-та сура четем категоричното послание: „Когато не повярват – гибел за тях!“ (47:8).   За неверниците са предвидени мъчения и наказания: „За неверниците има болезнено мъчение.“ (58:4), „За неверниците има унизително мъчение.“ (58:5).   Самите наказания за неверниците са особено жестоки: „Да се отсекат ръцете и нозете им кръстом!” (5:33), т.е. ляв крак и дясна ръка и обратно. „Бийте ги по вратовете, бийте ги по всички крайници! (8:12), „За неверниците е мъчението на огъня.“ (8:14) и др.   В сурата „Нух“ даже има молитва към Аллах: „Господи мой, не оставяй на земята нито един неверник!“ (71:26). Според Тематичния индекс в изданието на Корана на български език от фондация „Тайба“ (1999 год.), в него има 29 указания за суровост към неверниците (вкл. християните), 46 насмешки към тях, 15 заплахи към тях и т.н. Всеки може да види.   Питам се, ако всичко това се прокламира, възприема и се внася в мотивацията за жизнено поведение, дали няма да се пристъпят правилата за толерантност и взаимна търпимост между различните вероизповедания у нас?   Дали тези курсове по Ислям със стотици курсисти ще се справят със задачата да представят тази религия в нейния нерадикален (неуахабитски) ракурс на себеотдаване в полза на човешкото и доброто у хората? Дали заплахите на агент Павел, агент Сава и агент Иван за политически бури, вотове на недоверие, протести, за съдене на държавата в Страсбург и т.н. са уместни в сегашния европейски контекст след събитията в Лондон, Париж и др., и дали отговарят на интересите на българското общество в момента и в бъдеще?", "date": "2018.04.01", "title": "В България при 700 хил. мюсюлмани има 1300 джамии. Франция при 6 млн. мюсюлмани – 1600 джамии"}
{"url": "http://www.classa.bg/%D1%82%D0%B5%D1%85%D0%BD%D0%BE/item/380349-%D0%BF%D0%BE-%D1%81%D0%B8%D0%B3%D1%83%D1%80%D0%B5%D0%BD-%D1%84%D0%B1", "text": "Социалните мрежи така дълбоко се вградиха в живота ни, че за много хора откъсването от фейсбук за няколко дни може да стане причина за житейска драма. Но едва ли си даваме сметка с какво плащаме свързаността, споделянето и намирането на отговор на всеки въпрос. Фейсбук е важен за връзка с близките ни, а за мнозина е неразделна част от работата. Безплатен и винаги ще бъде такъв, пише на заглавната му страница. Но както е известно, няма безплатен обяд. Могъщият софтуер, управлява който мрежата, събира данни за всеки потребител, за да бъде облъчен с колкото се може по-ефективно насочена реклама. Голямата цел е още с нейното излъчване той да кликне - да прочете информацията, да гледа видеото или да направи покупка. Личните данни са най-големият актив на технологичните компании, които стоят зад социалните мрежи. И въпреки че скандалът с Кеймбридж Аналитика ще доведе до регламенти за промени в начина, по който компаниите ги използват, най-добрата защита е всеки сам да контролира това, което показва в мрежата и с което може да бъде злоупотребено. Изтриването на профила във фейсбук е най-близкото до ума, но това е по-лесно да се каже, отколкото да се направи, след като все по-голяма част от социалния, а за някои и от професионалния живот се е пренесъл онлайн. Социалните мрежи имат объркващо много настройки за сигурност и повечето потребители дори не са стигали до тях, нито разбират за какво става въпрос. Например във фейсбук известна част от обясненията са свързани със сигурността, настройките са на английски език дори и в българския интерфейс. Нещо повече, мнозинството потребители дори не се интересуват от тях, докато някой не злоупотреби с профила им. За да не се стига до подобни моменти, е препоръчително всеки да знае какво огласява за себе си в социалните мрежи, особено във фейсбук, преди да е станало късно. Но да започнем още от самото начало - регистрацията. Фейсбук предлага да включите колкото се може повече данни за вас - от дата рождената, училищата, адреса и работните места, до най-различни подробности, свързани с личните предпочитания. Не е необходимо да попълвате всички данни, нито да ги показвате в публичния си профил, освен ако специално не държите на това. В края на краищата, ако искате да опишете подробно трудовата си кариера или си търсите работа - за си това има LinkedIn. Направете преглед на това какъв е общодостъпният вид на вашата страница в мрежата. Как става това? Влезте в своя профил и в долната част на основната снимка кликнете върху трите точки след опцията \"Преглед на дневника на дейностите\" и изберете \"Преглед като ...\". Така ще видите публичния вид на профила си и може да изтриете някои публикации, които смятате, че не са подходящи за всички. Също така и да ревизирате снимките си, за да ограничите възможностите за злоупотреби с тях. Това е особено важно за личности, които по един или друг начин участват в публичния живот. източник: Запознайте се с възможностите за настройки за сигурност на вашия профил След това влезте в менюто \"Настройки\" - натиснете стрелката в края на синята лента в горната част на профила и изберете \"Дневник и отбелязвания\". Там можете да зададете ограничения за това кой да публикува съобщения върху вашата страница, както и кой да вижда вашите публикации. Някои от ограниченията се дублират с тези в раздел \"Поверителност\". Оттам може да зададете полезни настройки като тази кой да вижда вашите приятели. Можете да ограничите те да са видни само от вас, като останалите ще виждат само общите приятели, които имат с вас. Също така е препоръчително да ограничите и достъпа на външни лица до телефонния си номер и електронната поща, които сте представили в своя профил. Вместо да ровите в настройките, много бързо можете да проверите какво е състоянието на сигурността във вашия профил, ако кликнете върху кръгчето с въпросителния знак, разположено в десния край на синята лента. От падащото меню изберете \"Кратки пътища към поверителността\" където ще хвърлите поглед върху основните неща, а ако искате да разберете и направите повече, изберете \"Основни принципи на поверителността\". Ще бъдете препратени към отделен раздел, в който на български език са описани начините за защита и споделяне на информацията, както и какво да правите, ако профилът ви бъде хакнат. източник: В раздела \"Основни принципи на сигурността\" ще получите повече обяснения за различните възможности за защита на данните във вашия профил Не забравяйте, че при пускането на каквато и да е публикация може да определите кой има право да я вижда, включително и да ограничите на кои от вашите \"приятели\" да не се показва. Направете ревизия на приложенията, до които имате достъп с вашия фейсбук профил. Редовна практика е най-различни доставчици на услуги като медии, видеоигри, платформи за търговия и други да предлагат, вместо да създавате отделен профил в тях, да се включвате с този от фейсбук. Избирайки това удобство, по инерция закачвате фейсбук профила си към тези услуги и приложения. Проблемът е, че съответно те получават достъп до вашата публична информация, включително приятелите ви и данните за контакт. Доставчиците на услуги обикновено показват текст, който съобщава до какви данни те получават достъп, но малцина обръщат внимание на това и просто кликват, за да продължат. По този начин с течение на времето може да се окаже, че сте влезли в мрежите на стотици най-различни приложения и услуги, които събират данните от вашия профил. Няма гаранция, че е невъзможна злоупотреба – дори и да не ги предоставят на трети страни, е възможно в резултат от хакерска атака те да бъдат отмъкнати. За да видите къде сте се закачили, влезте в Настройки и след това в раздела „Приложения\". Преценете кои са ви важни и ги оставете, другите изтрийте. Някои от приложенията имат настройки, които позволяват да зададете каква информация от вашия профил могат да използват. Имате и опцията изцяло да изключите възможността за фейсбук интеграция с приложения, сайтове и приставки. По този начин ще отрежете кардинално профила си от останалата интернет активност. От гледна точка на сигурността това е най-доброто решение. Изпробвайте го и ако нищо не ви липсва, останете на него.", "date": "2018.04.01", "title": "По-сигурен ФБ"}
{"url": "http://www.classa.bg/%D1%81%D0%B2%D1%8F%D1%82/item/380351-%D0%BF%D1%8A%D1%80%D0%B2%D0%B0%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B8%D0%B7%D0%B1%D1%83%D1%85%D0%B2%D0%B0-%D0%BF%D0%BE-%E2%80%9C%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%8F-%D0%B1%D0%B5%D0%B7-%D0%B4%D0%BE%D0%BA%D0%B0%D0%B7%D0%B0%D1%82%D0%B5%D0%BB%D1%81%D1%82%D0%B2%D0%B0%E2%80%9D,-%D1%82%D0%BE%D0%B2%D0%B0-%D0%B5-%D0%BC%D0%B8%D1%81%D0%BB%D0%B5%D0%BD%D0%B5%D1%82%D0%BE-%D0%BD%D0%B0-%D0%B0%D0%BD%D0%B3%D0%BB%D0%BE-%D1%81%D0%B0%D0%BA%D1%81%D0%BE%D0%BD%D1%81%D0%BA%D0%B8%D1%82%D0%B5-%D0%B8%D0%B7%D1%80%D0%BE%D0%B4%D0%B8%E2%80%A6", "text": "Между другото, Първата световно война избухва поради “подозрения без доказателства”. Това е англо-саксонското мислене – удряй, щом си по-силен и не им обяснявай на пигмеите.   Първата световна избухва, след като един сърбин от патриотична организация убива австро-унгарския престолонаследник.     Австро-Унгария обвинява за това Сърбия, която реално няма нищо общо. Сърбите разрешават пълно разследване, но гнусните англо-саксонци вече са си наумили да проливат кръв.     Сърбия приема и почти всички ултиматуми на Виена! Но въпреки това ония палят войната.     Фактът, че я губят, не променя факта как се пали.     С арогантно, безпардонно обвинение срещу невинна държава.   И да повторим –  ", "date": "2018.04.01", "title": "Първата световна избухва по “обвинения без доказателства”, това е мисленето на англо-саксонските изроди…"}
{"url": "http://www.classa.bg/%D1%81%D0%B2%D1%8F%D1%82/item/380352-%D0%B0%D0%BD%D1%82%D0%B8%D1%85%D1%80%D0%B8%D1%81%D1%82%D1%8A%D1%82-%D0%B5-%D0%B2%D0%B5%D1%87%D0%B5-%D1%82%D1%83%D0%BA", "text": "За православния човек (и християнина въобще) вярата в Антихриста представлява част от общозадължителната практика. Той може да бъде интерпретиран по различни начини, но Антихристът не съществува само за материалиста и за атеиста. Това е една от фигурите на християнския мироглед и християнската догматика. Апокалипсисът се намира в Свещеното писание, съответно всичко, което се казва там, е осветено от Дух.     Фигурата на Антихриста е свързана с християнското разбиране за времето. Христос идва на света преди последните времена, преди края на света. След неговото идване и създаването на неговата Църква, и след като неговите ученици я разпространяват сред цялото човечество, в някакъв момент настъпва времето на Антихриста. За сроковете се спори – едни казваха, че то вече е настъпило.      Но това, че предположенията за сроковете не са се потвърдили, не отменя Антихриста – значи изчисленията са били неправилни. Конкретизацията и интерпретацията на фигурата на Антихриста във връзка с историческите събития би могла да бъде невярна – но толкова по-зле за този, който е интерпретирал, а не за Свещеното писание.   Структурата на християнското разбиране за времето е неотменима. Христос е дошъл, прекарал е 33 години сред хората, основал е Църквата. След това започва строителството на християнския свят – кулминацията е достигната в християнизацията на Империята, провъзгласяването на римския император за Катехон. И след това идва Антихристът.   От православна гледна точка, Катехон (тоест, римският император, Византийската империя) представлява този, който удържа идването на Антихриста. У апостол Павел, във Второто послание към солунци, е описано, че идването на Антихриста „няма да се случи дотогава, докато не бъде отстранен сега Удържащият”. Тоест, Катехон. Той удържа още и границите на историята. Православният Цар – този, който стои на последния рубеж, пред Антихриста. И когато той пада и пробивът в битието е направен, идва Антихристът.   Идването на Антихриста се случва сега. Няма значение дали това ще стане след седмица, месец, 10, или 100 години. Никой не знае кога ще дойде Антихристът, но той непременно ще дойде. Защото той е смисълът на християнското разбиране на историята, на неговия предпоследен акорд.   Християнската история е съвкупност от логични твърдения: рай, грехопадение, борба на праведници и грешници за доминация над културата, обществото и епохата – и после спасение. Това е възглед за историята на смислите, а не на фактите.   Антихристът идва, когато християнството престава да бъде доминиращо, когато то престава да бъде имперско. Когато Царят пада, тогава пробивът в онтологията е отворен и Антихристът влиза.   Точно това се случва. Ние живеем без царе и империи, ние живеем с иманентен, материалистичен мироглед, който залива и Изтока и Запада.    Някои го възприемат пасивно (като нас, стенейки), а други се радват и се хвърлят към първите редици (американските глобалисти, Сорос, либералите). Последните не просто страдат от Антихриста – те са в авангарда на неговата армия. Те убиват Катехон, правят пробива във Великата стена, приближават неговото идване.   Когато Антихристът навлиза, вече няма ясна линия на барикадите. Какво ще защищаваме, когато той вече е вътре?   Ние сме тези, които страдат от Антихриста, те са тези, на които им е радостно от него (или им е все едно).", "date": "2018.04.01", "title": "Антихристът е вече тук"}
{"url": "http://www.classa.bg/%D1%81%D0%B2%D1%8F%D1%82/item/380353-%D1%81%D0%BC%D0%B5%D0%B5%D1%85%D1%82%D0%B5-%D1%81%D0%B5-%D0%BD%D0%B0-%E2%80%9E%D0%BC%D1%83%D0%BB%D1%82%D1%84%D0%B8%D0%BB%D0%BC%D0%B8%D1%82%D0%B5%E2%80%9D-%D0%B7%D0%B0-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BF%D1%83%D1%82%D0%B8%D0%BD-%D1%81%D0%B5%D0%B3%D0%B0-%D0%BF%D0%BE%D0%BB%D1%8E%D0%B1%D1%83%D0%B2%D0%B0%D0%B9%D1%82%D0%B5-%D1%81%D0%B5-%D0%BD%D0%B0-%D0%BF%D1%83%D1%81%D0%BA%D0%B0-%D0%BD%D0%B0-%E2%80%9E%D1%81%D0%B0%D1%80%D0%BC%D0%B0%D1%82%E2%80%9D-%D0%B2%D0%B8%D0%B4%D0%B5%D0%BE", "text": "На космодрума в Плесецк се проведе изпитание на междуконтиненталната балистична ракета “Сармат”. Изпитанието е напълно успешно. Видеоклипът с пуска е публикуван в социалните мрежи. \r\n     В посланието си до Федералното събрание Владимир Путин напомни на Запада, че са нарушили стратегическия ядрен паритет, когато са се оттеглили от договора за ПРО през 2002 г.; поради което Русия трябва да възстанови баланса, като разработи най-нови видове оръжия. \r\n   \r\n   Първоначално, на Запад се смееха на “руските анимационни филми за ракети”. Но сега не им е до смях. Смеехте се на мултфилмите? Плачете сега пред видеоклиповете. Сега с очите си може да видите предстартовата подготовка на „Сармат” и началната фаза на полета на ракетата. \r\n   \r\n   Бъдете уверени, че ако планирате да нападнете Русия, най-новата междуконтинентална балистична ракета (МБР) ще прелети до вас от Южния полюс и ще стовари върху вас с цялата си мощ десетте си ядрени бойни глави… \r\n   Страната ни не възнамерява да се включва в надпреварата на въоръжаването, но иска да запази рационално и ефективно способността си за отбрана. Инсталирате срещу нас вашите ПРО в Полша, ние пък срещу вас – нашето неуязвимо хиперзвуково оръжие. На Русия не са й нужни десетки милиарди долари за това. Ние икономисваме и ще ви изненадаме с асиметрични отговори. Равнището на оборудване на руските войски с модерни оръжия се е увеличило четирикратно за последните 5 години и сега възлиза на 58.9%. До 2020 г. вече ще бъде 70%. Е, какво може да предложите? \r\n   \r\n   Недостатъчно конкурентния ви F-35, нефункционираща невидима фрегата… С това ли ще ни изненадате? \r\n   Западните ястреби очевидно трябва да се поохладят. Тръмп зове за надпревара във въоръжаването, но подводниците му се забиват в леда, а на руските хиперзвукови ракети въобще няма с какво да отговори. \r\n   \r\n   Путин ни осигури мирно небе за много години напред. Развитието на въоръжените сили е една от ключовите задачи на президента на Русия, така че постиженията в отбраната ще бъдат още повече укрепени. А хибридната война на Запада с Русия ще стане предимно информационна. \r\n \r\n \r\n", "date": "2018.04.01", "title": "Смеехте се на „мултфилмите” за Владимир Путин? Сега полюбувайте се на пуска на „Сармат” (ВИДЕО)"}
{"url": "http://www.classa.bg/%D1%81%D0%B2%D1%8F%D1%82/item/380347-%D0%BE%D1%82%D0%B2%D0%BB%D0%B8%D1%87%D0%B0%D0%BD%D0%B8%D1%8F%D1%82%D0%B0-%D1%80%D0%B5%D1%88%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BA%D0%B8%D1%82%D0%B0%D0%B9-%D0%B7%D0%B0-%D0%B1%D0%BE%D1%80%D0%B1%D0%B0-%D1%81-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0", "text": "Преди да изчезне от луксозния си хотелски апартамент в Хонконг, китайско-канадският милиардер Сяо Джанхуа се слави с интереса си към жени-охранителки. Защо - не е ясно. Вероятно е харесвал женското обкръжение, а може би им се е доверявал повече, отколкото на мъжете.     Каквато и да е причината, екипът от телохранителки се оказва безпомощен, когато група от маскирани мъже нахлуват в апартамента му през януари 2017 г. и го отвличат. Източник на \"Ню Йорк Таймс\", запознат със записа от вътрешните камери за видеонаблюдение, твърди, че Сяо е изведен през лобито на луксозния хотел в инвалидна количка, с чаршаф върху лицето. По всяка вероятност мъжът е бил упоен, за да не се съпротивлява на похитителите си.   Малко след това се озовава в Китай, прехвърлен с кораб от пристанището в Хонконг.   Първоначалният сигнал за изчезването на Сяо, който е подаден в полицията от негов роднина, е оттеглен без обяснения. Самият милиардер по-късно публикува официална позиция, в която отрича да е бил отвлечен.   Една година след странния инцидент в Хонконг, Сяо не е напускал Китай.   Въпреки че не е обвинен в никакво престъпление, компаниите му се готвят да разпродадат активи за близо 24 милиарда долара под ръководството на правителството. С парите се очаква Сяо да върне дълговете си към китайски държавни банки.    Тази история не е уникална. През октомври 2015 г. агенти на китайските служби за сигурност отвличат книгоиздателя Ги Минхай (с шведско гражданство) от апартамента му в Тайланд. Няколко месеца по-късно той се появи по държавната телевизия на Китай и обяви, че се е предал доброволно на властите, за да бъде съден по разследване от преди 10 години за шофиране в нетрезво състояние.   През последните няколко години тези случаи започват да правят странно впечатление. През 2002 г. опозиционният активист Уанг Бингджан беше арестуван във Виетнам от китайските спецслужби, след което бе вкаран в затвор в родината си (и до днес не е пуснат на свобода). Две години по-рано известеният дисидент Пенг Минг бе отвлечен от Бирма и отново се озова зад решетките в Китай. Минг почина при подозрителни обстоятелства по време на престоя си в затвора.   Политиката на Пекин за насилствено репатриране на лица, които смята за китайски граждани (макар те да имат паспорти на чужди държави), става все по-активна.   Сред мишените на шпионската мрежа на Китай са могъщи бизнесмени, бивши ръководни кадри на Комунистическата партия, дисиденти и активисти.    Според западните разузнавателни служби това са явни белези на мащабна кампания.   Отвличанията стават толкова масови, че предизвикват опасения сред служители на Държавния департамент на САЩ. Въпреки че проблемът не е поставян официално пред Пекин, той се обсъжда постоянно на най-високо ниво, твърди източник на Foreign Policy от американското външно министерство.   Впрочем, Китай не е единствената страна, която си позволява подобно поведение. След атаките от 11 септември 2001 г. САЩ възприе тактиката на т.нар. \"извънредното предаване\" - политика на задържане на чужди граждани, обвинени в тероризъм, много от които бяха изпращани в затвори в трети страни и подлагани на груби мерки, включително изтезания.   Отвличанията на Китай се концентрират изключително върху бивши или настоящи китайски граждани, които вече живеят зад граница и са подозирани в корупционни практики или политически \"провинения\".    Всеки съотечественик дължи подчинение на Комунистическата партия, независимо къде живее, работи или учи.   Това, което притеснява западните служби, е фактът, че похищенията се случват на територията на ключови съюзници на САЩ. Основната тревога е, че Китай скоро ще опита да организира операция на американска земя. А може би това вече е факт?   Трудно е да се прецени кога Китай пуска в действие програмата за предаване на издирвани лица. До голяма степен проблемът се дължи на мълчанието на самите жертви и на техните роднини.   Един от първите подозрителни случаи датира от 2000 г., когато изчезна синът на бившия кмет на Сямън - Лан Менг. Китайският дипломат Чен Йонглин, който живее в изгнание в Австралия, обвини Пекин за насилственото дрогиране и отвличане на Лан.   Според Чен отвличането на младия мъж е организирано от властите с цел баща му Лан Фу да се принуди да се върне в Китай, където е подсъдим по корупционни обвинения. Фу действително се прибира в родината си през 2000 г. и сега излежава доживотна присъда.   Въпреки че твърденията на Чен са посрещнати със скептицизъм от страна на австралийските власти, агресивното поведение на китайските служби прави думите му все по-достоверни.   През 2014 г. Пекин обяви официално, че ще разшири обхвата на антикорупционната си кампания (известна като \"Ловът на лисици\") и ще атакува заподозрени лица, живеещи в чужбина. Според някои оценки над 3000 души са станали обект на репатриране по тази програма.  В Китай практиката с отвличанията и незаконното задържане е толкова обичайна и стандартизирана дисциплинарна процедура, че се е сдобила със собствено название \"шуангги\".   Службите за сигурност изолират заподозрените лица по корупционни разследвания (които често се преплитат с войните между вътрешнопартийните фракции), арестуват ги в секретни обекти и ги измъчват, за да се сдобият с бързи самопризнания.   Употребата на \"шуангги\" се увеличава рязко, откакто китайският президент Си Дзинпин задейства антикорупционната си стратегия.   Тактиката обикновено включва побой или упояване на жертвата, последвано от скоростното й довеждане \"у дома\". Вторият вариант е китайските агенти да заловят обекта на територията на чуждата държава и да го принудят да се върне в Китай \"доброволно\", за да не привлича излишно внимание на местните служби за сигурност. Най-често заплашват, че ако проговори, ще посегнат на семейството и приятелите му.   Подобни случаи са засичани не само в Хонконг, но и в Канада, Австралия и др.   Служител на канадските служби описва схема, подобна на \"моркова и тоягата\".    Китайските агенти обещават на съответния обект, че ще проявят снизхождение, ако се върне в Китай без обструкции. Колкото повече се съпротивлява той, толкова повече ескалират заплахите.   Предполагаемите провинения на жертвите са доста неясни. Голяма част от отвлечените в Австралия например са разследвани за корупция и отклоняване на средства от държавни фондове в Китай. Други обаче са политически дисиденти или хора, нарочени за врагове на държавата. Подобен е случаят с изчезването на журналиста Ли Джин от Тайланд, който се оказа разследван по секретно дело в Китай.   Ако службите на Си Дзинпин си позволят да репатрират хора от САЩ, това би могло да провокира сериозен международен скандал. Някои експерти обаче смятат, че подобен инцидент вече се е случил.   Преди около 5 години американското разузнаване попада на серия от изчезвания на китайски граждани, живеещи в САЩ. Броят на съмнителните случаи по това време е малък, не повече от шестима души.   Китай има официални правни канали за връщане на т.нар. \"икономически бегълци\". Преди около 3 години китайските власти са предали на американската прокуратура списък с 200 имена на лица, които настоява да бъдат екстрадирани. Китай и САЩ нямат двустранен договор, който да решава този въпрос, но Департаментът по вътрешна сигурност се съгласява да засили сътрудничеството.   Част от заподозрените в списъка на Пекин обаче не се вписват по никакъв начин в обектите на преследване от антикорупционната програма \"Лов на лисици\", които обикновено са богати и влиятелни икономически бегълци.   Започват да се появяват данни, че изчезналите китайски граждани са били принудени да напуснат САЩ под заплаха със саморазправа. Има серия от сигнали за засичането на китайски разузнавателни агенти около училища или резиденциите на изчезналите хора.   Дебатът дали тези случаи могат да се дефинират като недопустима шпионска активност или като \"извънредни предавания\" тече от няколко години в контраразузнаването на САЩ, стигайки до тогавашния директор на ФБР Робърт Мълър.   Официалната позиция на Държавния департамент на САЩ гласи, че \"САЩ няма да допусне да се превърне в убежище на престъпници\". Дипломатическата служба заявява готовност да сътрудничи на всяка страна, ако бъдат представени доказателства за престъпна дейност, но няма да приеме едностранни силови акции от чужди сили на своя територия.   Дискусията засяга и въпроса какво влиза в обхвата на понятието \"отвличане\". Дали в общата дефиниция може да се включи и простата заплаха за физическо насилие срещу дадено лице или негови близки?   И докато сред службите няма единодушие дали Китай би си позволил дързостта да похити човек на американска територия, то има широко съгласие, че чуждите служби използват рекет и заплахи, за да върнат жертвите си обратно в страната.   Анонимен събеседник на Foreign policy - роден в Китай, но с чуждестранно гражданство - разказва как е бил накаран да се върне през 2013 г. заради заплахите за мъчения срещу негови роднини, живеещи в Китай. След като той се прибира \"доброволно\", е задържан под домашен арест за 2 години.   В повечето случаи заплахите засягат съпругите, децата или възрастните родители на обекта.   \"Фразите, които използват, са много общи. Например, казват  \"За баща ти ще бъде най-добре, ако направиш това и това\" или \"Нали мислиш доброто на баща си?\" , казва източникът.   Агентите се опитват да играят и по патриотичната струна на жертвата си. \" Казват \"Нали си китаец, не искаш ли да помогнеш на родината си? \". А когато искат да те стреснат или уязвят, казват  \"Твърде много си се поамериканчил, вече не разбираш как стоят нещата в Китай\".   Ако тези опити не проработят, агентурата преминава към по-груби тактики - арести, побои, мъчения или заплахи срещу жените и близките на жертвата.   През януари 2018 г. бившият офицер на ЦРУ Джери Чун Шинг Ли, работил дълги години по линия на Китай, беше арестуван на летището в Ню Йорк. Ли напуска службата през 2007 г. след проверка за нерегламентиран достъп до класифицирана информация. Макар че не е обвинен в шпионаж, той е подозиран в предаване на важна информация за връзките на ЦРУ с китайски оперативни работници. Това е един от най-тежките пробиви в американското разузнаване от години насам.   Възможно е евентуалното рекрутиране на Ли да е помогнало на Пекин по-лесно да открива нарочените си жертви в САЩ. Има подозрения, че неговите данни са довели до ареста и екзекуцията на американски агент, който се е върнал доброволно в Китай.    ", "date": "2018.04.01", "title": "Отвличанията - решението на Китай за борба с корупцията"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380346-%D0%BF%D0%BE%D1%82%D0%BE%D0%BC%D1%86%D0%B8%D1%82%D0%B5-%D0%BD%D0%B0-%D0%B3%D0%B0%D0%BD%D1%8C%D0%BE", "text": "От известно време едно видео се върти из социалните мрежи и предизвиква коментари. Наше момче, българче, синче на татко милионер, разлива френско шампанско сред приятели купонджии в скъпия алпийски курорт Куршевел.              Гърми бутилка след бутилка „Моет\" (цена, според запознати, повече от 400 евро шишето), гърми и тоталният чалга-хит „Шушана\" (изпълнение на новата БГ звезда Наско Ментата), златната българска младеж се забавлява.         Коментарите са различни, но общо взето завършват с: вижте ги, внуците на Бай Ганьо!   Когато преди повече от 120 години излиза книжката „Бай Ганю. Невероятни разкази за един съвременен българин\", едва ли авторът е предполагал, че този герой ще го надживее и днес ще е един още по-съвременен българин.      Бай Ганьо излезе не само по-дълголетен от твореца си, но създаде поколение от деца, внуци и правнуци, които го надминават. Прадядото стискаше мускалите в пояса си, цепеше франковете на две, за да могат днешните му наследници да се пръскат с френско шампанско в скъпите алпийски курорти.         Днес потомците на Ганьо ги виждаме не само в това видео – те са всеки ден по шосетата, притискат ви с джипа си или карат срещу вас с мръсна газ. Внуците му фалираха банка и отмъкнаха безнаказано четири милиарда от джоба на всеки българин.          Отговорният за кражбите банкер, който има мустаците на дядо си, стои в Белград и оттам намига на ограбените – как да не речеш: „пишкин момче излезна, всинца ни преметна!\". Друг Ганьов внук е футболист със световна слава в миналото, днес борец за независимост на Каталуния. Потомък на Ганьо е патриот историк, за когото се разбра, че като директор на националния ни музей сключвал договори с фирми на дъщеря си. Екземпляр от породата на Ганьо даже стана министър – и то на културата, та дълго ще се помни със своята некултурност.      И в управлението на държавата ганьовци колкото искаш – един вицепремиер всяка седмица прави гаф след гаф, та трябва да го крият, да не се излагаме пред чужденците. „Ни мъ канят, че да ни съ изпуснъ!\" – така вицепремиерът отговори с характерния си диалект дали ще присъства на важната среща ЕС – Турция във Варна.     Бай Ганьо има не само внуци, а и внучки. Една ти идва веднага да я наречеш буля Ганьовица, друга – по-модерно: лейди Гана. Може да е бивша шампионка по художествена гимнастика, може да е съвсем млада – плеймейтка със силикон. Една такава силиконова лейди Гана каза в телевизионно шоу, че „макароните са храна за простолюдието\". Е, надмина дядо си, навремето той само обявяваше, че обича супа, защото чорбата е турско ядене.     Та ганьовци и гани имаме много, алековци ни липсват. Къде са внуците на Щастливеца? Да сте ги забелязали около вас? На улицата или в медиите, в блоговете, в социалните мрежи?     Даже писателя Алеко убиха повторно, когато преди години по идея на някакъв финансов министър сложиха образа му на банкнотата от сто лева. Единственият български писател безсребреник, който сам нарича себе си Щастливец, защото няма пари за цигари, стана емблема на столевката.     Днес ганьовците държат алековците в банковите си сметки, за да се поливат с шампанско в баровските курорти.   Мога да си представя как Алеко от столевката казва на приятеля си, поета Пенчо Славейков, от петдесетарката:     – Ех, Пенчо, внуците на моя Бай Ганьо ни туриха и двамата в джоба си, ама нейсе... запуши я!   Но кой да чуе гласа му, в тоя момент на купона гърми „Шушана\" и се отпушва ново шампанско.", "date": "2018.04.01", "title": "Потомците на Ганьо"}
{"url": "http://www.classa.bg/%D1%81%D0%B2%D1%8F%D1%82/item/380342-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5%D1%82%D0%BE-%D0%BF%D0%BE-%D1%81%D0%BB%D1%83%D1%87%D0%B0%D1%8F-%D1%81%D0%BA%D1%80%D0%B8%D0%BF%D0%B0%D0%BB-%D0%B5%D1%81%D0%BA%D0%B0%D0%BB%D0%B8%D1%80%D0%B0-%D0%BC%D0%BE%D1%81%D0%BA%D0%B2%D0%B0-%D0%B7%D0%B0%D0%B4%D0%B0%D0%B4%D0%B5-14-%D0%BD%D0%B5%D1%83%D0%B4%D0%BE%D0%B1%D0%BD%D0%B8-%D0%B2%D1%8A%D0%BF%D1%80%D0%BE%D1%81%D0%B0-%D0%BD%D0%B0-%D0%BB%D0%BE%D0%BD%D0%B4%D0%BE%D0%BD", "text": "Руското министерство на външните работи публикува списък с 14 въпроса, изпратени чрез посолството в Лондон, до британското външно министерство във връзка със случая Скрипал.    Това предадоха световните медии. Русия иска от Лондон обяснение защо й е отказано правото на консулски достъп до двама руски граждани, които са пострадали на британска територия. БЛИЦ припомня, че вчера стана ясно, че дъщерята на бившия двоен агент Сергей Скрипал - Юлия заяви от болницата, че иска да говори с руски консул.      Освен това Москва пита какви противоотрови са приложени на пострадалите и как тези антидоти са се оказали в британските медици на мястото на инцидента. Москва се интересува по какви критерии е установено, че става въпрос за \"руски произход\" на използваното в Солсбъри вещество и дали Великобритания има проби от бойното отровно вещество, което Лондон нарича \"Новичок\", уточнява БГНЕС.      Освен това Русия очаква отговор на въпроса дали проби от това вещество или негови аналози са разработвани във Великобритания. Москва също иска да знае на какво основание Франция е привлечена да сътрудничи в разследването на инцидента, при който са пострадали руски граждани, като какъв Париж участва в случая и дали Лондон е уведомил за това решение Организацията за забрана на химическите оръжия.      БЛИЦ припомня, че само преди няколко часа официалният представител на руското Министерство на външните работи Мария Захарова съзря тежка конспирация по случая „Скрипал\".", "date": "2018.04.01", "title": "Напрежението по случая \"Скрипал\" ескалира! Москва зададе 14 НЕУДОБНИ ВЪПРОСА на Лондон"}
{"url": "http://www.classa.bg/%D1%81%D0%B2%D1%8F%D1%82/item/380343-%D0%B5%D1%80%D0%B4%D0%BE%D0%B3%D0%B0%D0%BD-%D1%81%D0%BA%D0%BE%D1%87%D0%B8-%D0%BD%D0%B0-%D0%BA%D0%BE%D1%81%D0%BE%D0%B2%D1%81%D0%BA%D0%B8%D1%8F-%D0%BF%D1%80%D0%B5%D0%BC%D0%B8%D0%B5%D1%80-%D0%BF%D0%BE-%D1%87%D0%B8%D0%B8-%D1%83%D0%BA%D0%B0%D0%B7%D0%B0%D0%BD%D0%B8%D1%8F-%D0%BF%D1%80%D0%B5%D0%B4%D0%BF%D1%80%D0%B8%D0%B5-%D1%82%D0%B0%D0%B7%D0%B8-%D1%81%D1%82%D1%8A%D0%BF%D0%BA%D0%B0", "text": "Държавният глава на Турция Реджеп Тайип Ердоган отправи остри думи срещу министър- председателя на Косово Рамуш Харадинай заради освобождаване от длъжност на вътрешния министър и директора на разузнаването. Това предаде Anadolu Agency.      В изказване по време на конгрес на „Партия на справедливостта и развитието\" (ПСР) в квартал „Пендик\" в Истанбул Ердоган разкритикува Харадинай, уточнява Фокус.    „По чии указания предприе тази стъпка?\", попита Ердоган. Споменавайки, че Турция е втората страна, която признава независимостта на Косово през 2008 г., след САЩ, той добави: „Кога започнахте да защитавате тези, които извършиха преврат в Република Турция?\", след което увери, че ще бъде поискана сметка за тези действия.    В сътрудничество с косовското разузнаване, в четвъртък членове на МИТ арестуваха шестима души, за които се предполага, че отговорят за дейността на ФЕТО на Балканите. Те бяха предадени на Турция.", "date": "2018.04.01", "title": "Ердоган скочи на косовския премиер: По чии указания предприе тази стъпка?"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/380344-%D0%BA%D0%B0%D1%80%D0%B0%D1%8F%D0%BD%D1%87%D0%B5%D0%B2%D0%B0-%D1%80%D0%B0%D0%B7%D0%BA%D1%80%D0%B8-%D0%B4%D0%B0%D0%BB%D0%B8-%D0%B4%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D1%81%D0%B0-%D0%B1%D0%B5%D0%B7%D0%B4%D0%B5%D0%BB%D0%BD%D0%B8%D1%86%D0%B8", "text": "Не е вярно, че депутатите са безделници, те работят в комисии и по избирателните си райони и видяното в пленарната зала е много малка част от тяхната дейност. Това коментира в интервю за bTV председателят на Народното събрание Цвета Караянчева. Когато й бе напомнено, че именно лидерът на нейната партия ГЕРБ Бойко Борисов е използвал обидната квалификация по адрес на народните представители, тя отговори, че не е съгласна с премиера.      „Всеки един народен представител работи в избирателния си район, работи и тук в комисиите. Това, което виждат зрителите в залата, е само повърхността на работата на народните представители\", категорична беше Караянчева. Защо обаче рейтингът на парламента е толкова отчайващо нисък?        Според шефката на НС е проблем, че хората не разбират, че „депутатите също имат своите чувства, своето отношение\", „не са някакви извънземни\" и си има приятели. Затова и тя призова гражданите да дойдат и да видят как заседава Народното събрание, за да видят какво правят избраниците им. Тя обаче все пак призна, че проблем с качеството на дебата има: „Когато парламентът се използва за политически цели, а не за конкретни предложения, конкретни дебати...      Ние, политиците, сме малко сбъркани, когато гоним някаква цел не подбираме средствата\". В същото време обаче Караянчева беше категорична, че не съжалява за това, че е била груба като депутат: „Политическата битка го е изисквала\". Сега, като председател на парламента, се е променила: „Понякога ми е по-трудно да говоря, защото подбирам думите, с които се изразявам\".      Тя оглави Народното събрание след предизвикала известна изненада оставка на съпартиеца й Димитър Главчев, по-рано отнел думата на лидерката на БСП Корнелия Нинова. Караянчева призна, че не е имала време да откаже на предложението, но не мисли, че е сгрешила. Освен това и по-рано е управлявала над 200 човека – като директор на фабрика: „Няма лесни решения, но досега никога, когато нещо са ми предлагали да поема като ангажимент, никога не съм отказвала\".", "date": "2018.04.01", "title": "Караянчева разкри дали депутатите са безделници"}
{"url": "http://www.classa.bg/%D1%81%D0%B2%D1%8F%D1%82/item/380336-%D0%BE%D1%82%D0%BA%D1%80%D0%B8%D1%85%D0%B0-%D1%87%D0%BE%D0%B2%D0%B5%D1%88%D0%BA%D0%B8-%D0%BE%D1%82%D0%BF%D0%B5%D1%87%D0%B0%D1%82%D1%8A%D1%86%D0%B8-%D0%BD%D0%B0-13-000-%D0%B3%D0%BE%D0%B4%D0%B8%D0%BD%D0%B8-%D0%BD%D0%B0-%D0%B1%D1%80%D0%B5%D0%B3%D0%BE%D0%B2%D0%B5%D1%82%D0%B5-%D0%BD%D0%B0-%D0%BA%D0%B0%D0%BD%D0%B0%D0%B4%D0%B0", "text": "Археолози откриха 29 човешки следи от около 13000 години близо до бреговете на Канада, най-старите намерени досега в региона, които са принадлежали на най-ранните американски заселници.   Проучването, публикувано вчера в научното списание PLOS-ONE, е проведено от Университета на Виктория (Канада) след няколко разкопки на седимента по крайбрежието на остров Клаверт, в провинция Британска Колумбия.   С помощта на датиране с въглерод, измервания и подобрени фотографии експертите успели да идентифицират следите на трима различни индивида, за които се смята, че са двама възрастни и едно дете, ходили боси. Отпечатъците от техните арки, пръсти и пети били ясно видими, благодарение на слоевете пясък, чакъл и глина, които ги покрили по-късно и помогнали да бъдат запазени.   \"Тъй като този остров е бил достъпен само с лодка преди около 13 000 години, това означава, че тези, които са оставили отпечатъците са морски пътешественици, които използвали лодки, за да се движат, да се групират и търсят храна, за да живеят и да опознаят острова\", каза Дънкан Макларън, основен автор на проучването.   Откритията показват, че хората вече са били на тези брегове, когато светът е излизал от последната ледникова епоха. Към края на последния ледников максимум, морското равнище е било два или три метра по-ниско и, според експерти, населението е пътувало по крайбрежния маршрут от Азия към Северна Америка.   По това време гигантските ледници, които се издигали на континента са довели до спад на морското равнище и до появата на моста Берингия -понастоящем Берингово море, свързвал двата континента, което позволявало на хората да достигнат крайбрежните райони на Южна Канада. В момента голяма част от канадското крайбрежие на Тихия океан е покрита с гъсти гори, достъпни само с лодка, което прави трудно търсенето на археологически доказателства в подкрепа на теорията, че хората са пътували по крайбрежието. Въпреки това, авторите на разследването считат, че е вероятно новите разкопки ще доведат до откриването на повече човешки отпечатъци в района, което би спомогнало за възстановяването на моделите на древното селище.", "date": "2018.04.01", "title": "Откриха човешки отпечатъци на 13 000 години на бреговете на Канада"}
{"url": "http://www.classa.bg/%D1%81%D0%B2%D1%8F%D1%82/item/380337-%D0%B8%D0%B7%D0%B1%D0%B8%D1%80%D0%B0%D1%82%D0%B5%D0%BB%D0%BD%D0%B0%D1%82%D0%B0-%D0%BD%D0%B0%D0%B4%D0%BF%D1%80%D0%B5%D0%B2%D0%B0%D1%80%D0%B0-%D0%B2-%D0%BC%D0%B5%D0%BA%D1%81%D0%B8%D0%BA%D0%BE-%D0%B7%D0%B0%D0%BF%D0%BE%D1%87%D0%B2%D0%B0-%D1%81-%D1%87%D0%B5%D1%82%D0%B8%D1%80%D0%B8%D0%BC%D0%B0-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8", "text": "На 30 март официално започна избирателната кампания в Мексико за президентските избори, които ще се проведат на 1 юли.   Четирима кандидати участват в президентската надпревара: Хосе Антонио Мейде, представляващ коалицията \"Всички за Мексико\" (съставена от Институционалната революционна партия, Зелената партия и Нов Алианс); Андрес Мануел Лопес Обрадор, кандидат на коалицията „Заедно ще направим история\" (съставена от Морена, Партията на труда и Партия на социалната среща); Рикардо Аная оглавява списъка на \"Фронт за Мексико\" (формиран от Националната партия за действие, Партията на демократичната революция и Движението на гражданите); и Маргарита Завала, която се представя като независим кандидат.   39-годишният Аная е най-младият от кандидатите, който се съгласи да представлява коалицията \"Фронт за Мексико\", след като бе президент на Националната партия за действие. От своя страна, 64-годишният Лопес Обрадор, който беше ръководител на правителството на Мексико Сити, за трети път е кандидат за президент.   Междувременно Мейд бе петкратен министър в четири различни правителства по време на администрациите на бившия президент Фелипе Калдерон и настоящият президент Енрике Пеня Нйето. На 49 години това е първата му кандидатура за президент. И накрая, Завала, на 50, и съпруга на бившия президент Фелипе Калдерон, е единственият независим кандидат. Тя подаде оставка от членството си над 30 години в ПАН, за да се кандидатира за президент на страната.   До 27 юни четиримата кандидати за президент ще представят своите предложения, за да потърсят подкрепата на над 87 милиона мексиканци, които ще упражнят правото си на глас. Също така се оценява, че разходите в тази предизборна кампания ще бъдат над 370 милиона долара - историческа инвестиция в тази латиноамериканска нация.   Предвид избора, който мексиканците трябва да направят кой да поеме юздите на Мексико през следващите шест години, гражданите призовават за \"нова промяна, на бъдещият държавен глава да му пука за хората и да намали високите нива на бедност и безработица\".", "date": "2018.04.01", "title": "Избирателната надпревара в Мексико започва с четирима кандидати"}
{"url": "http://www.classa.bg/%D1%81%D0%B2%D1%8F%D1%82/item/380338-%D0%B7%D0%B0%D1%89%D0%BE-%D0%B5-%D0%BE%D0%BF%D0%B0%D1%81%D0%BD%D0%BE-%D0%B4%D0%B0-%D1%8F%D0%B4%D0%B5%D0%BC-%D0%B2-%D0%B1%D0%B0%D1%80%D0%BE%D0%B2%D0%B5-%D0%B8-%D1%80%D0%B5%D1%81%D1%82%D0%BE%D1%80%D0%B0%D0%BD%D1%82%D0%B8", "text": "Тези, които често прибягват до хранене навън, са по-изложени на вредни химикали, отколкото тези, които готвят у дома, заключи екип от учени от Университета Джордж Вашингтон, съобщава научният портал Science Daily. Резултатите от изследването на частния изследователски център, базиран в американската столица, са публикувани в списание Environment International.   Според професора по околната среда и професионално здраве от медицинското училище на споменатия университет, Ами Зотас изследването предполага, че храната, която не е готвена у дома, може да съдържа повече фталати - едни вредни химикали.   Тези вещества, соли и естери на фталова киселина, които се използват при опаковането на храна, оказват влияние върху хормоните на хората и са свързани с дълъг списък здравословни проблеми.   Зота и колегите му са взели за основа резултатите от Националното проучване за здравето и храненето, проведено в САЩ. между 2005 и 2014 г. Повече от 10 000 участници бяха помолени да си спомнят къде и какво са яли в последния ден. Повече от 60% заявяват, че не са го направили у дома.   От тази статистика експертите анализирали връзката между това, което тези хора са яли, и обема на фталатите в тялото им. Хората, които ядат по-често в кафенета, барове и ресторанти, отколкото в собствения си дом, са имали почти с 35% повече фталати в тялото си.   \"Бременните жени, децата и юношите са по-уязвими от токсичните ефекти на химикалите, които променят хормоните, така че е важно да се намерят начини да се ограничи експозицията им\", казва Джулия Варшавски, главен автор на изследването.   Много продукти съдържат фталати, включително кутиите, с които носим храна за вкъщи, ръкавиците, използвани при подготовката на храна, оборудване за хранително-вкусовата промишленост и други продукти, използвани в ресторанти, кафенета и заведенията за бързо хранене. Предишни изследвания показват, че тези химикали могат да се филтрират от същите пластмасови съдове или ленти, където съхраняваме или опаковаме храна.", "date": "2018.04.01", "title": "Защо е опасно да ядем в барове и ресторанти"}
{"url": "http://www.classa.bg/%D1%81%D0%B2%D1%8F%D1%82/item/380339-%D1%80%D1%83%D1%81%D0%B8%D1%8F-%D0%BE%D0%B1%D0%B2%D0%B8%D0%BD%D1%8F%D0%B2%D0%B0-%D1%81%D0%B0%D1%89,-%D1%87%D0%B5-%D1%81%D0%B5-%D0%BE%D0%BF%D0%B8%D1%82%D0%B2%D0%B0%D1%82-%D0%B4%D0%B0-%D0%BF%D1%80%D0%B8%D0%B2%D0%BB%D0%B5%D0%BA%D0%B0%D1%82-%D1%80%D1%83%D1%81%D0%BA%D0%B8-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8-%D0%B8-%D0%B4%D0%B0-%D0%B3%D0%B8-%D0%BF%D1%80%D0%B8%D0%BD%D1%83%D0%B4%D1%8F%D1%82-%D0%B4%D0%B0-%D0%BF%D1%80%D0%B5%D0%B4%D0%B0%D0%B4%D0%B0%D1%82-%D1%81%D0%B2%D0%BE%D1%8F%D1%82%D0%B0-%D1%81%D1%82%D1%80%D0%B0%D0%BD%D0%B0", "text": "Москва предупреди за \"внезапно активиране на провокативни действия\" срещу руските дипломати в САЩ, след обявяването на експулсирането на 60 от тях от Съединените щати. Руското външно министерство и посолството на тази страна във Вашингтон посочват, че американското разузнаване сега се опитва да ги привлече преди да напуснат страната. \"Те се опитват трескаво да се свържат с тях. Имаше цяла поредица от скандални епизоди, когато те се опитаха да предложат \"помощ\", с цел да се ангажират с тайни отношения на взаимноизгодна основа. Нашите колеги са буквално атакувани с такива предложения\", каза той. \"Това не са изолирани случаи\", заяви от своя страна руският посланик в САЩ, Анатоли Антонов, като се има предвид, че тези \"неформални отношения наистина са опити да ги принудят да предадат страната си. Аз съм принуден да информирам Москва за няколко от тези случаи\", каза той. Дипломатите бяха принудени да напуснат САЩ в резултат на дипломатическата криза, която избухна след отравяне на двойния ексагент Скрипал и дъщеря му Юлия в началото на март във Великобритания. Лондон приписа авторството на инцидента на Москва, без да представи доказателства. Русия отрече да е замесена в атентата, като официално поиска конкретни доказателства от Великобритания и предложи да съдейства в разследването, но британското правителство реагира на тези предложения на Москва с експулсирането двадесет руски официални лица, което по-късно се превърна в световна дипломатическа криза.", "date": "2018.04.01", "title": "Русия обвинява САЩ, че се опитват да привлекат руски дипломати и \"да ги принудят да предадат своята страна\""}
{"url": "http://www.classa.bg/%D1%81%D0%B2%D1%8F%D1%82/item/380340-%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%81%D0%B8%D1%81%D0%BA-%D1%81%D1%80%D0%B0%D0%BC-%D0%B7%D0%B0-%D1%86%D1%8A%D1%80%D0%BA%D0%BE%D0%B2%D0%BD%D0%B8%D1%82%D0%B5-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8,-%D0%BA%D0%BE%D0%B8%D1%82%D0%BE-%D1%81%D0%B5-%D0%BE%D1%81%D1%82%D0%B0%D0%B2%D1%8F%D1%82-%D0%B4%D0%B0-%D0%B1%D1%8A%D0%B4%D0%B0%D1%82-%D0%BF%D0%BE%D0%B4%D0%BC%D0%B0%D0%BC%D0%B5%D0%BD%D0%B8-%D0%BE%D1%82-%D0%B0%D0%BC%D0%B1%D0%B8%D1%86%D0%B8%D1%8F-%D0%B8-%D1%82%D1%89%D0%B5%D1%81%D0%BB%D0%B0%D0%B2%D0%B8%D0%B5", "text": "Тълпа верующи се събра в Италия около Колизеума в Рим, за да станат свидетели на церемонията на Разпети петък и да чуят молитвата на папа Франциск. Папата не е скри \"срама си\" от социалните проблеми, които продължават и до днес, някои от тях извършени от самата католическа църква.   \"Срам, защото много хора, дори някои служители на Църквата, са били подведени от амбиция и тщеславие, губят достойнството си и първата си любов\", каза папата след прочитането на емоционални текстове, написани от дванадесет момичета и три момчета от римски институт.   \"Срам, че нашето поколение оставя на младежите свят, разединен от разделение и война, един свят, погълнат от егоизъм, където са маргинализирани младите, болните и възрастните хора\", продължи той, като подчерта, че това, което го безпокои, е \"срамът, че сме загубили срама\".   Хорхе Марио Берголио обаче не само изрази болката си, но поиска за всички \"благодатта на светото покаяние\", за да произнесе послание за надежда.   \"Само прошка може да наруши ненавистта и отмъщението, само братска прегръдка може да разсее враждебността и страха от другия\", каза той.   Последният скандал, който е обхванал католическата църква, бе разкрит в края на февруари, с пускането на спорно досие, в което са изложени предполагаемите сексуални практики на католическите свещеници в епархии по цяла Италия. Този документ описва плащания на проститутки, гей чатове и оргии, които се предполага, че включват и църковни служители.", "date": "2018.04.01", "title": "Папа Франсиск: \"Срам за църковните служители, които се оставят да бъдат подмамени от амбиция и тщеславие\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/380345-%D0%BC%D0%B2%D1%84-%D0%B8%D1%81%D0%BA%D0%B0-%D0%BE%D1%82-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0-%D0%BF%D0%B0%D1%80%D0%B8-%D0%B7%D0%B0-%D1%87%D0%B5%D1%80%D0%BD%D0%B8-%D0%B4%D0%BD%D0%B8", "text": "Ръководителят на международния валутен фонд Кристин Лагард предложи еврозоната да капитализира специален фонд, който да подпомага държави в случай на следваща финансова криза. Общият ресурс на разположение на механизма трябва да бъде поне 100 милиарда евро и ще се формира с вноски от всяка страна членка на еврозоната. Те ще са равни на 0.35% от брутния вътрешен продукт на всяка страна, съобщава изданието Euractiv.com. Такъв инструмент за финансова подкрепя се обсъжда да бъде заложен в новата архитектура на Европейския съюз, а автор на идеята е френският президент Еманюел Макрон. Новото в случая е, че с управлението му желае да се нагърби Международният валутен фонд, със седалище във Вашингтон. Самата идея е била повдигната при посощението на директора на фона Кристин Лагард в Берлин по-рано тази седмица. Според анализите на международната организация под управлението й подобни средства ще могат да се предоставят на държави като Гърция, Италия, Испания, Португалия и Испания в пика на техните финансови кризи, а средствата ще са както за финансиране на дълговите плащания така и за мерки, които да не раздуват безработицата, както се случи при прилагане на дисциплиниращите мерки. Според експертите на МВФ при използване на фонда една бъдеща криза можело да се съкрати така че спадът на БВП в засегнатата държава да е двойно по-малък и за двойно по-кратко време в сравнение със сценарий, когато такъв фонд не съществува.", "date": "2018.04.01", "title": "МВФ иска от Еврозоната пари за черни дни"}
{"url": "http://www.classa.bg/%D1%81%D0%B2%D1%8F%D1%82/item/380341-%D0%B8%D0%B7%D1%80%D0%B0%D0%B5%D0%BB%D1%81%D0%BA%D0%BE-%D1%80%D0%B0%D0%B7%D1%83%D0%B7%D0%BD%D0%B0%D0%B2%D0%B0%D0%BD%D0%B5-20-%D0%B4%D1%8A%D1%80%D0%B6%D0%B0%D0%B2%D0%B8-%D1%80%D0%B0%D0%B7%D0%BF%D0%BE%D0%BB%D0%B0%D0%B3%D0%B0%D1%82-%D1%81%D1%8A%D1%81-%D0%B7%D0%B0%D0%BF%D0%B0%D1%81%D0%B8-%D0%BE%D1%82-%C2%AB%D0%BD%D0%BE%D0%B2%D0%B8%D1%87%D0%BE%D0%BA%C2%BB", "text": "Израел, както и България не влязоха в списъка на страните ( 24) на западните правителства, които дружно и без доказателства обвиниха Русия в отравянето на баща и дъщеря Скрипал, и изгониха повече от 100 руски дипломати, забравяйки за съществуването и на Консулската конвенция.   Смята се, че това е най-голямия колективен заговор и експулсиране на руски дипломати в съвременната история.    Ето обаче какво казва израелското разузнаване по повода.         В секретен доклад на израелското разузнаване представен на премиера на страната   и министърът на отбраната на Израел Авигдор Либерман, е било показано, че химическия агент и бойно отравящо вещество известно като «Новичок»   нашумяло покрай случая «Скрипал», за което се твърди, че е използвано при отврявянето на бившия полковник на ГРУ Сергей Скрипал и дъщеря му Юлия, и което първоначално се е разработвало в Съветския Съюз, към днешн дата най-малко 20 държави по света произвеждат и се запасяват с него. В разрез конвенцията на ООН.   Миналата седмица Израел се опита да изясни позицията на президента на САЩ по отношение на заявлението направено от премиера на Великобритания Тереза Мей към съюзниците им с призив за активно възмездие срещу Москва.        Но внезапното решение на президента на САЩ да експулсира 60 руски диплмати и да закрие консулството на Русия в Сиятъл след няколкоседмично избягване да говори по темата и директно да спомене Москва като «виновник», според източниците на израелското разузнаване, е свързано със тремежа на американско-европейското разбиране за това, как да се решава бъдещето на иранското ядрено споразумение. Тази кампаия все още продължава и Израел очаква резултатите й.", "date": "2018.04.01", "title": "Израелско разузнаване: 20 държави разполагат със запаси от «Новичок»"}
{"url": "http://www.classa.bg/%D1%81%D0%B2%D1%8F%D1%82/item/380335-%D1%85%D0%B8%D0%BB%D1%8F%D0%B4%D0%B8-%D0%BB%D0%B8%D1%82%D1%80%D0%B8-%D0%BF%D1%80%D0%B5%D0%BC%D0%B8%D1%83%D0%BC-%D0%B2%D0%B8%D0%BD%D0%BE-%D1%81%D0%B5-%D0%B8%D0%B7%D0%BB%D1%8F%D1%85%D0%B0-%D0%BF%D1%80%D0%B8-%D0%B7%D0%BB%D0%BE%D0%BF%D0%BE%D0%BB%D1%83%D0%BA%D0%B0-%D0%B2-%D1%81%D0%BA%D0%BB%D0%B0%D0%B4", "text": "В Аржентина през последните дни в социалните мрежи се разпространи вирусно видеото за нещастен инцидент във винарска изба. То показва рядък момент, когато хиляди литра \"премиум\" вино се изливат от резервоара, на фона на отчаяните опити на няколко служители да спрат бедствието. В изображенията, заснети от един от работниците, се вижда един оператор на борда на мотокар насред река от червено вино, преминаваща неконтролируемо по пода и накрая се озовава в канала.     Първоначално се смяташе, че инцидентът в съоръженията на Винарна \"Рутини\" се е случил в резултат на човешка грешка, причинена от мотокара. Компанията обаче отрече тази информация чрез съобщение в Twitter:   Винопроизводителят Доня Паула призна, че епизодът е настъпил на 23 февруари в един от складовете му в провинция Мендоса, обяснявайки, че произшествието се дължи на \"провал на материала, задържащ долната врата на резервоара. \"   Компанията каза, че е успяла да възстанови \"една четвърт\" от скъпоценната течност, от резервоара с капацитет от 40 000 литра и подчерта, че произвежда годишно седем милиона литра от напитката. Със съжаление за факта е надлежно съобщено на Националния институт по лозарство.", "date": "2018.04.01", "title": "Хиляди литри премиум вино се изляха при злополука в склад"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/380326-%D0%BF%D1%80%D0%BE%D1%82%D0%B8%D0%B2-%D0%B2%D1%8A%D0%B2%D0%B5%D0%B6%D0%B4%D0%B0%D0%BD%D0%B5-%D0%BD%D0%B0-%D0%B7%D0%B0%D0%B4%D1%8A%D0%BB%D0%B6%D0%B8%D1%82%D0%B5%D0%BB%D0%BD%D0%B0-%D0%B2%D0%B0%D0%BA%D1%81%D0%B8%D0%BD%D0%B0%D1%86%D0%B8%D1%8F-%D0%B7%D0%B0-%D0%B2%D0%B0%D1%80%D0%B8%D1%86%D0%B5%D0%BB%D0%B0-%D0%B2-%D0%B8%D0%BC%D1%83%D0%BD%D0%B8%D0%B7%D0%B0%D1%86%D0%B8%D0%BE%D0%BD%D0%BD%D0%B8%D1%8F-%D0%BA%D0%B0%D0%BB%D0%B5%D0%BD%D0%B4%D0%B0%D1%80-%D0%BD%D0%B0-%D1%80-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "     А Програмата за всеобща ваксинация за варицела не е нито ефективна, нито спестява средства за здравеопазване и води до значително увеличение на случаите на херпес-зостер!   Това са най-общо изводите от публикация в престижното научно списание за ваксините Vaccine, в която се стига до извода:   „Вместо да доведе до изчезване на варицелата сред децата, както беше обещано, рутинната ваксинация за варицела се доказа като крайно скъпа и създаде постоянен кръговрат от лечения и заболяване.“     Центърът за контрол на заболяванията, CDC, спонсорира и промотира проучвания, които да покажат положителни ефекти от ваксината и се опитва да блокира публикуването на проучвания, които са критични към програмата за варицелна ваксинация.   CDC публикува и промотира изследвания относно заболеваемостта от херпес зостер, които са със сериозни методологични проблеми.   Сериозните тежки реакции след варицелна ваксинация и невисоката ефективност силно намаляват съотношението полза/риск от тази ваксина.   С увеличаване на ваксиналното покритие ефективността от ваксинацията намалява и се увеличава заболеваемостта от херпес зостер. Този ефект се дължи на намаляването на естествения стимул на имунитета при възрастни поради намаляване на експозицията на дивия вирус.   Прилагането на неефикасната ваксина за варицела измества възрастовия профил на заболелите като превръща едно като цяло леко детско заболяване в болест при възрастните, при които протича по-тежко.   Ето и мнение не на кой да е, а на началника на Клиниката по инфекциозни болести към ВМА – проф. Плочев за варицелата и ваксината ѝ:       Ппроф. Плочев:  Няма по-хубаво нещо от естественото преболедуване. Моят опит показва, че когато един човек преболедува по естествен път от една болест, до края на живота си не се разболява от нея. А при ваксината на всеки 5 години трябва да се прави имунизация. Специално тази ваксина не предотвратява преболедуване, а прави заболяването да протича по-леко. Иначе използването на ваксини е политика на Световната здравна организация и аз като лекар й съдействам и по никакъв начин не мога да се обявя против ваксините, но трябва да уточня, че те не са панацея. Така или иначе микроорганизмите намират начини, за да преодоляват така наречения ваксинален имунитет. Има разлика от имунитет от преболедуване и ваксинален имунитет.    Първият е стабилен след преболедуване и е за цял живот, а при ваксинация е временен и не предотвратява заболяване, особено при варицелата. Просто при до 70% от хората протича доста по-леко и необезпокояващо за близките.   Друг е проблемът, че ваксината е нож с две остриета. Ние имунизираме детето, то не боледува, но като възрастен трудно бива накаран да сложи ваксина и като се разболее варицелата протича много по-тежко.   Ваксинирани с варицелна ваксина се разболяват от ваксиналния вирус с проява на обриви и заразяват контактните с тях като разпространяват ваксино-индуцирана зараза в период 15 до 42 дни след ваксинация. От регистрираните разболели се от Херпес Зостер почти два пъти повече са с изолиран ваксинален щам в сравнение с болните с див. Ето защо, когато “експертите” анализират варицелните епидемии, считат за варицела само такава, появила се след повече от 42 дни след последната ваксинация… очевидно, варицелата, появила се по-рано от 42 дни, е вероятно да е причинена от ваксината и затова “не се брои”… Ами ако възникне след по-малко от 42 дни след ваксинация, как се дефинира? Може би като Варицелна Епидемия, причинена от ваксинацията (от живия, но уж атенюиран ваксинален вирус)?   Предполага се, че децата в БГ ще получават две дози варицелна ваксина – една на 13-месечна възраст и една на 12 -годишна възраст, т.е. в предучилищна и начална училищна възраст (до 12 г.) децата ще са уж “защитени” с една доза ваксина – също колкото “защитени” са се оказали и децата, чиито случаи са описани в този доклад.   Епидемия от варицела сред високо-ваксинирана (>90%) популация, при която нулевият пациент (index case) е бил ваксиниран (точно обратното на тиражираната теза, че неваксинираните “разнасят болести”)    Този доклад описва епидемия от варицела в китайска високо-ваксинирана популация (предучилищна група деца)…   РЕЗУЛТАТИ:  …. Нулевият пациент (детето, от което е тръгнала епидемията) е дете на 5.5 години, което е било ваксинирано на 1-годишна възраст (4.5 години преди епидемията)…. (по данни на родителите, нулевият пациент е бил контактен с варицела в местна болница, откъдето е пренесъл болестта в предучилищната група, където е започнала епидемията, въпреки >90% ваксинално покритие!)   ИЗВОДИ:  Епидемична инфекция протичаща с висока температура при ваксинирани може да е също толкова инфекциозна както варицела при неваксинирани. (Breakthrough infection with fever in vaccinated person may be as infectious as varicella in unvaccinated persons.)   Толкова с “ефикасността” на варицелната ваксина, толкова с измислиците, че ваксината предотвратява епидемии и толкова с илюзията, че неваксинираните “разнасят повече болести” от ваксинираните!   Ваксина за варицела: Смърт на дете, ваксинирани заразяват здрави и болести причинени от “профилактиката”     Смърт на дете, причинена от ваксина за варицела: В този научен доклад се описва смъртта на 15-месечно момиче, което развива подобен на варицела обрив 20 дни след ваксинация срещу варицела, който продължава 2 месеца въпреки лечението с ацикловир. Обривът се потвърждава, че се дължи на ваксинален щам на варицела-зостер вирус (VZV). Това е първият случай на фатална варицела, причинена от ваксинален щам VZV, докладван в Съединените щати. Пациентът развива тежки респираторни усложнения, които се влошават с всяка нова варицелна лезия; ваксиналният щам VZV е открит в бронхиалната промивка. Развиват се сепсис и мултиорганна недостатъчност, които водят до смъртта на пациента. Пациентът не е имала предварително диагностициран първичен имунен дефицит, но забавеният растеж на детето и честите хоспитализации (започващи от 5-месечна възраст) за предполагаеми инфекции и респираторни проблеми, лекувани с кортикостероиди, предполагат придобит имунен дефицит… линк към статията:   Още Два доклада с неоспорими научни доказателства за зарази и трансмисия (предаване) на ваксинален вирус от наскоро ваксинирани ЗА варицела: 12 дни след ваксинация за варицела, 38-годишна жена развива обрив с около 30 кожни лезии. 16 дни по-късно, нейните 2 деца също развиват обрив. Проби от кожните лезии на жената и двете деца показват присъствие на варицела-зостер вирус (VZV), доказан чрез полимеразна верижна реакция (PCR). Допълнителни анализи идентифицират вируса като ВАКСИНАЛЕН тип. Този случай доказва, че ваксинален вирус не само че предизвиква заболяване (изразено чрез обрив), но заболяването е заразно – ваксиналният вирус е доказано трансмисивен (предаващ се от човек на човек, при това от ваксиниран на здрав)!  (прикачена на англ. във ФАЙЛОВЕ)   12-месечно момче развива около 30 кожни лезии 24 дни след ваксинация за варицела. 16 дни по-късно неговата бременна майка се разболява от варицела с над 100 кожни лезии. Ваксинален варицелен вирус е идентифициран с полимеразна верижна реакция (PCR) в лезиите на майката (Как ли този ваксинален вирус е заразил майката, която никога не се е ваксинирала?). Майката е убедена да направи аборт, но вирусът не е установен в тъканите на фетуса.  (прикачена на англ. във ФАЙЛОВЕ)   Дали и колко български майки ще правят аборти заради принудително ваксинираните си за варицела деца?  ЕТО ГИ И ЦЕЛИТЕ ФАЙЛОВЕ в оригинал – ", "date": "2018.04.01", "title": "Против въвеждане на задължителна ваксинация за варицела в имунизационния календар на Р. България"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380327-%D0%BF%D1%8A%D1%82%D0%B5%D1%88%D0%B5%D1%81%D1%82%D0%B2%D0%B5%D0%BD%D0%B8%D0%BA-%D0%B2%D1%8A%D0%B2-%D0%B2%D1%80%D0%B5%D0%BC%D0%B5%D1%82%D0%BE,-%D0%B7%D0%B0%D0%B2%D1%8A%D1%80%D0%BD%D0%B0%D0%BB-%D1%81%D0%B5-%D0%BE%D1%82-2030-%D0%B3-,-%D1%80%D0%B0%D0%B7%D0%BA%D0%B0%D0%B7%D0%B0-%D0%B7%D0%B0-%D0%B1%D1%8A%D0%B4%D0%B5%D1%89%D0%B5%D1%82%D0%BE-%D0%B2%D0%B8%D0%B4%D0%B5%D0%BE", "text": "“  \r\n\t \r\n\t \r\n \r\n\t \r\n\t \r\n Мъжът, който пожелал да остане анонимен, под псевдонима Ной, заяви, че е дошъл от 2030 г. Според него той е на 50 години, но изглежда два пъти по-млад, защото „е приел секретно лекарство“. Той прогнозира, че човечеството ще кацне на Марс с електромобили още през 2028 г., след което официално ще бъде позволено да се пътува във времето. Ной уверява, че учените са се научили да пътуват във времето още преди 15 години, но държат това в тайна. \r\n   \r\n   Той също така каза, че американският президент Доналд Тръмп ще бъде преизбран за втори мандат, но отказа да предостави доказателства, „за да не предизвика времеви парадокс“. Според прогнозите на Ной, роботите ще се разпространят навсякъде и ще започнат да развиват собствен бизнес, а много форми на рак ще могат да бъдат излекувани. \r\n   Самият Ной не се радва на своите знания: причинявали му депресия. Той отбеляза, че неговата единствена цел е да убеди човечеството, че пътуването във времето е възможно. \r\n      \r\n  \r\n  \r\n  \r\n  \r\n   \r\n", "date": "2018.04.01", "title": "Пътешественик във времето, завърнал се от 2030 г., разказа за бъдещето (ВИДЕО)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380328-%D0%B6%D0%B5%D0%BD%D0%B8%D1%82%D0%B5-%D0%BF%D1%80%D0%B5%D0%B7-%D0%BF%D0%BE%D0%B3%D0%BB%D0%B5%D0%B4%D0%B0-%D0%BD%D0%B0-%D0%B5%D0%B4%D0%B8%D0%BD-%D0%B3%D0%B5%D0%BD%D0%B8%D0%B9", "text": "                Колие FREYWILLE, колекция Hommage a Claude Monet,    Ако е вярно, че зад всеки успял мъж стои една жена, то зад някои застават цели женски армии. Точно така се случва в живота на майстора на четката и основоположник на импресионизма Клод Моне - може би най-нежният познавач на светлосенките в живописта и един от най-скъпо продаваните художници и до днес.   Женската грижа за един порастващ гений   Оскар Клод Моне е син на бакалин и като такъв трябвало да поеме бащиния бизнес и да живее от него. Талантът на бъдещия артист обаче няма намерение да се побере в тихите фамилни планове и се проявява още в детските му години, като дори успява да му припечели малко джобни пари. Семейството не може да си позволи да плати художествено обучение на талантливия син, но пък едва четиринайсетгодишен той става популярен в училище и сред приятелите си като майстор на карикатури.     Стилът му толкова се харесва, че скоро една негова рисунка се продава за десет-двайсет франка - сума, достатъчна да даде начален творчески тласък на бъдещия гений. От таланта на сина си най-силно се гордее майка му, която обаче умира, когато Клод е само на шестнайсет години. След нея в редицата на значимото женско присъствие в живота на артиста се подрежда неговата бездетна леля - именно тя е тази, която се грижи за физическото му и творческо порастване. Благодарение на нея и едно сериозно заболяване от коречмен тиф мобилизираният в армията художник успява да се уволни безпроблемно, след което да се отдаде на рисуването. Академичното образование обаче бързо разочарова младия Моне, който не иска да рисува според правила. Мечтата му е да отразява върху платното точно това, което виждат очите - с играта на светлини и сенки, с отблясъците, мъглявините и магичните премрежвания на погледа, когато през него наблюдава сърцето.   Жената със зелената рокля   С това име е разпознавана и до днес първата станала известна картина на художника. Всъщност оригиналното название на платното е \"Камий\", тъй като на него е изобразена Камий Донсьо - жената, която четири години по-късно ще стане съпруга на Моне. Тя е не само спътница на леко сприхавия и доста честолюбив творец, но и негов пръв творчески довереник и съветник и майка на двамата му сина Жан и Мишел.   Именно тя, заедно с по-големия Жан, е изобразена на едно от най-известните платна на Моне „Поле с макове в Аржантьой\". Малко след раждането на второто им дете обаче, болна и изтощена от туберкулоза, Камий умира. За Моне ударът е непоносим. И за да може някак да приеме смъртта на любимата си, художникът запечатва мъртвото й лице в една от най-експресивните картини в света на живописта - посмъртен портрет на непрежалимата Камий. Донсьо.   Ангели-спасители в женски дрехи   След смъртта на съпругата си, Моне се вкопчва в работата си. Рисува непрекъснато, като предпочита да го прави извън ателието, на открито. За отглеждането на двамата му сина му помага семейство Ернст и Алис Ошаде. Съпругът, добър приятел на художника, е богат търговец и запален почитател на живописта. Баща е на шест деца, които растат заедно с осиротелите момчета на Моне под грижите на нежната си и чувствителна майка Алис. Всъщност, съвсем по френски, по това време всички живеят в една обща къща във Ветьой, а после, отново заедно, се местят в Поаси и скоро след това се установяват за постоянно в малкото, очарователно селище Живерни в Северна Нормандия. Копринен шал FREYWILLE, колекция    Дворът на това малко имение се превръща в съвършената градина, която художникът често рисува. Тя е изобразена и върху емблематичното платно \"Водни лилии\", тя е фонът в портрета \"Алис Ошаде в градината\".   Историята деликатно мълчи относно отношенията между Алис и Клод, но факт е, че когато Ернст умира, двамата сключват брак. Алис съпровожда художника като негова съпруга близо двайсет години. Тя е неговият балансьор и душеприказчик, човекът, който единствен може да тушира болезнения максимализъм на Моне и придирчивия му творчески дух. Умира през 1911 година, цели петнайсет години преди съпруга си. Него оставя обаче на грижите на друга жена - дъщеря си Бланш, която по ирония на съдбата е и овдовялата съпруга на сина на Моне Жан, който умира в същата година.   Бланш забелязва симптомите на очното заболяване на художника и по нейно настояване той на два пъти се оперира, за да спаси зрението си. Налага се дори да прерисува някои от картините си, тъй като оригинално те са нарисувани в преобладаващ червен нюанс - характерен симптом за катаракта, от който е страдал Моне.   Въпреки влошеното си здраве обаче големият импресионист умира на осемдесет и шест години от рак на белите дробове. Рисува почти до последния си дъх, най-често сред природата, в любимата си градина. След смъртта му имението в Живерни остава в наследство на сина му Мишел, който го завещава на Френската академия за изящни изкуства.   Моне като дамско бижу   Горещо отричан от класическите живописни школи, импресионизмът, проповядван от Клод Моне, се превръща в едно от най-светлите и магични художествени течения в изкуството.   Ведрата игра на цветове, нюанси и светлини е точно това, от което има нужда отегчената от правила публика както тогава, така и днес. Точно тя е и онова, което превръща мотивите от платната на Моне в оригинални елементи от цялата серия бижута на престижната австрийска марка FREYWILLE.   Благодарение на нея върху нежните ръце на други прекрасни съвременни жени ще продължи да живее споменът за един велик творец, чийто гений дължи славата си и на тихото присъствие на няколко забележителни дами. И без които тази красива импресионистична история със сигурност нямаше да е толкова приказна...   Обеци FREYWILLE, колекция ", "date": "2018.04.01", "title": "Жените през погледа на един гений"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/380329-%D0%B4%D0%BE%D0%B3%D0%B0%D0%BD-%D0%B4%D0%B0%D0%B4%D0%B5-%D1%82%D0%BE%D0%BD-%D0%BD%D0%B0-%D0%B4%D0%BF%D1%81-%D0%BF%D0%BE-%D0%BA%D0%B0%D0%B7%D1%83%D1%81%D0%B0-%D1%81-%D1%80%D1%83%D1%81%D0%B8%D1%8F", "text": "Почетният председател на ДПС Ахмед Доган е използвал събирането на съпартийци по случай 64-тия си рожден ден, за да се произнесе по казуса с дипломатическите санкции срещу Русия.   Това съобщава онлайн-изданието \"Родопи 24\", като се позовава на информация от присъствалите гости.   \"Аз не съм привърженик на това, което Русия направи в Крим, но не съм безразличен към това, което прави Западът. Русия може да е всякаква, но е сила, фактор, с който ние трябва да се съобразяваме\", е казал Ахмед Доган, според изданието на журналиста Илхан Андай.   Позицията на Доган е споделена по време на тържеството в Сараите на 29 март (четвъртък). Ден по-късно се проведе изслушването на посланик Бойко Коцев в Министерски съвет, след което премиерът Бойко Борисов обяви, че няма да експулсира руски дипломати. Според кабинета няма достатъчно доказателства за вина на Кремъл в отравянето на двойния агент Сергей Скрипал във Великобритания.   Според \"Родопи 24\", Доган е предупредил гостите си, че \"светът не отива на добре\", след което е направил обзор на отношенията между Китай и САЩ и мястото на Европа в геополитическата ситуация.   Не става ясно дали Доган е коментирал посещението на турския президент Реджеп Тайип Ердоган, но изданието го цитира да казва, че \"не харесва нещата, които се случват в нашата съседка (Турция)\".   Почетният председател на ДПС е потвърдил, че партията ще \"гарантира стабилността\", но с уточнението: \"По природа съм миролюбив човек, но ако някой ми посегне, ще отвърна\".", "date": "2018.04.01", "title": "Доган даде тон на ДПС по казуса с Русия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380330-%D0%B3%D0%B0%D0%B1%D1%80%D0%B8%D0%B5%D0%BB%D0%B5-%D0%BA%D1%83%D0%B1%D0%B8-%D0%B4%D0%B6%D0%B5%D0%BD%D0%B4%D1%8A%D1%80-%D0%BE%D0%B1%D1%80%D0%B0%D0%B7%D0%BE%D0%B2%D0%B0%D0%BD%D0%B8%D0%B5%D1%82%D0%BE-%D0%BF%D0%BE%D1%85%D0%B8%D1%89%D0%B0%D0%B2%D0%B0-%D0%B4%D0%B5%D1%86%D0%B0%D1%82%D0%B0-%D0%BD%D0%B8-%D0%B2%D0%B8%D0%B4%D0%B5%D0%BE", "text": "  \"Като германка аз знам много добре за какво говоря. Ние бяхме подчинени на две тоталитарни идеологии – нацистката идеология и комунистическата идеология. И двете страни на Германия бяха в това. Тук имаме същата динамика\", казва социологът \r\n \"Това, което описвам, не се случва във всяко училище и всяка детска градина, но е промотирано от световните и националните организации като ООН, ЕС, СЗО, УНИЦЕФ и др.: насърчаване на мастурбацията от бебешка възраст нататък; запознаване с различни видове сексуални ориентации, като равностойни, ЛГБТИ IQ; представяне на разбитото семейство като равностоен вид семейство – сингъл-семейство (от един родител), пачуърк-семейство (с деца от различни бракове), рейнбоу-семейство (еднополови родители) – всичко това са разбити семейства, с невероятно голямо страдание, преживявано от тези, които живеят в такива семейства; детски книги, за които сме чували, в които принцът се жени за принц, представени на децата от феята, която ги учи „само ти знаеш какъв е твоя пол, говори с някого, на когото имаш доверие“ – това присъства в детските книжки, това се дава в ръцете на нашите деца; умишлено дестабилизиране на идентичността на момчета и момичета.  Акценти  Нашето общество трябва да приеме хедонистичното схващане за сексуалността. Прави всичко, което удовлетворява страстта ти, с мъж, с жена, или и двете, или с каквото и да е друго. От люлката до гроба. Това е освобождението, сексуалното „освобождение“, за което се бореше движението от 60-те, подкрепено с интелектуалната мощ на философите от франкфуртската школа. \r\n   Един от тях, член на франкфуртската школа, беше Херберт Маркузе, който написа книгата „Ерос и цивилизация“. Той прокламира отровната утопия, че освобождението на страстта ще създаде райско общество без власт.  Тук виждате освобождението на страстта. Тези хора образуваха т.нар. „Комуна Едно“ в Западен Берлин и прокламираха секс с всички, и най-вече с деца, пред деца, и секс между деца. \r\n   Зелената партия в Германия до 90-те предлагаше узаконяване от Парламента на секс на възрастни с деца. \r\n   Наскоро те се появиха, излязоха пред пресата, наведоха глави и казаха „Беше грешка“ и толкова. Това беше за медиите, никой не повдигна никакъв въпрос. Какво виждаме 50 години по-късно? Страстта беше освободена.  Но къде е раят? Вместо него – разрушени бракове, разрушени семейства, 20% самотни майки, повечето от тях в бедност, сексът извън брака е норма , една трета от децата в детската градина с неспособност да говорят и с психологически смущения, милиони пристрастени към порнография и консумация на порнография от смартфон-поколението. \r\n   Потресаващият факт е, че бремето на страданието и културния упадък, които сексуалната революция създава, са очевидни, но обществото в голямата си част изглежда е загубило способността да се промени. Загубена е способността на обществото от Ниневия, когато Йона ходел из града в продължение на три дни, защото той бил голям, и казвал „Отвърнете се от греховете си“. Царят го чул и обявил период на пост и покаяние за хората и животните. Ние нямаме тази способност.  И то, въпреки че виждаме унищожителния ефект от глобалната сексуална революция навсякъде. \r\n   Това, което се насажда на нашите деца в детските градини и в училищата, е хедонистичната концепция за сексуалността. Хедонизмът е философско учение, което разглежда удоволствието като най-важното благо на човешкия живот. Хедонистите се опитват да увеличат удоволствието и да намалят страданието. Хедонизъм в сексуалността означава „прави всичко, което увеличава страстта ти, на всяка възраст, с всеки човек, който те привлича, мъж, жена, или и двете. \r\n   Всички сексуални действия имат една и съща стойност. Хетеросексуалност, гей, лесбийска, транссексуалност и всякакви видове перверзии като садо-мазохизма. Смени си пола, ако така ти харесва, може би разумът ти е заклещен в погрешното тяло“. \r\n   Според доклад от 2010 на Специалния докладчик на ООН за правото на образование, целта на разбираемото сексуално обучение трябва да бъде, цитирам: „удоволствието и насладата от сексуалността, разрушаване на чувството за вина по отношение на еротичността“.  Тоест Обединените Нации имат изцяло хедонистично разбиране за сексуалността, което се налага в 196-те страни-членки на ООН. \r\n   Само едно ограничение остава за сексуалните действия и то е принципът на съгласието. Прави само това, което сексуалният партньор, или сексуалните партньори, са съгласни да правят. Но как може този принцип да работи? Ако сексуалното желание излезе от контрол? И това не проработи? Както показват пристрастяването към порнографията и перверзните сексуални практики сред нашето общество? \r\n   Цифрите при сексуалното насилие са просто ужасни. Това засяга повече момичетата, струва ми се, всяко шесто момиче става жертва на сексуално насилие.  Къде е протестът? Къде са неимоверните усилия на нашите правителства и международни институции да направят нещо по този въпрос? Няма ги, защото е нужно очистване на цялото наше общество. \r\n   Горко на всеки, който възразява срещу хедонистичната идея, който посочва рисковете от изгубените мечти или тежките последици на тази идея.  Да се отървем от него, той е нетолерантен, хомофоб, тесногръд, дискриминативен, хейтър. Това е лъжа.  Онези от нас, които въстават срещу погубващата роля на хедонизма, го правят от любов към нашите ближни човешки същества, любов към нашите деца и отговорност към нашето бъдеще. \r\n   Хедонистичният подход към сексуалността, лишен от всякакви морални стандарти, е промотиран и налаган в училищните програми от ООН и неговите под-агенции – СЗО, Уницеф, Фонда за населението към ООН, ЕС и неговата мрежа от под-организации, световни НПО като IPPF и разбира се всички ЛГБТИ организации. IPPF, както знаете, е най-мощната организация на света, защитаваща абортите, която печели пари от продажбата на органи на абортирани бебета.  Тяхната пропаганда заблуждава разума на хората. Да, ние искаме отговорно да планираме размера на нашите семейства. Да, искаме да сме здрави. Да, ние искаме да образоваме нашите деца за правилната употреба на сексуалността и да ги приготвим за брака и семейството. Нека разгледаме съдържанието на разбираемото сексуално образование според официалните документи на СЗО, IPPF и другите. \r\n   Това, което описвам, не се случва във всяко училище и всяка детска градина, но е промотирано от световните и националните организации: насърчаване на мастурбацията от бебешка възраст нататък; запознаване с различни видове сексуални ориентации, като равностойни, ЛГБТИ IQ; представяне на разбитото семейство като равностоен вид семейство – сингъл-семейство (от един родител), пачуърк-семейство (с деца от различни бракове), рейнбоу-семейство (еднополови родители) – всичко това са разбити семейства, с невероятно голямо страдание, преживявано от тези, които живеят в такива семейства; детски книги, за които сме чували, в които принцът се жени за принц, представени на децата от феята, която ги учи „само ти знаеш какъв е твоя пол, говори с някого, на когото имаш доверие“ – това присъства в детските книжки, това се дава в ръцете на нашите деца;  умишлено дестабилизиране на идентичността на момчета и момичета. \r\n   Мисля, че това е една агресивна идеология, която става все по-тоталитарна, всички ние, както и хората преди нас, сме в една и съща позиция, изправени сме пред това тоталитарно движение. Като германка аз знам много добре за какво говоря. \r\n     Ние бяхме подчинени на две тоталитарни идеологии – нацистката идеология и комунистическата идеология. И двете страни на Германия бяха в това. Тук имаме същата динамика. \r\n   Този нов тоталитаризъм е много подмолен, идва в плаща на свободата, затова моето подзаглавие е „Унищожаване на свободата в името на свободата“. Той казва „Освободи своята сексуалност“, колко прекрасно! За нас като човешки същества е трудно наистина да овладеем своята сексуалност в духовността си и в сърцата си, това не е лесно,  и тогава идват фалшивите пророци и ни говорят това. \r\n   Различно е, и ние не сме наясно, ние спим от толкова дълго време. Не го разпознаваме, мислим си „Това е само за малцинствата, ние сме толерантни, нека живеят както искат, а ние ще живеем нашия нормален християнски живот.“ Това ни заблуждаваше и ние не видяхме, че това, което става, няма нищо общо, не е това, което малцинството действително иска. \r\n   Една статистика - веднага щом хомосексуалният брак беше законно установен, само 3 или максимум 6 процента от хомосексуалната общност се възползваха от него.  След като постигнаха това право, те не се възползват от него, значи става дума за нещо друго. Става дума за унищожаване на идеята за семейство. Семейството като такова. И ние не разбрахме това. Нямаме друг изход, освен да създадем съпротива срещу това, всеки един на своето място. За това се иска кураж. \r\n   Ако чакате по-дълго, цената ще се качи. Тя вече се качва. Нужен е кураж, сега. Може да се започне просто като се изправим и кажем „Не, аз не вярвам в това. Аз вярвам в това.“ Не бива да мълчим. Сега, въпросът за училищата. Ако се намирате в подобна динамика, това включва всичко.  При нацисткия режим ние имахме Германската църква, която подкрепяше нацистите.  \r\n   Католическата църква е крепост, но сега виждаме, че те влизат дори и в църквата и това е много, много тревожно. И разбира се в училищата има нужда от смели и силни хора, които да отстояват, а къде са те? Има все по-малко силни хора, защото човек е силен, само когато има идентичност.  \r\n   Ако идва от разрушено семейство, неговата идентичност е слаба.  Така че, къде са силните хора, които ще се съпротивляват, няма друг начин, ето Вие правите това в Испания, на много голямо ниво, и аз съм благодарна за това, което правите, то е чудесно и ние нямаме никакъв друг избор, всеки един, според способностите си, да говори истината и да оказва съпротива в училищата.... \r\n   УНИЦЕФ е изцяло „за“ разбираемото сексуално обучение, така че спрете да купувате техните прекрасни коледни картички, всички под-организации на ООН са „за“ това, СЗО дори промени стандартите за сексуалността, нали така? Недейте да се заблуждавате, всичко това се представя като хуманност и загриженост за децата, за правата на детето, имайте предвид това. \r\n     Политиката на ООН за правата на детето няма друга цел, освен разделянето на детето от родителите му, от авторитета на родителите.  Това се опитват да постигнат. И разбира се, децата имат права, ние обичаме децата, не е ли така, абортираме милиони деца, но обичаме децата. Така че, бъдете наясно и ако чуете от ООН за правата на детето, знайте, че става дума за разрушаването на авторитета и любящата грижа на родителите и семействата им. \r\n        ", "date": "2018.04.01", "title": "Габриеле Куби: Джендър образованието похищава децата ни (Видео)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/380331-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0,-%D0%BA%D0%BE%D1%8F%D1%82%D0%BE-%D0%B2%D0%B5%D0%B4%D0%BD%D1%8A%D0%B6-%D0%B8%D0%B7%D0%BB%D1%8A%D0%B3%D0%B0-%D1%81%D0%B2%D0%B5%D1%82%D0%B0-%D0%B7%D0%B0-%D0%B8%D1%80%D0%B0%D0%BA,-%D1%81%D0%B5%D0%B3%D0%B0-%D0%BD%D0%B8-%D0%B7%D0%B0%D0%BB%D1%8A%D0%B3%D0%B2%D0%B0-%D1%81%D1%8A%D1%81-%D1%81%D0%B5%D0%BB%D1%81%D0%BA%D0%B8-%D0%B2%D0%B5%D1%87%D0%B5%D1%80%D0%B8%D0%BD%D0%BA%D0%B8", "text": "Добре, не е ли по-честно западните ни съюзници да ни кажат: „България, абе събрахме се тук и решихме да бием Русия. Вие сте наши съюзници, ще участвате ли и какво ще ви струва?“ Понеже доста приятели се разгневиха на снощния ми въпрос за руските дипломати и природния газ, да кажа още малко по темата, наистина извън филствата и фобствата:     От 28 години слушаме горещи съвети да намалим енергийната си зависимост от Русия. Нека някой ми припомни поне един акт на помощ на НАТО и ЕС в тази посока? Нещо вредни емисии ли ни опростиха, газопровод ли ни построиха?! Едно действие, моля! Може пък аз да не съм чул.   Сега за шпионите и дипломатите. В разгара на Студената война, България беше посочена като организатор на опита за убийство на папа Йоан Павел Втори. Забележете: не разменен шпионин, а главата на най-голямата религия на Западния свят! Имаше дело, имаше разследване... Може ли някой да си спомни колко дипломати бяха изгонени?   Въпреки натиска на САЩ тогава, нито една европейска капиталистическа държава не предприе дипломатически мерки, докато не бъдат представени доказателства, че България е замесена. Съдебни доказателства.   Какво се случва днес: часове след отравянето на Скрипал, Русия е посочена като организатор и извършител и следва залп от дипломатически действия. Добре, не е ли по-честно западните ни съюзници да ни кажат: „България, абе събрахме се тук и решихме да бием Русия. Вие сте наши съюзници, ще участвате ли и какво ще ви струва?“   И ние да седнем и да умуваме. Ама да ни залъгват с постановки от селски вечеринки?! И то точно от държавата, която вече веднъж излъга света за иракското ядрено оръжие?! Ние, че сме тъпи, това е биологичен факт, ама чак пък толкова тъпи... Нито сме съюзник на Москва, нито сме противник на НАТО и ЕС.    За пръв път от десетилетия, сякаш, имаме дипломация, която се опитва да мисли и да действа стратегически. Айде дайте и някакъв шанс, де!    ", "date": "2018.04.01", "title": "Държавата, която веднъж излъга света за Ирак, сега ни залъгва със селски вечеринки!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380332-%D1%81%D0%B2%D0%B5%D1%82%D0%B0-%D0%B3%D0%BE%D1%80%D0%B0-%D0%BF%D0%B0%D0%B7%D0%B8-%D0%BF%D1%80%D0%B0%D0%B2%D0%BE%D1%81%D0%BB%D0%B0%D0%B2%D0%B8%D0%B5%D1%82%D0%BE-%D0%BF%D0%BE%D0%B2%D0%B5%D1%87%D0%B5-%D0%BE%D1%82-1000-%D0%B3%D0%BE%D0%B4%D0%B8%D0%BD%D0%B8", "text": "          - Господин Славов, защо е важна темата за православното поклоничеството и за Света гора Атонска?   -Православното поклонничество е форма на богопочитание, както и реализация на духовната потребност за поклонение пред светини, за участие в богослужение на свети места, за молитвено общение с вярващите като  израз на единството и съборността на Православната църква. А православното поклонничеството до Света гора и нейните светини си остава най-древната духовно-историческа традиция на Православието.   - Какво е Света гора за православното християнство?   -Света гора на Атонския полуостров в Гърция е най-големият център на православното монашество в света. На целия християнски род е известно, че Светата Атонска гора се намира под особеното покровителство на Пресветата Дева Богородица. Света гора е място на особено присъствие и попечителство на Божията майка. Съществува древно църковно предание, което разказва за това, че някога тук Пресвета Богородица за всички бъдеще векове освещава тази земя чрез Своите стъпки. Преданието гласи, че Богородица се възкачва на планината Атон, където бил издигнат езически храм в чест на бог Аполон. Там сега се намира храм в чест на Преображение Господне, главния храмов празник на целия Атон. Атон е единственият православен монашески център, съществувал без прекъсване повече от хиляда години. Неговите устави, приети още от византийските императори, безусловно се изпълняват в продължение на векове и действат до ден днешен. Верността към традицията означава непрекъснато славословие на Бог, молитва за спасение на света и стремеж към вечността.   - Атон съществува вече десет века, как се отстоява това?   - Устоите на Атон и неговото древно привилегировано положение се съхраняват през вековете благодарение на уважението и особеностите на монашеския живот, както и на вниманието и грижата на самите светогорски монаси. Атон се намира под църковната юрисдикция на Вселенската патриаршия, а днес тези отношения се регулират от  конституцията на Гърция и законодателството на Света гора. Това положение е признато и в договора между Гърция и Европейския съюз.   - Кое е най-важното за живота на монасите светогорските манастири?   -Мнозина монаси прекарват живота си в общежитие и съвършено послушание. Едни - двадесет, други - тридесет, а трети - четиридесет, петдесет, шестдесет години. Те  достигат съвършено безстрастие и стъпват на най-високата степен на любовта. Други достигат  дълбочината на кротостта и смиреномъдрието.      Когато някой от тях се разболее, отива в болницата, а ако не може сам да отиде, го отвеждат и се грижат за здравето му -  четат особено правило за болните  и почти всекидневно го причестяват. На Света гора има много съвършени отшелници и пустиножители, които живеят  в най-дълбоките пустини и непроходими места - в планини, пещери, гори, клисури, където минават малко хора. Слава за Света гора и в наши дни са редица забележителни старци, които със своя живот и дейност  дават неоценим принос.      Известно е, че светогорските монаси като част от своето послушание включват изучаване на духовната култура и постоянно преписват ръкописи с религиозно, философско и историческо съдържание. Света гора дава на православния свят много известни богослови и йерарси, които впоследствие осъществяват духовно-просветителска дейност в страните, в които служат.   - Защо православното поклонничество на Света гора продължава да е толкова силно?   -Днес Света гора е единствената област на православния свят, където на едно място  и под единно управление се съхраняват и хармонично съществуват всички видове православно монашество: общежития, скитове, келии, каливи, отшелничество. Освен  това Атон е световен център на православното монашество и на християнската култура. В неговите манастири са представители на всички православни народи.", "date": "2018.04.01", "title": "Света гора пази православието повече от 1000 години"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380333-%D0%BD%D0%B5%D0%B4%D0%B5%D0%BB%D1%8F-%D0%BD%D0%B0-%D0%B2%D0%B5%D0%BB%D0%B8%D0%BA%D0%B8%D1%8F-%D0%BF%D0%BE%D1%81%D1%82-%D0%B2%D1%80%D1%8A%D0%B1%D0%BD%D0%B8%D1%86%D0%B0-%D1%86%D0%B2%D0%B5%D1%82%D0%BD%D0%B8%D1%86%D0%B0", "text": "Последната неделя на Великия пост е посветена на спомена за тържествения Вход Господен в Йерусалим - едно от най-важните събития от последните дни на земния живот на Иисус Христос. Събитие, описано и от четиримата евангелисти, което станало шест дни преди иудейския празник Пасха, събитие, предшествало Неговите кръстни Страсти и осъществяващо древните пророчества за пришествие в света на Спасител: „Ликувай от радост, дъще Сионова, тържествувай, дъще Иерусалимова: ето, твоят Цар иде при тебе, праведен и спасяващ, кротък, възседнал на ослица и на младо осле, син на подяремница.\" (Зах. 9:9)     Събитието Вход Господен в Йерусалим се осъществило в тържествена обстановка: „На другия ден тълпи народ, дошли на празника, като чуха, че Иисус иде в Иерусалим, взеха палмови клончета и излязоха да Го посрещнат, като викаха: осана! Благословен Идещият в име Господне, Царят Израилев.\" (Иоан. 12:12-13) В славянския тест на Евангелието палмовите клонки били наречени „ваиа\", оттам дошло и наименованието на празника в старите богослужебни книги - „Неделя Ваий\". Понеже в нашите географски ширини не растат палми, а вярващите в този ден получават в храмовете върбови клонки и носят цветя, то този празник започнал да се нарича Връбница или Цветница.   ВХОД ГОСПОДЕН В ЙЕРУСАЛИМНе за дълго преди да „дойде във Витания\" (Иоан. 12:1), иудеите станали свидетели на проявата на славата Божия - възкресението на умрелия „четиридневен\" Лазар, приятел на Христос. Затова, след като разбрали, че Иисус е във Витания, много от тях се стекли за да видят Него и възкръсналия чрез Него Лазар.   След идването си във Витания, Иисус отишъл на вечеря в къщата на Симон прокажения. Марта прислужвала на масата. Също така присъствал и възкръсналия Лазар. По време на вечерята Марта, сестра на Лазар, помазала с драгоценно миро краката на Иисус и в знак на своето дълбоко уважение към Учителя ги забърсала със своята коса. В отговор на роптаенето на Иуда Искариот по повод напразното разхищение на миро:„Иисус рече: остави я; тя е запазила това за деня на погребението Ми.\" (Иоан. 12:7) Така истинният Агнец, който е дошъл заради спасението на света, предварително е бил умит с благовония и подготвен за заколение.   На другия ден по пътя за Йерусалим, когато наближили Витфагия /село разположено до Йерусалим/ Иисус изпратил двама Свои ученици: „като им каза: идете в селото, що е насреща ви, и веднага ще намерите вързана ослица и осле с нея; отвържете и докарайте Ми ги; и, ако някой ви рече нещо, ще кажете, че те са потребни Господу; и веднага ще ги прати.\" (Мат. 21:2-3)   ВХОД ГОСПОДЕН В ЙЕРУСАЛИМ Учениците изпълнили заповедта на Иисус, намерили ослицата и ослето, на което никой човек никога не бил се качвал и ги довели при Него. След като сложили дрехите си на гърба на животното, което се е смятало за символ на мира, учениците помогнали на Иисус да го възседне и шествието се отправило към Йерусалим. Множество народ Му показвали своите дълбока почит и преклонение - застилали пътя пред Него с дрехи и отрязани палмови клони: „а народът, ... възклицаваше и казваше: осана Сину Давидову! Благословен Идещият в име Господне! осана във висините!\" (Мат. 21:9)   Когато Иисус едва наближил града: „... видя града, заплака за него\" (Лук. 19:41). За какво е заплакал Господ? „и рече: да беше и ти узнал поне в този твой ден, какво служи за твой мир! Но сега това е скрито от очите ти\" (Лук. 19:42). Господ е плакал за Своя възлюбен град и за Своя народ, защото видял пророчески, че: „... ще настанат за тебе дни, и враговете ти ще те обиколят с окопи и ще те окръжат, и ще те стеснят отвред, и ще съсипят тебе и децата ти в тебе, и няма да оставят в тебе камък на камък, понеже ти не узна времето, когато беше посетен.\" (Лук. 19:43-44) Свети Йоан Златоуст, като размишлявал върху това място от повествованието на светия евангелист, като мислил за сълзите на Господ Иисус Христос, казва: „Това са били сълзите на Всевиждащия Бог, Който е знаел не само за предстоящата гибел на Йерусалим и е плакал не само за свещения град, а е знаел бъдещето на земята, цялото бъдеще на човечеството и е плакал.\"   Процесията се отправила към храма, в който Господ видял все същата мрачна картина, която е наблюдавал и преди при посещенията Си в тази светиня - домът на Своя Отец. Същите търговци на жертвени животни със своята стока, същия шум и рев на добитък: „И влезе Иисус в Божия храм, изпъди всички продавачи и купувачи в храма, прекатури масите на менячите и пейките на гълъбопродавците, и казваше им: писано е: \"домът Ми дом за молитва ще се нарече\", а вие го направихте разбойнишки вертеп. И дойдоха при Него в храма слепи и хроми, и Той ги изцери.\" (Мат. 21:12-14)   Този тържествен Вход Господен в Йерусалим се случил в десетия ден на месец Нисан, именно в този ден, когато Израилевият народ си избирал Пасхално агне, за да го заколи в първия ден на Пасха. В този ден „Дщерь Сионова\", без да забелязва това, радостно приветствала Агнеца Божий, идещ да изкупи греховете на целия свят.", "date": "2018.04.01", "title": "Неделя на Великия пост Връбница Цветница"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380334-%D0%BE%D0%BB%D0%B3%D0%B0-%D0%BF%D1%80%D0%BE%D0%BD%D0%B8%D0%BD%D0%B0-%D0%BD%D0%B0%D0%B9-%D1%81%D0%B5%D0%BA%D1%81%D0%B0%D0%BF%D0%B8%D0%BB%D0%BD%D0%B0%D1%82%D0%B0-%D0%BC%D0%BE%D1%82%D0%BE%D1%80%D0%B8%D1%81%D1%82%D0%BA%D0%B0", "text": "Рускинята Олга Пронина е обявена за най-сексапилната мотористка в Instagram. И с право – вижте галерията ни!     Тя е на 40 (да, наистина), има дентенце, мотор BMW и 150 000 последователи.      Сред тях е по-известна като Моника – такова е името на профила й.      Приятели я определят като пристрастена към адреналина и високите скорости.     Мотосезонът официално започна и хиляди мотористи ще излязат на пътищата.       Миналата година Олга катастрофира с мотора си и почива.      Задната гума на машината е намерена на 600 метра от произшествието.      Свободата е важна, но е важно и да се пазим сами.                        ", "date": "2018.04.01", "title": "Олга Пронина най-сексапилната мотористка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/380320-%D0%BC%D0%B8%D1%81%D0%BB%D0%B5%D1%82%D0%B5-%D0%B7%D0%B0-%D0%B2%D1%80%D0%B5%D0%BC%D0%B5%D1%82%D0%BE-%D1%81%D0%BB%D0%B5%D0%B4-%D0%B1%D0%BE%D1%80%D0%B8%D1%81%D0%BE%D0%B2,-%D0%B3%D0%BE%D1%82%D0%B2%D1%8F%D1%82-%D0%B2%D0%B8%D0%B7%D0%B8%D1%82%D0%B0-%D0%BD%D0%B0-%D0%BF%D1%83%D1%82%D0%B8%D0%BD", "text": "  Тарикатът Борисов изкара напред най-приемливите за Запада лица около себе си. Уважавам Дончев и Бъчварова - но именно в такива мигове човек показва колко струва. Това написа бившият ни посланик в Русия Илиян Василев, който коментира случая ”Скрипал” и реакцията на българското правителство.   \"Знаете прекрасно, колко струва Борисов, колко пъти ви е предавал и пак се стремите да го защитите, като пленници със стокхолмски синдром. Оставете да го защитават Лили и Горанов - какъв интерес на България защитихте с този страхлив, уплашен, наведен премиер.     Щяло да падне правителството, щяло да има нови избо ри - ами да пада, ако цената е унижението и снишението. Мислете за времето след Борисов. Този човек ще предаде всеки, ще говори за и против, ще направи всичко за да остане на власт.     Истината е, че готвите визита на Путин към която има и енергийни проекти за да фиксирате зависимостта за години напред. Решетников каза. За това ви трябва посланик Коцев в Москва.   Корабът \"Пионерски дух\", който полага тръбата през Черно море за Турски поток е вече на 200 км от турския бряг и времето за решение по продължението на българска територия изтича.   Русия ще загуби тази конфронтация, не е сложно за разбиране. Питайте социалистите олигарси на кого залагат в конфронтацията - на Запада или на Путин. Той просто няма ресурси за да поддържа политиката, която води. Никой няма да го напада, сам ще се срине. И тогава отново ще се окажем от страната на губещите. Зарадия вашия погрешен избор.   Колкото и да забранявате появата ми по водещите медии, няма как да спрете анализите ми да стигнат до хората. И когато журналистите започнат да задават моите въпроси, ще се чувствам удовлетворен.\"", "date": "2018.04.01", "title": "Мислете за времето след Борисов, готвят визита на Путин"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380321-%D0%BB%D0%B5%D0%B7%D0%B1%D0%BE-%D1%81%D0%BA%D0%B0%D0%BD%D0%B4%D0%B0%D0%BB-%D0%B2-%D1%80%D1%83%D1%81%D0%B8%D1%8F", "text": "Руска учителка и заместник директорка е обвинена, че имала афера със 17-годишна ученичка, след като в мрежата се появиха техни общи снимки, показващи необичайна близост, пише Дейли Мейл.      Ирина Ибрахимкалимова била във връзка с ученичката Валерия Федорова, но педагожката твърди, че фотографиите, които доказват това твърдение, са подправени.      Ако се докаже, че информацията за аферата е истинска, ще започнем разследване, казали от полицията. Двете - възрастната жена и младото момиче - са публикували техни общи снимки, на които се целуват, а една от снимките е особено проблемна, тъй като на нея се вижда как правят орална любов.      Двете признават, че са приятелки. Валерия твърди, че фотографиите са подправени на фотошоп и настоява, че никога не е носила такова бельо, каквото се вижда от тях.      Учителката пък твърди, че гърдите на жената на фотосите са много по-големи от нейните собствени. И учителката, и ученичката са изтрили профилите си от социалните мрежи.      ", "date": "2018.04.01", "title": "Лезбо скандал в Русия"}
{"url": "http://www.classa.bg/%D1%81%D0%B2%D1%8F%D1%82/item/380322-%D0%BC%D0%B8%D1%81%D1%82%D0%B5%D1%80%D0%B8%D0%B8-%D0%B2-%D0%BA%D1%80%D0%B5%D0%BC%D1%8A%D0%BB-%D0%BF%D1%83%D1%82%D0%B8%D0%BD-%D0%B1%D0%B8%D0%BB-%D0%BC%D1%8A%D1%80%D1%82%D1%8A%D0%B2,-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D0%BB-%D0%B4%D1%83%D0%B1%D0%BB%D1%8C%D0%BE%D1%80", "text": "Владимир Путин отдавна не е между живите, а ролята му се изпълнява от дубльори. Шокиращото изявление публикува сензационно интервю с бившата първа дама на Русия Людмила Путина, което тя уж дала за немското издание „Die Welt\", цитирано от Марица.      Това всъщност е пореден кавър на конспиративна версия менте, приписвана на екссъпругата на Путин и вадена периодично. В текста Людмила Путина посочва, че е била принудена да направи това сензационно признание, тъй като не може да гледа безучастно какво се върши от името на президента, и то от страшни хора, които не биха се спрели пред нищо   . Путина не крие страха си, че могат да посегнат на нея и дъщерите . Признава, че семейството им в никакъв случай не е било идеално. Като романтична девойка тя се влюбила и се омъжила за тогавашния офицер разузнавач. Чувствата обаче били попарени, тъй като възлюбеният, който редовно я водел на театър, се оказал тиранин, който се съобразявал единствено със служебните си задължения и често дори не забелязвал съпругата си.    Тя му била необходима само като справка за добро семейно състояние и като майка на двете им дъщери. Екссъпругата на руския държавен глава се жалва, че е била подлагана на унижения, а животът с него бил истинско изтезание. От преживения стрес тя загубила съня си и натрупала над 20 килограма.    Неколкократно Людмила Путина правила опити да подаде молба за развод, ала била заставяна да мълчи, като била изпращана в психиатрична клиника. Бившата първа дама споделя, че е преминала през всички кръгове на ада - психотропни вещества, издевателства, дори била заключвана в изолатор. Месец преди смъртта си Владимир Путин излязъл навън посред нощ, без да предупреди. Така и не се появил повече.    Малко след това една нощ в дома им дошли хора, които търсели нещо специално. Тя била предупредена, че ако иска да живее, ще трябва да мълчи. Няколко дни след това се появил и първият дубльор на Владимир Путин, а тя била принудена да играе ролята на негова съпруга.    Според версията, приписвана на бившата първа дама, я спасило това, че враговете на Путин не успели да открият точна нейна двойница. След продължил повече от 30 години брак Путини се разведоха цивилизовано през 2013 г.    Людмила приела раздялата като избавление. На президента приписват любовни афери с известни руски красавици, сред които олимпийската шампионка по художествена гимнастика Алина Кабаева, оперната прима Анна Нетребко, примабалерината на Болшой театър Светлана Захарова.", "date": "2018.04.01", "title": "Мистерии в Кремъл: Путин бил мъртъв, управлявал дубльор"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380323-%D0%B0%D0%BF%D1%80%D0%B8%D0%BB-%D0%B7%D0%B0%D0%BF%D0%BE%D1%87%D0%B2%D0%B0-%D1%81-%D0%B3%D0%BE%D0%BB%D1%8F%D0%BC%D0%B0-%D0%BE%D0%BF%D0%B0%D1%81%D0%BD%D0%BE%D1%81%D1%82-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-%D0%B5-%D0%B7%D0%B0%D0%BB%D1%8F%D1%82%D0%B0-%D0%BE%D1%82-%D0%BF%D0%BE%D1%80%D0%BE%D0%B9-%D0%B2-19-%D0%BE%D0%B1%D0%BB%D0%B0%D1%81%D1%82%D0%B8-%D1%89%D0%B5-%D0%B5-%D1%81%D1%82%D1%80%D0%B0%D1%88%D0%BD%D0%BE-%D0%BA%D0%B0%D1%80%D1%82%D0%B0", "text": "Хладно ще бъде времето в неделя. Столицата е залята от силен и пороен дъжд. Вятърът постепенно ще се ориентира от запад-северозапад, ще бъде умерен, в Дунавската равнина временно силен, като с него ще нахлуе хладен въздух. Жълт код заради очакван силен вятър е обявен в 19 области на страната за 1 април - неделя.     Предупреждението е в сила за областите Видин, Монтана, Враца, Плевен, Ловеч, Габрово, Велико Търново, Русе, Търговище, Разград, Силистра, Добрич, Варна, Шумен, Бургас, Сливен, Ямбол, Хасково и Кърджали. Във Видин, Монтана, Враца и Плевен предупреждението е за силен северозападен вятър със скорост 14-19 м/с. В останалите 15 области ще духа силен югозападен вятър, по-късно през деня ще се ориентира от северозапад.    Средната скорост на вятъра и в тези райони ще бъде до 14-19 м/с. НИМХ-БАН Дневните температури ще се понижат с около 5 градуса - сутрешните ще са високи, особено в Източна България, където все още ще духа силен южен вятър.    Още през нощта срещу неделя над Западна България ще се развие купесто-дъждовна облачност и там ще има краткотрайни валежи, в планинските райони и с гръмотевици. В неделя ще превали на много места и в останалата част от страната. На места временно валежите ще са интензивни, главно в Южна България и с гръмотевични бури. В понеделник ще има променлива облачност, само на отделни места ще превали краткотраен дъжд. Ще се понижат и минималните температури.  В Северна и Източна България през по-голямата част от деня ще бъде ветровито, към вечерта и там вятърът ще отслабне.", "date": "2018.04.01", "title": "Април започва с голяма опасност: Столицата е залята от порой! В 19 области ще е страшно (КАРТА)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380324-%D0%B3%D0%BE%D0%BB%D1%8F%D0%BC%D0%B0-%D0%B1%D0%B5%D0%B4%D0%B0-%D0%B7%D0%B0%D1%81%D1%82%D0%B8%D0%B3%D0%BD%D0%B0-%D1%81%D0%BE%D1%84%D0%B8-%D0%BC%D0%B0%D1%80%D0%B8%D0%BD%D0%BE%D0%B2%D0%B0", "text": "Софи Маринова прогресивно оплешивява и скоро ще се сдоби с прическата на любимия си Тодор Давидов – Гринго, а именно подстрижка първи номер. Ромската перла има големи бели петна без коса по главата си, които най-вероятно се дължат на постоянните екстеншъни, които си слага, пише \"Уикенд\".      Въпреки че изпълнителката не залага на екстравагантни прически, не сменя цвета на косата си и от години залага на черния цвят, като се спира на права коса или на къдрици, щетите са видими. Прическата й не е трудна за поддържане, но явно генетично участничката от „Като две капки вода\" е предразположена към окапване на кичурите космена покривка. Софи Маринова през ден посещава елитен фризьорски салон в София, където залага на най-добрите продукти, качествена боя за коса и лак, но въпреки това косата й пада на парцали.    Големи участъци от главата на ромката лъщят, поради сериозно разреденото окосмение или липсата на такова. Подобни поражения за косата и скалпа най-вероятно се дължат на дългите години носене на екстеншъни, разкриват коафьори. Няма как да се избегне, когато прекалено често се прибягва до слагането на изкуствени кичури. Единствено може да се скрие с перука, както правеше    Наоми Кембъл преди години. Софи от години страдала от сериозен косопад, издават от обкръжението й, но пък не искала да се подстриже късо или да се лиши от дългите изкуствени кичури. Въпреки, че от няколко години екстеншъните не са модерни, 42-годишната певица продължавала мазохистично да кара фризьора си да й слага удълженията.    Това още повече спомагало за оплешивяването на Софка. Доскоро звездата успяваше да прикрие с подходящи прически прозиращото си теме, но вече всички забелязват, че фолкаджийката е с бели петна по главата, и то в началото на темето си. Кожата на главата й ясно се вижда под редките косъмчета, които са й останали, и с времето проблемът става все по-голям. Нехайната циганка обаче не взимала на сериозно проблема и лековато махала с ръка.    „Няма да живеем сто години, бе, к'во да ти кажа. Майка вика: „К'вот си 'апнеш, поживееш и си сложиш на оная работа, това ще ти остане от живота\", заявява в типичния си стил Софка и хич не се безпокои за проблема, докато коафьорите на „Като две капки вода\" се трудели над все по-оредяващата й грива.", "date": "2018.04.01", "title": "Голяма беда застигна Софи Маринова"}
{"url": "http://www.classa.bg/%D1%81%D0%B2%D1%8F%D1%82/item/380325-%D0%BF%D1%83%D1%82%D0%B8%D0%BD-%D0%BC%D0%BE%D0%B6%D0%B5-%D0%B4%D0%B0-%D0%BF%D0%BE%D1%81%D0%B5%D1%82%D0%B8-%D0%B0%D0%BD%D0%BA%D0%B0%D1%80%D0%B0-%D0%BD%D0%B0-3-%D0%B8-4-%D0%B0%D0%BF%D1%80%D0%B8%D0%BB", "text": "Пресслужбата на турското президентство съобщи, че президентът на Русия Владимир Путин може да посети Анкара на 3 и 4 април на официално посещение, предава Интерфакс, цитирана от Фокус.   „Седмото заседание на Съвета за сътрудничество под председателството на президентите на Турция и на Русия ще се проведе на 3 април, където ще участват и министри от двете страни\", пише в заявлението.     Очаква се, че в този ден ще се състои церемонията по установяването на основите на АЕЦ „Аккую\", който ще се строи по южното крайбрежие на Турция по руски проект.    Турските медии напомнят, че по време на посещението на Путин в Турция се планира и тристранна среща с президента на Иран Хасан Роухани, посветена на Сирия.", "date": "2018.04.01", "title": "Путин може да посети Анкара на 3 и 4 април"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/380317-%D1%87%D0%B8%D1%81%D1%82%D0%BE-%D0%B4%D0%BE%D1%81%D0%B8%D0%B5,-%D0%BF%D0%BE%D0%BD%D0%B5-30-%D0%BB%D0%B8%D1%86%D0%B5%D0%B2%D0%B8-%D0%BE%D0%BF%D0%BE%D1%80%D0%B8,-800-%D0%BC-%D0%B7%D0%B0-3-%D0%BC%D0%B8%D0%BD-%D0%B8-%D1%81%D1%82%D0%B0%D0%B2%D0%B0%D1%88-%D0%BF%D0%BE%D0%BB%D0%B8%D1%86%D0%B0%D0%B9", "text": "Чисто полицейската работа почва да се учи в момента, в който станеш пълноправен служител и излезеш на улицата, на обекта или като отидеш на 2-3 мача и край тебе хвърчат камъни. По протести и такива събития – там се калява самият полицай.” Думите са на Михаил Златанов, заместник-директор на жандармерията.   За да сложат униформа обаче, кандидатите да влязат в МВР трябва да минат редица изпити. Поне 30 лицеви опори или коремни преси за жените, бягане на 800 метра и тичане в осморки за норматив. Това са част от приемните изпити, които държат кандидатите за български полицаи.      Те важат и за  мераклиите за 3-те  школи в Пазарджик,  Казанлък и Варна и  за Академията на МВР,  където се взимат под внимание и оценките от дипломата за средно образование. ( Нормативите се покриват по точкова система и 30 лицеви опори е минималният праг, за да може човек да се надява, че ще бъде приет. Разбира се, по-високата оценка дава по-голям шанс, особено ако кандидатите са повече от обявените свободни позиции в 27-те областни дирекции на МВР, Столичната и Главна дирекция “Национална полиция”.   Те трябва да подадат документите си в структурата, за която кандидатстват. Изискванията са да са български граждани, да не са осъждани за умишлено престъпление от общ характер независимо от настъпилата реабилитация и да имат завършено средно образование. Обвиняеми или подсъдими също не могат да кандидатстват.   Ако пък човек се цели в позицията водач на патрулен автомобил, трябва да има и шофьорска книжка. Кандидатите не трябва да са по-възрастни от 40 години към датата на обявяване на конкурса, като това не важи за вече работещи в МВР. Представя се и медицинска бележка, че са годни за работа в полицията.   Следващият етап е психологичното изследване в 2 части. Първата е тест, който се попълва за определено време.   Целта е да се видят  интелектът и логическото  мислене на кандидатите.   След това има и устно събеседване с желаещия да стане полицай. Мнозина отпадат на психотеста, а продължилите преминават към покриване на нормативите. Мъжете трябва да скочат от място поне 240 см за максималните 8 точки, а при 205 см получават само 1. И докато това е най-ниският резултат при силния пол, за жените е най-високият. Следва бягане на 4 осморки. Мъжете трябва да изтичат дистанцията, която е 4 метра между конусите, под 16,2 сек, а жените – 16,6. Има и бягане на 800 м, а нормативът за мъже е под 3 мин и 10 сек. Точки не се присъждат за повече от 3 мин и 45 сек. Жените имат по 10 секунди повече.   Последният изпит за мъжете са лицевите опори. Там трябват поне 55 за отлична оценка, а под 30 не се присъждат точки. При жените стандартът е същият, но вместо лицеви опори се правят коремни преси. Точките от всички дисциплини се събират и напред продължават само най-добрите, а дори провалът в една категория означава отпадане от конкурса.   Следващият етап е интервюто, което се прави в дирекцията, в която иска да работи кандидатът. “Случвало се е да попитаме човек защо се е насочил към МВР и той да каже, че мама и тате са го посъветвали така”, признава Михаил Златанов. Мотивите на родителите били сигурната заплата и ранното пенсиониране, а децата им се стараели да им угодят.   И макар да има и такива, повечето са млади, мотивирани момчета и момичета между набор 93 и 98, казва Златанов. По-рядко са кандидатите, които са близо до 40 г. “Това са хора, които късно са се осъзнали, някои са работили по чужбина, други в частни фирми и при тях мотивът е за по-голяма сигурност”, анализира зам.-директорът, като уточнява, че говори само за жандармерията. Същото е съотношението и за другите структури.       “Дори при търсещите държавна работа обаче в последствие идва и мотивацията”, посочва Златанов.  Според него техниката, черните униформи, камионетките и екипировката са част от нещата, които привличат младежите да се насочат към жандармерията.   След събеседването одобрените кандидати заминават на  задължително 28-седмично  обучение в една от трите  школи.   Там са на пълен пансион, получават 80% от заплатата на позицията, за която кандидатстват. Обучението започва с базов етап, който е от 6 модула и след всеки има изпит. Първият е “Полицията в служба и защита на обществото” и се дели на 3 части. Застъпени са 29 учебни часа. Вторият модул – “Полицейски правомощия”, е 119 часа. Той също е разделен на 3 части, сред които има обучение и по право на ЕС.    Следващият модул е “Превенция и разкриване на престъпления”. В него кандидатите учат наказателно право, криминалистика и превенция и разкриване на видовете престъпления. Тук най-много са часовете – 111, в първата дисциплина, защото е предвидена подготовка по Наказателния и Наказателнопроцесуалния кодекс.   Отделен модул е посветен на полицейската психология, която се изучава в 23 часа. Учат се и основи на компютърната текстообработка за 22 часа.   Последният модул е най-дълъг и в него се учат стрелкова подготовка и полицейската лична защита. Предвидена е и подготовка по ядрена, химическа и биологична защита, както и общи правила за оказване на долекарска помощ. Хорариумът е 150 часа, като полицейската лична защита и стрелковата подготовка, при която първо се учи теория, са най-застъпени.       Дори по време на базовия етап на обучението от дирекциите изпращат служители, които да преподават. “Например отиват боеваци и показват разпръскване на масови безредици, бойни строеве и други”, дава пример Михаил Златанов.   След този етап е практическият стаж по места, който е 2 седмици. Обикновено той се кара там, закъдето кандидатства човек. “Водим ги на всички обекти, на които има задачи.   Ако по време на стажа има  протест или рисков мач,  отиват и гледат,  за да видят за какво става въпрос, но не участват, защото още не са готови”, казва зам.-директорът за практиката в жандармерията.   След стажа всички се връщат в школата, където има още 3 модула за обучение според специалността, за която кандидатстват. При жандармерията например седмият е “Дейност на органите от дирекция “Жандармерия” по опазване на обществения ред”. Там се изучава структурата ѝ, изпълнението на патрулно-постовата дейност и други. Общият хорариум е 117 часа, има и подготовка за специфичната административна дейност.   Осмият модул е “Използване на физическа сила и използване на полицейски помощни средства”. Това е учено и преди, но заради по-рисковата дейност се изучава по-детайлно. Има теория и практика.   Последният модул е продължаващо обучение по стрелкова подготовка – 28 часа, и полицейската лична защита – 36 часа. Обучението завършва с общ изпит по теория и практика на професията, който е заключителен.   Цялото време в  школата е 1120 часа   “Полицай не се става със завършването на школата или Академията на МВР. С това обучението не приключва, а реално започва”, изтъква Златанов. Подчертава, че полицаят започва да се изгражда като такъв чак в практиката си, а много важна е ролята на прекия ръководител, който да го мотивира и да го научи на добри практики.   Впечатленията му от постъпилите от Академията на МВР също са много добри, но и  те имали нужда да влязат  малко в екшъна, преди да  станат завършени полицаи.   Златанов добавя, че някои от служителите в жандармерията се разочароват от охраната на стратегическите обекти и седенето в будки.   “Минават 2-3 месеца, година, а младият човек гори от енергия и иска динамика. Почва се търсене на начини да отидат в районни управления, други служби. Това вече няма как да се случи, защото създадохме 2 нови сектора – “Опазване на обществения ред” и “Масови мероприятия”. С тях дадохме възможност на служителите да избират – който иска, да остане на постове, а тези, които искат да са в екшъна, могат да се включат в него.”   “Много държим и на продължаващото обучение, постоянно пращаме наши служители на учения, за да са в крак, защото средата е динамична, променя се”, казва Златанов и се гордее, че служителите на жандармерията постоянно тренират, правят разстановки за охрана на масови мероприятия, потят се във фитнеса и  никога не пропускат  мишената в стрелбището.   И макар жандармерията да изглежда наглед мъжка професия, Златанов отчита, че в последните години има и доста жени, които стават отлични полицаи. “По събития ще ги видите на първа линия. При протестите през 2013 г. аз ги дърпам да не са в първия строй, но те самите искаха да са най-отпред. Боеваци, такива са. Много нахъсани, много добри”, посочва зам.-директорът и изтъква, че дамите са по-старателни.     По 110 курсанти в специалността “Противодействие на престъпността и опазване на обществения ред” годишно обучава Академията на МВР. Съотношението мъже – жени е 80 на 20%. За разлика от школите тук кандидатите трябва да са под 35 г. Висшето училище е двукратен победител в професионалното направление “Национална сигурност” в рейтинговата система на университетите. Наградите се дават от “24 часа”.   Приемът в академията става с покриване на нормативите, като точките се умножават по 0,2. Вземат се и общият успех от дипломата за средно образование и средният от двете матури. Резултатите от теста за интелигентност пък се умножават по 0,04, а максималният бал е 30.   “Много е трудно  да влезе някой с  успех под 26   Това е долната граница”, казва зам.-деканът на факултет “Полиция” доц. д-р Станимир Илиев . Курсантите сключват договор, че 10 години ще работят в МВР. Те плащат разходи само за тока. Преподавателите им пък са хора от практиката.       В първата година курсантите учат общоправна подготовка, както и дисциплина “Защита по закона за класифицирана информация”, която ще трябва на бъдещите полицаи в горните курсове. Втората година младежите се обучават по наказателно право и процес и започват да навлизат в същината на полицейската професия, казва Илиев. Има и дисциплини по опазване на обществения ред, полицейско право и други за униформения състав.   Третата година е съсредоточена по линия на криминалистиката и КАТ, а в четвъртата е европейско полицейско сътрудничество, оперативно-издирвателна дейност, контрол по границите.   Академията има  отделна специалност  за граничарите,  но заради бъдещия ни прием в Шенген и международното сътрудничество кандидатите за полицаи изучават дисциплината. По време на цялото обучение има езикова подготовка, като през последните 2 години се добавя и втори език. През цялото обучение е заложена стрелкова и физическа подготовка, както и полицейска лична защита.   За 4-те си години в академията курсантите карат общо 20 седмици стаж, разпределени във всяка година. Те са в районните управления в страната, а от университета се съобразяват с местоживеенето на студентите. Шефът на структурата определя наставник, който поема курсанта, а след всеки стаж има и защита. На нея се задават контролни въпроси, а студентите обясняват какво са научили.   През първата година стажът е по-скоро опознавателен. Той е 4 седмици и е по права на човека.   През втората година стажът е концентриран върху прилагане на полицейските правомощия и е съобразен с дисциплините, които се изучават. Има и 8-седмичен стаж по опазване на обществения ред – по 4 на семестър.   През първия семестър на третата година стажът е насочен към изготвянето на документи и обработката им, както и контрол на пътното движение. Вторият семестър курсантите се съсредоточават върху разследването на престъпленията.   В четвърти курс е  оперативно- издирвателната  дейност  и стажът е 2 седмици.   Никой студент няма право да влачи повече от 2 изпита, при три отпада. Теорията и практическата част са по равно разпределени в програмата. През цялото обучение курсантите ходят и се срещат с действащи полицаи. По време на обучението и стажовете те се насочват и в кое направление да работят – дали охранителна полиция, оперативно-издирвателна или разследващи, казва Илиев.   Академията е партньор на Фронтекс и всяка година студенти се пращат в полицейските училища на държавите-членки на ЕС. Нов свръхмодерен център за тренировки открива Академията на МВР на 26 април. Екип на “24 часа” е първият, влязъл в него.     В полигона, който се простира на 8 дка, курсантите ще се учат на оперативно-тактическа подготовка, контрол на автомобилния транспорт, криминалистика, оперативно-издирвателна дейност, наблюдение и контрол на държавната граница, полицейска психология, казуси от полицейското право. Той е построен по българско-швейцарски механизъм и изграждането му струва 1,2 млн. евро. Обучения в него ще има и за вече действащите служители на МВР.   Полигонът е разграфен на 5 части. В първата са помещения, които имитират банков офис, заведение, жилище. Там ще се разиграват всякакви практически казуси, например грабежи, кризи със заложници и други. Курсантите сами ще трябва да взимат решения и да отиграват ситуациите.   В сектора има и гараж за проверка на автомобили, за тренировка за тактическо проникване в сгради и помещения с цел задържане на правонарушители.   Втората част е сграда, имитираща районно полицейско управление с всички необходими помещения и оборудване. В нея например има стая за разпит, в която от едната страна на стъклото не се вижда нищо, а от другата бъдещите полицаи наблюдават действията на колегите си.   Третата част имитира градска среда с улици, тротоари, светофар и площад. Там ще се отиграват ситуации за бъдещите катаджии. Ще се използва и за сцени на масови безредици.   Четвъртата част е предвидена за граничарите. В нея е изграден КПП, ще се симулират проверки на документи и цялата дейност, типична за служителите на браздата.   Петата част е с три класни стаи с ново офис оборудване, откъдето ще има пряка видео-връзка с полигона.   “Ще използваме полигона още в края на тази учебна година”, казва зам.-деканът на факултет “Полиция” Станимир Илиев.    ", "date": "2018.04.01", "title": "Чисто досие, поне 30 лицеви опори, 800 м за 3 мин и ставаш полицай"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/380318-%D0%B8%D0%B2%D0%B0%D0%BD-%D0%BF%D0%B5%D0%BD%D0%BA%D0%BE%D0%B2-%D0%B7%D0%B0-%D1%81%D1%8A%D0%B4%D0%B1%D0%B0%D1%82%D0%B0-%D0%BD%D0%B0-%D0%BF%D1%80%D0%B5%D0%B4%D0%B0%D1%82%D0%B5%D0%BB%D0%B8%D1%82%D0%B5-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D1%80%D0%B0%D0%B7%D1%83%D0%B7%D0%BD%D0%B0%D0%B2%D0%B0%D1%87,-%D0%B2%D1%8A%D1%80%D1%88%D0%B8%D0%BB-%D1%81%D1%8A%D1%89%D0%BE%D1%82%D0%BE-%D0%BA%D0%B0%D1%82%D0%BE-%D1%81%D0%BA%D1%80%D0%B8%D0%BF%D0%B0%D0%BB,-%D0%BF%D0%B0%D0%B4%D0%BD%D0%B0-%D0%B2-%D0%BA%D0%B0%D0%BF%D0%B0%D0%BD-%D0%B8-%D0%B1%D0%B5%D1%88%D0%B5-%D1%80%D0%B0%D0%B7%D1%81%D1%82%D1%80%D0%B5%D0%BB%D1%8F%D0%BD", "text": "Светът остана разделен на фронтове, на противоречия, на кризи. Ако прегледат речта на Чърчил от 1946 година, която се счита за начало на Студената война, и прочетат речта на Путин на 1 март, сигурно ще намерят много общи неща. Твърде голяма огледалност има на темите.    Това заяви в предаването „Тази събота\" по bTV Иван Пенков, бивш заместник-началник на военното разузнаване. „Но може би трябва да се замислим и да прочетем по-внимателно речта на Путин. Възможно е да останем с впечатление, че той обявява край на Студената война\", добави той. По думите му, в съзнанието на руснаците от 1990 година насам    Студената война не е спряла спрямо Русия. Част от тази война е случаят със Сергей Скрипал. Между другото, разузнавачът разкри и дали в своята работа е срещал сексапилни шпионки като Анна Чапман – друга руска разузнавачка, която подобно на Сергей Скрипал беше разменена, но със САЩ. Той посочи, че чак когато тръгвал да излиза от българската система в нея започнали да приемат и жени. Но една от най-красивите шпионки по негово време била американка, работеща в Югославия. „Аз мисля, че разговорът за доказателства и недоказателства е безсмислен\", заяви Пенков за скандала „Скрипал\".    Според него, Великобритания използва аферата с отровения шпионин с едни недоказани обвинения, че Русия стои зад това. От там си правят заключение, че Русия го е направила, само защото „се вписва в нейния модел на поведение\". „На правен език това не означава абсолютно нищо\", каза той. Според него възможността Русия да го е направила не е изключена, но е абсурдно да се изисква от нея да доказва обратното. От една страна стои въпросът „Защо е необходимо някому да посегне върху живота на един възрастен човек, безпомощен, безобиден британски гражданин\".    „Обаче не трябва да се спира дотук, не трябва да се тръгва от тук\", заяви Пенков и допълни, че освен че Скрипал е доставял много важна тайна информация на Великобритания, след размяната и заселването му на Острова „отново се включва в противоруска дейност като става преподавател в Кралската военна академия и продължава да нанася вреди на руската държава\".    „Предателите винаги се наказват. В зависимост от страната, от съдебната ѝ система\", каза разузнавачът и разказа няколко подобни случая в България. Неговият колега Димитър Димитров е бил разстрелян малко преди промените по обвинение, че е бил склонен да сътрудничи на чужди служби. Той напуснал разузнаването, но една година по-късно нашето контраразузнаване му спретнало капан – „една операция измишльотина\".    Предложили му сътрудничество от името на ЦРУ. „Той се съгласява, приема шифрови материали, каквито е използвал и Скрипал, пише сведение за състава на военното разузнаване – каквото е правел и Скрипал. Нашият Димитров написал на тези листи сигурно няколкостотин военни разузнавачи. И след това му предлагат възможност да хвърли в една американска кола сведенията, които е подготвил. Това всичкото е в ръцете на нашите контраразузнавателни органи.    Дават го на съд и с тази оперативна, но всъщност неистинна информация, го осъдиха на разстрел и го разстреляха\", разказа Пенков. В Турция пък агент, работещ за българските служби, е осъден на 22 години затвор.", "date": "2018.04.01", "title": "Иван Пенков за съдбата на предателите: Български разузнавач, вършил същото като Скрипал, падна в капан и беше разстрелян"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380319-%D0%BB%D1%8E%D0%B1%D0%BE%D0%B2%D1%82%D0%B0-%D0%BC%D0%B8%D0%BD%D0%B0%D0%B2%D0%B0-%D0%BF%D1%80%D0%B5%D0%B7-%D1%81%D1%82%D0%BE%D0%BC%D0%B0%D1%85%D0%B0-%D0%B0-%D0%B4%D0%B5%D0%BF%D1%80%D0%B5%D1%81%D0%B8%D1%8F%D1%82%D0%B0", "text": "Автоинтоксикацията - или самоотравянето на организма - е една от популярните теории в медицината от началото на 20 век, когато учените са се опитвали да разберат откъде произлизат психическите заболявания.   Микробите от червата са опасни за човешкия организъм, смятат докторите от тази школа. Нещо повече - те причиняват умора, меланхолия и невроза, състояния, чийто произход дотогава няма друго научно обяснение.     \"Контролът върху хранителния режим на човека вече е постигнат, но все още не е усъвършенствано справянето с чревната бактериална флора\", пише лекар на име Бонд Стоу в Списанието за медицина и хирургия през 1914 г.   \" Безбройните примери за автоинтоксикация, които срещаме навсякъде в живота, са пример за това - неразположение, пълна липса на амбиция до степен, в която всяко усилие се приема за непосилна тежест, ментална потиснатост, често граничеща с меланхолия ...\"   Оттук Стоу стига до заключението, че е време да се поведе \"окончателна война срещу чревните микроби\".   Разбира се - като повечето медицински теории от началото на 20 век, и тази не е съвсем точна. А и предлаганите лечения, като изрязване на част от дебелото черво или ядене на сурово месо, са още по-вредни от предполагаемата болест, която терапията атакува. Вътрешностите на човека не съдържат \"токсини\", а колония от разнообразни бактерии, или микробиом.   Лекарите от преди век обаче са прави в едно: храната, която поглъщаме, се отразява на емоционалното ни състояние. Чревните микроби също вероятно имат роля в този процес.   Лошият хранителен режим е водещият фактор за ранна смърт. Депресията, от друга страна, е основната причина за физическите или умствени състояния, които ограничават нормалното човешко съществуване.   Нова изследователска линия показва, че тези два проблема могат да се окажат свързани. С други думи, нездравословната диета може да накара човешкия организъм да изпадне в депресия, а депресията, от своя страна, кара хората да се чувстват още по-болни.   Специалисти от Медицинския факултет на Университета Ръш в Чикаго провеждат проучване сред 964 участници в напреднала възраст, в период от 6,5 години. Установяват, че онези, които се хранят с пълнозърнени храни, плодове и зеленчуци, са по-малко податливи на депресия. Хората, които се хранят с традиционните ястия за \"западната\" диета, са по-склонни към психически разстройства.   Учените гледат на храната като на лекарство.  Медикаментите, които лекуват депресията, са ефективни, но за много пациенти терапията е по-ползотворна, ако е комбинирана с допълнителни усилия - например с правилна диета.   Това не е първото практическо изследване, което открива антидепресивни ползи от т.нар. диета DASH (съкращение от dietary approach to stop hypertension - или диетичен похдод за спиране на хипертонията).   По-ранни проучвания показват, че следването на тази диета има връзка с намаляване на нивата на депресивност сред подрастващи момичета. Изследването показва, че хранителният режим може да се окаже начин за цялостно предотвратяване на менталните заболявания, като се има предвид, че 1/2 от тези състояния започват да се развиват в тийнейджърксите години.   Оптимистичните резултати от последните тестове не се приемат безкритично от всички учени - обектът на изследване в Чикаго са много възрастни хора, а гериатричната депресия е много специфичен тип психично разстройство.   Разбира се, връзката между щастието и по-доброто хранене е очевидна. По-богатите хора, които могат да си позволят качествени продукти, са по-щастливи.   Изследването на Университета Ръш не засича фактора за социоикономическия статус на контролната група. Като цяло обаче данните показват, че диетата повлиява положително на симптомите на депресия, независимо от фактори като приходи или образование, коментира Фелис Джака, професор по хранителна психиатрия в Университета Дийкин в Австралия.   През 2010 г. Джака установява, че жените, чиято диета включва много плодове и зеленчуци, месо, риба и пълнозърнести продукти, имат по-ниска склонност към тежки депресивни или стресови състояния.   Метаанализ на 21 изследвания показва, че диетичният модел, който се характеризира с висок прием на плодове, зеленчуци, риба, зехтин, нискомаслено мляко и антиоксиданти, както и по-слабия прием на храни от животински произход, може да се свърже с намален риск от депресия.   Медицинската наука няма нужда от допълнителни потвърждения на този факт. Нужни са повече практически терапевтични усилия, които да покажат, че депресията може да се пребори по-лесно, ако пациентът подобри диетата си.   През 2017 г. се провежда ограничен тест на група от пациенти с депресия, при които са регистрирани по-сериозни подобрения в настроението си, когато са подложени на 3-месечен курс на здравословно хранене. Резултатите са сверени с контролна група от пациенти, които получават само терапевтична или медикаментозна помощ.   Самата диета DASH не е нищо революционно. Базовата вечеря според този режим се състои от бяло месо, варени картофи и много зеленчуци. Учените все още не са установили какво я прави толкова ефективна, но един от вариантите за обяснение може да се окаже връзката между мозъка и храносмилателната система.   Когато организмът приема храна от растителен произход, влакната ферментират в червата и създават мастни киселини с къса верига.    Те от своя страна регулират имунната система и повлияват на генната експресия в мозъка и в други органи. Хората, които приемат богата на фибри храна, имат по-разнообразни чревни бактерии, а те произвеждат химикали, които могат да повлияят на настроенията.   Т.нар. цитокини, които се произвеждат от телесната мазнина, могат да провокират възпалителни процеси в различни части на тялото. Възпалението повишава риска от депресия и от други болестни състояния, тъй като вредят на кръвоносната система.   Всички изследвания дотук показват все по-ясното разбиране, че диетата, наред с физическата активност и съня, помага за регулиране на психическото състояние. Или както пише през 1825 г. френският юрист Жан Антелм Брият Саварин - \"Кажи ми какво ядеш, и ще ти кажа кой си\".", "date": "2018.04.01", "title": "Любовта минава през стомаха. А депресията?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380313-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-1-%D0%B0%D0%BF%D1%80%D0%B8%D0%BB", "text": "Очаква ви труден ден, ако самите вие непрекъснато се оплаквате от съдбата. Откажете се от спорове с роднини, дори и ако ви е трудно да сдържате вашето мнение. Принципността в семейния живот, ще се превърне в пречка за хармонията. В крайна сметка, връзката със съпруг/а, ще придобие негативен отенък. ТЕЛЕЦ ( 21 април - 21 май )  Ще намерите съмишленици, които ще подкрепят вашият бизнес. Най- накрая, ще ви провърви, както с партньори, така и с печеливши инвестиции. За любовни изповеди и предложения, изберете друг ден, защото днес вашите мисли, се движат около парите. Вечерта, си починете и релаксирайте. БЛИЗНАЦИ ( 22 май - 21 Юни ) Ще успеете да постигнете целите, които сте си поставили миналия месец. Необходими са независими преценки, на тези, които се занимават с политика, педагогика или изкуство. Следобед, може да се срещнете с човек, когото някога сте обичали силно. В каква посока, ще се развие ситуацията, зависи от вас.   РАК ( 22 юни - 23 юли ) Ще откриете в себе си такива таланти, за които дори не сте предполагали. Просто не забравяйте да свършите работата, от която зависи финансовото ви състояние. Хармонията в душата ви, към която толкова много се стремихте, може да бъде прекъсната от един неделикатен човек. Имайте предвид, че ако се подведете по него, ще съжалявате. Вечерта ви чака изненада. ЛЪВ ( 24 юли - 23 август ) Очаква ви, един отличен ден, когато много от желанията ви ще бъдат изпълнени, а хората ще ви правят комплименти. Основното нещо е, да не се възгордявате, а да приемате всичко с достойнство. При решаването на финансови проблеми, ще ви помогне влиятелен човек, с когото ще се свържете. Може да избегнете настинките, ако приемате антивирусни лекарства. ДЕВА ( 24-ти август - 23 септември ) Трябва да се погрижите за външния си имидж, да актуализирате гардероба си и да посетите козметичен салон. Спокойно реагирайте на това, което колегите говорят за вас. Ако тяхната критика е конструктивна, тогава слушайте. Необвързаните имат всички шансове, да срещнат един интересен и надежден човек. Само бъдете по-инициативни. ВЕЗНИ( 24 септември - 23 октомври) Очаква ви ден, на културни забавления. Ще посетите не само изложба или концерт, но дори и зоологическа градина с приятели. За мащабни придобивки не е добър ден, затова вкарайте парите в сметката си. Благоприятни предложения за работа ще имат тези, които отдавна са фокусирани върху нова сфера на дейност. Днес, ще бъдете в такова комфортно състояние, че дори финансовите проблеми няма да могат да ви измъкнат от него. Ще решите да се задоволите с това, което сте натрупали. И това, между другото, е правилното решение. Новите романтични запознанства, ще ви помогнат да се отвлечете от тъжните спомени за бившата си любов. Не стойте до късно на компютъра.   СТРЕЛЕЦ ( 23 Ноември - 21 Декември ) Не се препоръчва да спорите и налагате своите принципи на другите. Нищо добро, няма да излезе от това, особено ако сте настроени към всичко агресивно и непримиримо. Възможни са нервни сривове, въз основа на ревност. Ако не вярвате на избраника си, тогава си струва да говорите с него откровено. Не бъдете мнителни, а станете по-реалистични. КОЗИРОГ (22 Декември - 20 януари ) Ще трябва да простите, да се извините и да забравите завинаги неприятните мигове, които някога са ви разделяли от любимия. Един добър ден за пазаруване, културни събития и отдих. Ако ви предложат нова работа, то в бъдеще, ще се окаже перспективна. Битовите проблеми, днес, ще решите трудно.  ВОДОЛЕЙ ( 21 януари -  19  февруари ) Бъдете приятелски настроени към околните. Тогава никой няма да ви обвини в невежество или негласно ласкателство. При получаването на пари, може да имате проблеми, но не се опитвайте да ги разрешите със сила. По-добре е да потърсите помощ от тези, които по-добре от вас, разбират от такива въпроси. Вечерта ви чака съдбоносна среща.   РИБИ ( 20 февруари - 20 март ) Доста грижи и неприятности, ще ви се струпат на главата и само здравомислието и планирането, ще ви помогнат да се отървете от тази суета. Ако не се заемете с нещо ново, всичко бързо ще ви омръзне. В личната сфера, ситуацията може да бъде двусмислена, когато ще трябва да изолирате не само истеричните съперници, но и да се оттеглите.", "date": "2018.04.01", "title": "Дневен хороскоп 1 април"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380314-%D1%81%D0%B2%D0%B5%D1%82a-%D0%BC%D0%B0%D1%80%D0%B8%D1%8F-%D0%B5%D0%B3%D0%B8%D0%BF%D0%B5%D1%82%D1%81%D0%BA%D0%B0", "text": "  Сведенията, които имаме за живота на преподобна Мария Египетска, научаваме от изповедта, която тя направила пред един старец – отшелник в пустинята на изток от река Йордан. През шестия век в един от палестинските манастири живял благочестив старец на име Зосима. Той бил дете, когато дошъл за първи път в светата обител. В продължение на много години Зосима добросъвестно и точно изпълнявал монашеските правила, като прекарвал времето си в пост и молитва, в славословие и изучаване на Св. Писание.     Преминал вече средата на житейския си път на земята, когато бил на 53 години, той бил смутен от странна мисъл: \"Има ли на земята монах, който би могъл да ми покаже такива подвизи и добродетели, които аз да не съм извършил? Ще се намери ли в пустинята човек, който да е извършил повече от това, което съм извършил аз>? Когато мислел това, явил му се ангел Господен и казал: \"О, Зосиме, досега се подвизаваше добре и премина похвално постническия подвиг. Има обаче много по-големи подвизи 6т тия, които ти си извършил. Ако искаш да узнаеш, още какви пътища за спасение има, отиди в манастира, който е близко до р. Йордан\".   Зосима послушал дадения му от ангела съвет и веднага се отправил за посочения му манастир. Братята го приели с любов, и той им открил, че по Божие внушение е дошъл да се поучи от тяхния живот. Строг бил уставът в този манастир. Тих и свет бил животът на иноците в него. Те непрестанно работели и се молели, хранели се скромно – с хляб и вода, но преди всичко търсили благодатната храна на словото Божие. Малко говорели, и празна дума не излизала от устата им. За житейски работи изобщо не мислели. Рядко някой от братята напускал манастира, затова входната врата била винаги затворена.   Само един път в годината манастирските порти се отваряли. Това ставало в първата неделя на Великия пост. В този ден братята, след като се причащавали със светите Тайни, вземали по малко храна със себе си, напускали манастира и се отправяли към р. Йордан. Там те се прощавали един с друг, след което всеки сам се отдалечавал в пустинята, където прекарвал в благочестиви подвизи през целия Велик пост. В манастира се завръщали в неделята преди Възкресение Христово, Връбница. Никой никого не питал, в какви трудове е прекарал това време и кого е срещал в пустинята. Единствен свидетел за трудовете на всекиго била собствената му съвест.   През първия Велик пост след пристигането си в манастира старецът Зосима, по примера на всички братя, отишъл в пустинята, където денонощно изпълнявал своето молитвено правило. Телесните си сили подкрепвал с оскъдната храна, която носел със себе си, а душата хранел с нетленната храна на молитвата. Вървял 20 дни навътре в пустинята. Веднъж през време на молитва – било 12 часа през деня – Зосима забелязал с голямо учудване в далечината човек. Зарадван, той започнал да вика непознатия, но оня, като чул гласа на Зосима, започнал бързо да се отдалечава. Старецът тръгнал подире му, но не могъл да го настигне. Като дошъл до един пресъхнал поток, той със всички сили извикал към непознатия: \"Защо бягаш от мене, грешния старец? Спри се! Благослови ме и се помоли за мен\". Той чул отговор: \"Отче Зосиме, аз не мога да дойда при тебе.    Ако искаш да ме благословиш, хвърли ми горната си дреха. Аз съм гола жена, защото облеклото ми отдавна е изгнило в тая пустиня\". Зосима бил удивен от това, че отшелницата знае неговото име. Той веднага изпълнил нейната молба. Тя, като се облякла в неговото расо, се приближила до него, поклонила му се и казала: \"Отче Зосиме, ти трябва да ме благословиш и да се помолиш за мен, защото си свещеник и от много години стоиш пред светия престол и принасяш даровете на Божествените тайни.\" Смутен, старецът паднал на колене пред нея и казал: \"Духовна майко, ти си се приближила до Бога, като си умъртвила своята плът. В тебе се проявяват небесни дарби: ти знаеш името ми и ме наричаш свещеник, а никога по-рано не си ме виждала. Затова ти трябва да благословиш.\" Тогава тя благословила:   – Да бъде благословен Бог, Който желае спасението на всяка човешка душа, – казала тя. Благодатта на Св. Дух те доведе тук, за да се погрижиш за тялото ми, когато дойде време да си отида оттук. Кажи ми, отче, как живеят християните и какво е състоянието на светата Божия църква? – Поради молитвите на Своите светии Бог е дал мир на света, – отговорил старецът. Но и ти се помоли на Бога за целия свят и за мене грешния.   – На тебе, отче Зосиме, повече прилича да се молиш и за мене, и за всички, защото ти си свещеник и това ти е възложено ог Бога. Но ще изпълня послушанието, което ми възлагаш.   Като казала това, тя вдигнала очите си към небето и дълго се молила безмълвно. Навел глава, Зосима също стоял в безмълвие. Когато подигнал очи, той с почуда и смушение видял, че отшелницата се е отделила от земята, стояла във въздуха и продължавала да се моли. Страх обзел благочестивия старец. Той паднал на земята, обливал се в сълзи и повтарял само: \"Господи, помилуй\". В страха си той помислил, че пред него стои и се моли не жив човек, а привидение. Тогава чул гласа на отшелницата:   – Защо, отче Зосиме, те смущават такива мисли? Аз не съм дух, а грешна жена, но възродена чрез водата на кръщението. Не съм привидение, а съм земя, прах и пепел; истинска плът, която никога не е помисляла нещо духовно. Като казала това, тя се прекръстила и добавила: Бог да ни избави от лукавия и от неговите примки, защото голяма борба води той против нас!   Като чул тези думи, старецът паднал пред краката й и просълзен казал:   – Разкажи ми за твоя живот и за твоите дела. Сега разбирам, защо Бог ме е довел в тази пустиня. Разкажи ми за твоите подвизи, не за да се похвалиш с тях, а за да ме поучиш.   – С какво мога да се похваля аз, която бях дълго време послушница на дявола? Срамувам се да разказвам за своя живот – отговорила му отшелницата. – Но аз ще ти разкрия делата си, за да разбереш, с колко срам е изпълнена душата ми. Ще ти разкажа всичко. Нищо няма да премълча. Но те моля да не преставаш да се молиш за мене, та и аз да намеря милостта в съдния ден. Аз съм родена в Египет.    Когато бях на дванадесет години, избягах от бащиния дом и отидох да живея в Александрия. Сред съблазните на големия и разкошен град аз изгубих своето девство и се отдадох на лекомислен и порочен живот. Така минаваха годините на моята младост. Веднъж – това беше по време на жътва – видях, че много хора отиват към морския бряг. Узнах, че всички заминават за Йерусалим, където ще пристигнат за празника Въздвижение на Кръста Господен. Затичах се подир народа и помолих да вземат и мене в кораба. Беше ми весело сред шумната и многолюдна тълпа.    През всичкото време на пътуването по море аз съблазнявах моите спътници с безсрамното си поведение. О, човече Божий! Кой език би могъл да изкаже, и кое ухо би могло да слуша порочните дела, които извърших на кораба? Когато пристигнахме в Йерусалим, аз заедно с народа се запътих към църквата. Беше толкова тясно, че с голяма мъка се промъкнах до вратата. Когато стъпих на прага, някаква невидима сила ме задържаше, и аз не можех да я преодолея. Уморена и смутена, аз се дръпнах настрана, за да събера сили, защото мислех, че поради слабата ми женска сила не мога да вляза в църквата.    След малко тръгнах с друга група богомолци, но и този път същата сила ме задържа. Тогава аз се върнах, застанах в един ъгъл на църковния притвор и, опряна до стената, разсъждавах защо не мога да вляза в храма като другите и да видя животворящия Кръст Господен. Внезапно божествена светлина озари сърцето ми, духовните ми очи се отвориха, и аз разбрах, че моите грехове са оная невидима сила, която не ме пуска да вляза в храма. Сломена духом, аз припомних миналия си живот и се ужасих от дълбочината на моето падение. Дълго плаках, ридаех и се биех в гърдите за тежките си грехове Когато дигнах очи, видях на стената образа на Божията Майка. Като не свалях очи от този благ образ, аз започнах усърдно да се моля.   – \"Пречиста Дево – шепнех аз – съзнавам, че съм голяма грешница и не съм достойна дори да погледна пречистия ти образ. Но аз съм слушала, че Твоят Син е дошъл на земята, за да повика грешниците към покаяние. Помогни ми да вляза и аз в храма и да видя онова дърво, на което разпнат роденият от Тебе Бог. Подари ми тази милост, та да мога и аз да се поклоня на пречестния Кръст Господен! Ако се удостоя с тази радост, аз ще се откажа от досегашния си грешен живот и ще отида там, където Ти ми заповядаш\". Така се молех аз, и ми се стори, че молитвата ми е чута от Нея. С вълнение и страх отново се отправих към входа на храма, и този път без усилие влязох вътре. Обхваната от неземна радост, аз смирено се поклоних и целунах Кръста Господен. След това излязох и се върнах пак пред иконата на Божията Майка, паднах на колена и продължих да се моля:   – О, преблажена Богородице Дево, Ти прояви към мене голяма любов и велика милост. Ти не се погнуси от недостойната молитва на една блудница и ми даде възможност да видя светинята, към която не бях достойна дори да погледна. Аз съм готова да изпълня обещанието си. Бъди ми ръководителка и ми показвай пътя, който води към покаяние.   Тогава дочух някакъв далечен глас, който ми каза: \"Ако минеш отвъд Йордан, там ще намериш покой за душата си\". Покорих се на този глас и веднага тръгнах на път. Непознат човек ми даде малко пари, с които купих три хляба и, след като разпитах, в каква посока се намира р. Йордан, продължих пътя си. Около 9 часа сутринта се сподобих да видя светия Кръст Христов, а при залез слънце стигнах до манастиря св. Йоан Предтеча, който е близко до р. Йордан. Като омих ръцете и лицето си в свещената река, аз се върнах в храма и се причастих със светите Тайни. Половината от единия хляб изядох и пих вода от светата река и спах на земята.   На другия ден преминах реката и, като се помолих на пресвета Богородица, дойдох в тази пустиня, където се усамотих и тук се заселих, очаквайки Бог да ме спаси от немощта на душата и от бурите на живота.   – Отдавна ли си дошла тук? – попита Зосима.   – Минаха вече четиридесет и седем години, откакто съм излязла от светия град. – А как преживя толкова време далеч от хората. С какво се хранеше?   – Трудно е да ти разкажа, какво съм преживяла в тази пустиня. Страх ме е да споменавам за грешните помисли, които ме измъчваха като люти зверове 17 години. Тук аз донесох два хляба и половина, но скоро те се свършиха. Тогава аз трябваше да се храня с корени и да търпя глад. Много се измъчвах, като си спомнях вкусната храна, която ядех в Египет. Когато приемах оскъдната храна в пустинята – треви и корени, аз желаех рибата и месото, които някога имах в изобилие. Тук често не намирах вода да утоля жаждата си, а си мислех за ония скъпи вина, от които някога пиех много. Понякога ми се явяваше желание да пея ония блудни песни, които по-рано ми причиняваха радост. Но дошла на себе си, аз почвах да плача и да се бия в гърдите, докато ме осияваше някаква чудна светлина и ме успокояваше.   Жестока беше борбата с блудните навици. Много пъти съм падала на земята и съм плакала до изнемога. Ден и нощ съм лежала безчувствена на земята, докато ме осияе оная чудна светлина и ме успокои. Дрехите ми изгниха, и тялото ми през тези дни на тежки изкушения трепереше от студ или гореше от слънчевия пек. Но най-много ме измъчваха лошите мисли и порочните желания. Простряна на земята, аз виках към Бога за помощ и не ставах, докато не се успокои сърцето ми. Тогава ме озаряваше някаква чудна светлина, обхващаше ме приятен покой, и аз благодарях на моята небесна покровителка Богородица. Така се мъчих седемнадесет години, но после настъпи успокоение. Както виждаш, Господ запази и тялото ми, и душата ми. Словото Божие е моят хляб и моята защита. Аз се храня с надеждата за спасение, защото е писано: \"Не само с хляб ще живее човек\" (Мат. 4:4).   Зосима се очудил, че отшелницата употребява изрази от Св. Писание и я запитал, дали е учила някога псалмите и Библията. Тя се усмихнала и рекла: \"Откакто преминах река Йордан, не съм видяла никакъв друг човек освен твоето лице днес. А Библия не съм учила, нито съм слушала да я четат и пеят, обаче самото слово Божие е живо и действено и вразумява човека\" (Евр. 4:12).   Като се заклела до момента на нейната смърт да не споделя с никого това, което му разказала за своя живот, тя отправила към него следната молба:   – Сега си иди, отче, а след една година пак ще ме видиш. Идущата година през Великия пост ти няма да излизаш от манастира. На Великия четвъртък дойди на оная страна на Йордан откъм мирските селения и донеси със себе си Св. Причастие. За последен път аз се причастих в манастира св. Иоан Предтеча, а сега искам да приема Св. Тайни в същия ден, когато Христос е причастил Своите ученици. Като казала това, светицата поискала благословение от стареца и се отдалечила в пустинята. Зосима целунал земята, на която стояла отшелницата, благодарил на Бога и се отдалечил оттам. Когато дошъл определеният ден, той се върнал в манастира, но никому не разказал онова, което видял в пустинята. На другата година, в началото на Великия пост, Зосима заболял. Както предсказала преподобната, той не отишъл в пустинята. Но болестта скоро преминала. На Великия четвъртък той взел свето Причастие и късно вечерта отишъл при река Йордан на мястото, което преди една година определила светата отшелница. Настъпила тиха, лунна нощ. Дълго чакал старецът на брега и усърдно се молел на Бога. Той искал още веднъж да види преподобната. Започнал да се тревожи и да тъгува, като мислил, че тя вече е идвала, но като не го намерилг, си е отишла. Той се обезпокоил още повече от това,че по бреговете на реката не виждал никаква ладия, на която светицата би могла да премине реката. Унесен в тревожни размисли, той видял, че отшелницата бързо се приближава към брега. Тя спряла за миг пред буйната река, направила над нея кръстен знак и спокойно тръгнала по водата. Изумен, старецът искал да се поклони пред нозете й, но тя го спряла:   - Какво правиш, отче? Не забравяй, че си свещеник и в ръцете си носиш Светите Тайни.   – Слава на Бога, Който ми показа, колко далече съм от съвършенството – възкликнал Зосима.   По молба на светата отшелница старецът прочел Символа на вярата и Господнята молитва. Тогава тя с благоговеен трепет приела Светото Причастие и като обърнала очи към небето, казала: \"Сега отпускаш Твоята рабина, Владико, според думата си, смиром\" (Лука 2:29).   Св. Мария Египетска приема Св. Причастие от св. Зосима.  Стенопис в Църквата на св. апостоли в  , днес в  . Източник:    След това тя се обърнала към Зосима и казала: \"Прости ми, отче Зосиме, но изпълни още една моя молба. След една година дойди на онова място, където ме видя за първи път. Богу е угодно отново да ме видиш там\". При раздялата Зосима я помолил да вземе от плодовете, които донесъл за нея от манастира, но тя едва се докоснала до тях. След като се помолили със стареца, преподобната преминала пак по водата на другия бряг и се отдалечила към пустинята.   След една година старецът Зосима изпълнил последната молба на отшелницата. Той дошъл на онова място, където я видял и разговарял с нея за първи път. Дълго я търсил той, и най-после я намерил мъртва. Тя лежала на земята, а ръцете й били сложени като за молитва. Натъжил се старецът и не знаел, къде да я погребе. Като оглеждал мястото около светата покойница, той забелязал на пясъка написани следните думи: \"Отче Зосиме, погреби тук тялото на смирената Мария, която умря на първи април. Отдай пръстта на пръстта\".   От тези думи Зосима узнал, че се е поминала същия ден, когато се причастила със Светите Тайни. Това било на 1 април 530 година. Само за няколко часа тя преминала разстояние, което той изминал за 20 дни. Със сълзи и молитви погребал старецът преподобната и след това се върнал в манастира. Там той разказал подробно на братята за подвизите на св. Мария. Всяка година в деня на нейната смърт те чествували паметта й, а нейното житие предавали устно на по-младите монаси. По-късно йерусалимският патриарх Софроний записал това житие така, както го научил от устното предание.   Животът и благочестивите подвизи на преподобната Мария Египетска ни показват, до каква степен на падение може да достигне човек, когато се отдаде на греха и порока, и до каква висота на нравствено съвършенство може да се издигне, когато върви по пътя на вярата и добродетелта. Тежка е борбата с плътските страсти, порочните наклонности и лошите желания, но силата на покаянието преобразява човека. Вътрешната борба със злото, която в различна степен бушува в душата на всеки човек, изисква огромна духовна сила. Победител в тази борба може да бъде само онзи, който напрегне всичките си духовни сили и чрез искрена молитва заслужи Божията помощ. Така, по примера на преподобна Мария Египетска, ние ще можем да победим всички изкушения и като нея ще достигнем високо нравствено съвършенство.", "date": "2018.04.01", "title": "Светa Мария Египетска"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380315-1-%D0%B0%D0%BF%D1%80%D0%B8%D0%BB,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "527 - Начело на Византия застава Юстиниан I     1572 - Група протестантски пирати превзема град Брийле.   1579 - Основан е университета във Вилнюс.   1778 - Бизнесменът от Ню Орлийнз Оливър Полък създава знака на долара.   1803 - Френското правителство забранява да се дават имена на деца, които ги няма в календара.   1808 - Император Александър I провъзгласява присъединяването на Финландия към Русия.   1826 - Патентован е двигателят с вътрешно горене.   1875 - Първата метеорологична карта е публикувана в лондонския вестник „Таймс\".   1889 - В Чикаго се появява на пазара първата миеща машина, изобретена от Джозефин Кокрейн.   1891 - Художникът Пол Гоген отплавал за Таити.   1906 - Подписана е Международна конвенция за защита на птиците.   1918 - Първата Световна Война: Създадени са Кралските Военновъздушни сили като амалгама от Кралския летателен корпус (Royal Flying Corps) и Кралската флотска въздухоплавателна служба (Royal Naval Air Service).   1933 - Немският крайцер Адмирал Шеер е спуснат на вода.   1937 - Бирма (днес Мианмар) се отделя от Индия.   1939 - Пада Втората испанска република.   1940 - В Ню Джърси е проведена първата демонстрация на електронен микроскоп.   1946 - Във Варна е създаден Държавен симфоничен оркестър.   1947 - В София е основан Съюз на българските композитори - творческа организация на композитори и музиковеди   1948 - Студената война: Започва блокадата на Берлин, след като контролираното от Съветския съюз правителство на Източна Германия, предприема проверки на пътния и жп трафик със Западен Берлин.   1959 - Създадена е Българска национална филмотека (първоначално името ѝ е Държавен филмов архив).   1960 - САЩ пускат в космоса първия в света метеорологичен изкуствен спътник.   1966 - В Сенегал е открит първият в света фестивал на африканското изкуство.   1976 - Стив Джобс и Стийв Возняк основават Apple Computer, Inc.   1979 - Иран е провъзгласен за ислямска република.   1987 - Американецът Стивън Нюмън завършва за 4 години първата околосветска пеша обиколка (36 200 км, посетени 20 страни на пет континента).   1997 - Кометата Хейл-Боп преминава през перихелий.   1998 - На публичен търг в Лондон цигулка Страдивариус е продадена за 1 526 000 долара - световен рекорд за цена на музикален инструмент.   2006 - Основана е официално Агенцията за борба с тежката организирана престъпност.   2009 - Хърватия и Албания стават членове на НАТО.      ", "date": "2018.04.01", "title": "1 април, историята в снимки"}
