{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381430-%D0%B5%D0%B2%D1%80%D0%BE%D0%BA%D0%BE%D0%BC%D0%B8%D1%81%D0%B0%D1%80%D1%8F%D1%82-%D0%BF%D0%BE-%D0%BF%D1%80%D0%B0%D0%B2%D0%BE%D1%81%D1%8A%D0%B4%D0%B8%D0%B5%D1%82%D0%BE-%D0%BB%D1%8A%D0%B6%D0%B5", "text": "Да хванеш Еврокомисаря по правосъдието в лъжа …       В документ на интернет страницата на Вера Юрова (2), еврокомисар по правосъдие, права на потребителите и равенство на половете, пише, че „полова идентичност“ (gender identity) е антидискриминационен признак съгласно чл. 21 от Европейската харта на правата на човека.   Член 21 на Хартата обаче не съдържа такъв признак (3).   За сметка на това, той се съдържа в текста на Истанбулската конвенция (4).    За чиято ратификация госпожа Еврокомисарят агитира активно (1).   Източници:  1.   2   3   4   ", "date": "2018.04.29", "title": "Еврокомисарят по правосъдието лъже!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/381432-%D0%B8%D0%B3%D1%80%D0%B0%D1%82%D0%B0-%D1%80%D0%B0%D0%B4%D0%B5%D0%B2-%D0%B1%D0%BE%D1%80%D0%B8%D1%81%D0%BE%D0%B2", "text": "Президентът Радев уж търси прожектор срещу мрака в управлението на ГЕРБ, а премиерът Борисов уж иска този път да си изкара мандата, без изобщо да го интересува президентската институция след това. Президентът уж няма да прави собствен политически проект, но ако разочарованието на гражданите от политическото статукво продължи да расте, ще има нови партии и той ще разбере хората. Премиерът уж ще се пенсионира след края на мандата, защото е уморен, но нали си има партия и, живи и здрави, след премиерстването ще си управлява нея. Всичко е наужким, защото президентът де юре не разполага с особено мощни прожектори, а премиерът де факто не е човек, който трудно сменя позицията си. Но двамата ще продължат до края на мандатите си да се спречкват и сдобряват, а беквокалите им да поддържат огъня и да превързват раните, защото това е просто шахматна игра, в която никой не може и не бива да бъде матиран. Не може и не бива, защото големият залог е за алтернативата. Докато алтернатива на управлението на ГЕРБ няма, всякакви резки движения освен наужким са самоцелни и обречени на неуспех и за двете страни. Електоралното състояние на БСП от дълги години наред доказва, че тя не е способна на чувствителен растеж, нито пък опозиционното ѝ поведение откроява по-добри идеи и кадри за управление от тези на сега управляващите. Победата на Румен Радев на президентските избори пък показа единствения възможен за Столетницата вариант – някой да я издърпа по-мощно нагоре, понеже тя сама не може да изплува. Радев обаче не може отново да я издърпа. Иначе рискува да последва предшественика си Росен Плевнелиев, който се изолира в едната част на политическия спектър и срина рейтинга си, който е основният му властови капитал. А президентският рейтинг, за разлика от премиерския, е априори висок, защото президентът не управлява и не бере неизбежните негативи от властта. Зад него няма парламентарно мнозинство, срещу него няма опозиция. Главното оръжие на президента е словото, но упреците към управлението може да са най-много от рода на Петър-Стояновия призив към Иван Костов: „Иване, кажи си, те ще те разберат\". Дори и те обаче бяха много по-силни преди 18 години от сегашните образи на Румен Радев за тъмнината на строителната площадка, защото бяха отправени към собствената политическа сила, издигнала тогавашния президент. С образна критика Радев може да поддържа и качва рейтинг, както и с по-мекото си отношение към Русия на ограничения терен за русофобия сред населението. Тук обаче той се конкурира с Борисов, който е не просто на същите позиции като него спрямо Москва и не само е човекът, който реално ръководи външната политика, но се опитва да бъде и нещо много повече от предшествениците си – да е посредникът между ЕС и Турция, между ЕС и Русия, между ЕС и Западните Балкани. Отделно, че президентът трябва да натрупа още опит, умения и тежест, за да бъде реален опонент на Борисов. Затова играта на Радев е дългата шахматна партия. Да поддържа висок рейтинг, да не залита много към един политически спектър (когато Корнелия Нинова го брани, го превръща в червения Плевнелиев) и просто да чака ГЕРБ да изтлее. Тогава вече той евентуално ще може сам да накланя политическите везни, да разширява влиянието на левия спектър, да е фактор в конструирането на нови управленски коалиции, да играе по-силна роля във външната политика на освободения терен. Борисов също не може да играе за мат срещу Радев – да води тотална война срещу него, която в крайна сметка завършва с импийчмънт, защото рискува самоубийство – сам да изгради алтернатива на себе си. Достатъчно е с позиционен огън да го удържа като само една церемониална алтернатива, за да не позволи неизбежната умора от управлението на ГЕРБ да роди гняв, а да си остане примирена досада. Общата опасност за Радев и Борисов при тази дълга шахматна партия е да се появи нова дъска с нови играчи и двамата неусетно да станат излишни.", "date": "2018.04.29", "title": "Играта Радев - Борисов"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/381433-%D1%81%D1%82%D1%8A%D0%BA%D0%BB%D0%B5%D0%BD-%D0%B0%D0%B9%D1%84%D0%BE%D0%BD", "text": "Apple получи патент за създаване на напълно стъклен iPhone, пише Patently Apple. Над стъкления iPhone компанията работи повече от седем години, а първият подобен патент на Apple се появи още през 2011 година. При това, от стъкло ще бъде направена както камерата, така и структурните конструктивни елементи. На тях вече ще се монтира платката и останалите детайли на смартфона. Освен това, от стъкло могат да бъдат направени не само iPhone, но и другите устройства на Apple. Този апарат може да има както твърд, така и гъвкав дисплей, който се състои от няколко залепени един с друг слоеве. Тази технология потенциално ще се използва не само в смартфоните, но и в другите устройства на Apple, като се започне от „умните часовници\" и се завършва с компютрите. Дали тя ще стане реалност, все още не е известно. Спомнете си, че компанията ще пусне през есента на тази година цели три iPhone, един от които ще бъде бюджетната версия на iPhone X. Както беше съобщено по-рано, всеки фирмен магазин, офис, дейта-център на Apple, както и всички официални изпълнители на компанията преминават към възобновяеми източници на енергия. Компанията премина към „чиста\" електроенергия в 43 страни по света. Корпорацията вече има 25 работещи проекта за възобновяема енергия и само те генерират 626 MW, от които 286 MW — са от производителите на слънчева енергия. Още 15 проекта са в процес на изграждане.", "date": "2018.04.29", "title": "Стъклен Айфон"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/381434-%D0%B2%D0%BD%D0%B8%D0%BC%D0%B5%D0%BD%D0%B8%D0%B5-%D0%B7%D0%B0-%D0%BA%D0%BE%D1%82%D0%B2%D0%B0%D1%82%D0%B0", "text": "Кандидатствате за заем и в банката ви предлагат плаваща лихва, която се формира от някаква база плюс добавка. Това е най-стандартното поведение на финансовите институции, след като законово им бе забранено да променят лихвите в движение и съобразно собствените си потребности да печелят. Това, което се случваше в първите години след кризата – изрядните клиенти да се товарят с допълнителни плащания, за да се компенсират загубите от необслужваните заеми, вече е минало. Днес клиентите знаят колко процентни пункта над базовата лихва ще трябва да обслужват до окончателното изплащане на заема. И макар че това дава много повече предвидимост, добре е да се имат предвид някои фундаментални принципи относно базовата лихва, когато теглите заем. Най-общо лихвената база представлява цената, на която финансовите институции се рефинансират, а добавката отгоре отразява лихвения профил на клиентите и печалбата, която банката търси. В този смисъл базата може да се формира върху някой официален лихвен индекс, чиито стойности се публикуват ежедневно. Може да се формира и върху собствен индекс на финансовата институция, който отразява цената на привлечения от самата нея ресурс. В този случай данните за стойността му могат да бъдат намерени на сайта на банката, но как се формира той, е процес, с който е запозната самата финансова институция. За клиентите това означава няколко неща. Ако ви се предложи базова лихва, която се формира върху пазарен индекс, това означава, че финансовата институция ще се ориентира в лихвената си политика чрез пазара. Ако условията на международния и/или вътрешния финансов пазар са добри, и вие ще го усетите. Ако се влошат, също. Водещото е, че вие ще бъдете третирани според състоянието на пазара. Обратно, ако финансовата институция предложи като лихвена база собствен индекс, това означава, че тя може да се представя и по-добре, но и по-лошо спрямо пазара. В случай че банката е с добра репутация, уважаван мениджърски състав и качествени активи, тя ще може да разчита на рефинансиране при условия, които са по-добри от средните за пазара. Обратно, ако банката е натоварена с имиджови проблеми и скандали, то за нея ще е по-трудно да намира средства за рефинансиране на операциите си. Казано по-просто – в случай на заем с лихвена база индивидуален индекс на банката кредитор вие приемате лихвата ви да се определя спрямо финансовото състояние на конкретната финансова институция, а не на целия пазар. В такъв случай е добре клиентът да си направи някаква форма на проучване относно финансовата институция. Добре е то да включва как тя е реагирала на предизвикателства в миналото, какво се е променило от последния път, когато се е изправила пред някаква трудност, и дали промяната говори в полза на самата банка, или обратното. В случай че теглите потребителски заем, нещата често не изискват чак такова проучване. Ако плановете са дългът да се обслужи в срок от три до пет години, шансът на пазара да се случи събитие, което сериозно да промени цената за обслужването му, са далеч по-ниски. Много по-вероятно е в такъв случай клиентът да се обърне към финансовата институция, която обслужва неговия работодател, защото това осигурява и преференциални лихвени условия. А в случай че клиентът смени работното си място и банката реши да му повиши лихвата, той лесно може да рефинансира стария дълг с нов", "date": "2018.04.29", "title": "Внимение за котвата"}
{"url": "http://www.classa.bg/%D1%81%D0%B2%D1%8F%D1%82/item/381425-%D1%82%D1%80%D1%8A%D0%BC%D0%BF-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%BE%D1%81%D1%82%D1%82%D0%B0-%D0%B7%D0%B0-%D0%BC%D0%B8%D1%80%D0%B0-%D0%BD%D0%B0-%D0%BA%D0%BE%D1%80%D0%B5%D0%B9%D1%81%D0%BA%D0%B8%D1%8F-%D0%BF%D0%BE%D0%BB%D1%83%D0%BE%D1%81%D1%82%D1%80%D0%BE%D0%B2-%D0%BF%D0%B0%D0%B4%D0%B0-%D0%BD%D0%B0-%D1%80%D0%B0%D0%BC%D0%B5%D0%BD%D0%B5%D1%82%D0%B5-%D0%BC%D0%B8", "text": "Американският президент Доналд Тръмп пое отговорността за сключването на мирен договор между Северна и Южна Корея по време на неговата администрация.   \"Мисля, че имам отговорност. Мисля, че други президенти трябваше да са го направили. Мисля, че отговорността пада върху раменете на президента на САЩ\", каза Тръмп, като потвърди, че има ангажимент към планетата.   \"Това е глобален проблем, това е нещо отвъд САЩ, и да се надяваме да бъда в състояние да го направя за света\", каза Тръмп по време на съвместна пресконференция с германския канцлер Ангела Меркел.   Президентът подчерта необходимостта от реализирането на този проект, въпреки неуспехите на предишните правителства на САЩ. \"Имам отговорността да го направя, а ако не го постигна, това ще означава лош момент за много страни и много хора\", каза той.   От друга страна, Тръмп се пошегува, че знаейки \"как са се провалили толкова много хора през последните 25 години, ще разбере как да постигне споразумение със Северна Корея. Правим го доста добре\", каза той.   На 27 април Сеул и Пхенян сключиха поредица от споразумения на историческата междукорейска среща на върха, проведена на границата между двете страни. Анализаторите смятат, че резултатите от тази среща предполагат дипломатическо поражение на Съединените щати.", "date": "2018.04.29", "title": "Тръмп: \"Отговорността за мира на Корейския полуостров пада на раменете ми\""}
{"url": "http://www.classa.bg/%D1%81%D0%B2%D1%8F%D1%82/item/381426-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%81%D0%B5%D0%BD%D0%B0%D1%82%D0%BE%D1%80-%D1%82%D1%80%D1%8A%D0%BC%D0%BF-%D0%B7%D0%B0%D1%81%D0%BB%D1%83%D0%B6%D0%B0%D0%B2%D0%B0-%D0%BD%D0%BE%D0%B1%D0%B5%D0%BB%D0%BE%D0%B2%D0%B0-%D0%BD%D0%B0%D0%B3%D1%80%D0%B0%D0%B4%D0%B0-%D0%B7%D0%B0-%D0%BC%D0%B8%D1%80,-%D0%B0%D0%BA%D0%BE-%D1%83%D1%81%D0%BF%D0%B5%D0%B5-%D0%B4%D0%B0-%D0%B4%D0%B5%D0%BD%D1%83%D0%BA%D0%BB%D0%B5%D0%B0%D1%80%D0%B8%D0%B7%D0%B8%D1%80%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F", "text": "Американският сенатор Линдзи Греъм твърди, че обещанието за ядрено разоръжаване на Корейския полуостров и прекратяване на военните действия между Севера и Юга, обявено на историческата среща на върха между двете корейски държави, не би било възможно без посредничеството на президента Доналд Тръмп.   \"Тръмп убеди Северна Корея и Китай, че говори сериозно за промяна. Ние все още не сме успели, но ако това се случи, президентът Тръмп заслужава Нобелова награда за мир\", каза Греъм в интервю за веригата Fox.   Според него агресивната позиция на шефа на Белия дом и неговата реторика за разгръщане на \"ярост и пожар\" срещу Пхенян, са помогнали на Северна Корея да стигне до масата за преговори.   Конгресменът добави, че ако лидерът на Северна Корея, Ким Чен ун, мисли, че може да \"си играе\" с Тръмп и да продължи да развива ядрената си програма, той ще направи сериозна грешка. \"Или постигаме мир, или сега ще имаме война\", каза сенаторът.", "date": "2018.04.29", "title": "Американски сенатор: \"Тръмп заслужава Нобелова награда за мир, ако успее да денуклеаризира Северна Корея\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381431-%D0%B4%D0%B5%D0%BF%D1%83%D1%82%D0%B0%D1%82%D1%81%D0%BA%D0%BE%D1%82%D0%BE-%D0%BA%D1%8E%D1%84%D1%82%D0%B5", "text": "През миналата седмица Корнелия Нинова, лидерката на социалистите, посегна с нож към депутатското кюфте. За сведение: в световната икономика има индекс „Биг Мак\". По името на сандвича от веригата за бърза храна, с него се мери жизненият стандарт – колко време в дадена страна е необходимо да работиш за един такъв сандвич. По този показател България е на 38-о място в света, а пък българинът трябва да работи 247 минути за Биг Мак. Това е за българина, пък за елита отдавна е в сила друг индекс – „кюфте\". Още от първия свободен парламент след промените – Великото народно събрание, се коментира цената на кюфтето в депутатския бюфет. Кулинарите ще ви изредят различни видове кюфтета – нервозни, татарски, по цариградски, по чирпански, по арменски или пък сръбски плескавици (биват с кашкавал или гурмански, с лют пипер). Но депутатското кюфте е за предпочитане пред всичките тях по най-важното, по цената си. В бюфета на парламента тя винаги е по-ниска, отколкото на всяко друго място, даже и от гаровите закусвални. Депутатското кюфте у нас е по-стабилно от законите, приети в пленарната зала. То е кулинарен мерак за всеки, захванал се с политика. Индексът му е показателен за разликата между човека на власт и обикновения човек. Този индекс се мени и расте през годините – винаги в полза на властта. В началото на прехода, когато заседаваше Великото народно събрание, тогавашните депутати ходеха на работа с градския транспорт, после служебният гараж се обзавеждаше с все по-луксозни возила, а днес паркингът пред народното събрание е като скъп автосалон на открито – там паркират личните возила на народните ни избраници. „Великите\" депутати бяха по дънки и пуловери, днес костюмите са „Пиер Карден\" и „Версаче\". Дамските чанти напомняха соца с „Лада\" или „Леда\", днес са „Фурла\", „Макс Мара\", „Макс Пена\" и прочие „Гучи\"-марки. Първите „свободни\" депутати гледаха стенните часовници, поради липса на ръчни, сега народните ни избраници си запрятат ръкавите, за да им се виждат ролексите и картиетата. В залата си разменят филипики, в кулоарите си мерят „патек-филипите\". Или пък се перчат със смартфоните, които в повечето случаи са доста по-смарт от притежателите си. Ако класическото кюфте се прави от кайма, забъркана от свинско и телешко, то депутатското е смес от предмети на лукса – бижута и часовници, автомобили и тоалети, скъпи телефони и таблети. Ако индексът „Биг Мак\" показва колко време трябва да работиш за един сандвич, то от индекса „депутатско кюфте\" става ясно, че повече богатееш, без да работиш. Например един депутат отдавна не стъпва в пленарната зала, а пък притежава медийна империя, част от задкулисието и движими собствености (висши чиновници и магистрати в изпълнителната и съдебната власт). Като истинска социалистка, г-жа Нинова реши, че трябва да има социална справедливост и предложи да се орежат около 600 лева от депутатското кюфте – от заплатите, срещу които месечно се разписват народните избраници. Идеята й не срещна разбиране в залата – едни депутати изобщо не й обърнаха внимание – какво са за тях 600 лева – колкото едната им обувка! Други вдигнаха рамене, вместо ръка да я подкрепят, а трети я обвиниха в популизъм.", "date": "2018.04.29", "title": "Депутатското кюфте"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381428-%D1%81%D1%82%D0%B0%D0%BD%D0%B8-%D0%B1%D0%B5%D0%B4%D0%B5%D0%BD", "text": "Така правилно би следвало да се нарича шоуто “Стани богат”, възобновено наскоро по втора поред “българска национална телевизия”. За да покажем и докажем това твърдение ще сравним наградните премии, за всички въпроси, в три страни, а именно България, САЩ и Русия. За пълнота на картината ще разгледаме отношението между размера на премиите между всеки два съседни въпроса, вървейки от долу нагоре.       Забелязахте ли разликата в пропорциите между въпроси с номера №14 и №15 в българския вариант на играта? Можете да сравните с американската версия, а за сравнение с руската версия оставих възможност сами да се потрудите. Но това не е всичко!  Заради странната и безпрецедентна разлика в стойностите на въпроси №14 и №15 в (из)родната версия реших да проведа по-детайлно разследване и то изглежда ето така,         Така узнаваме, че сумарната премия за всички въпроси, без последния, в (из)родната версия на шоуто е ПОД 60% спрямо голямата награда, докато в повечето страни по света това съотношение гравитира около 100%. При това останалите версии имат бонуси. В американската версия въпросите са с един по-малко, а в руската версия – жокерите са с един повече. Допълнителният жокер в руската версия, означен със знака х2, се нарича ПРАВО НА ГРЕШКА.   Сещате ли се защо нашата версия се различава от останалите при това толкова драстично? Не стига че ви показах и разказах всичко това ами сега искате и изводи да ви предложа? Днес не съм в такова настроение. Защото даже и да го сторя вие все едно няма да го споделите с бъдещите потенциални жертви на организираната престъпност владееща територията?    ", "date": "2018.04.29", "title": "Стани беден"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381429-%D1%81%D1%8A%D0%B1%D0%B8%D1%80%D0%B0%D1%82-%D0%B4%D0%B0%D1%80%D0%B5%D0%BD%D0%B8%D1%8F-%D0%B2%D1%8A%D0%B2-%D1%84%D0%B5%D0%B9%D1%81%D0%B1%D1%83%D0%BA-%D0%B7%D0%B0-%D0%B3%D0%B0%D1%80%D0%B0%D0%BD%D1%86%D0%B8%D1%8F%D1%82%D0%B0-%D0%BD%D0%B0-%D0%B8%D0%B2%D0%B0%D0%BD%D1%87%D0%B5%D0%B2%D0%B0,-%D0%BD%D1%8F%D0%BC%D0%B0%D0%BB%D0%B0-%D0%BF%D0%B0%D1%80%D0%B8", "text": "Титуляр на сметката е майка ѝ Любка. Кметицата обаче остава в ареста, чак след месеци може да поиска мярката ѝ да се преразгледа     Дарителска сметка за събиране на средства за гаранцията на кметицата на столичния район “Младост” Десислава Иванчева пуснаха нейни близки във фейсбук.   “Нека да помогнем на несправедливо обвинените и арестувани Десислава Иванчева и Биляна Петрова. Нека им покажем, че не са сами и че няма за пореден път да победи беззаконието. Призоваваме ви да дарим средства спрямо възможностите и желанията ни, необходими за съдебни разноски, които те не могат да си позволят, като и за средства за гаранция”, пише в призива, публикуван във фейсбук страницата на Иванчева.     Инициаторите обясняват, че тъй като към момента няма яснота за точната сума, ако събраните средства надхвърлят нуждите за съдебни разходи и гаранция, те ще бъдат дарени за благотворителни каузи.   Майката на Десислава Иванчева е титуляр на сметката, която е посочена във фейсбук страницата ѝ.   Любка Иванчева е родена през 1942 г. и живее в “Младост”. След като дъщеря ѝ беше избрана за кмет на района, тя прехвърли на нея фирмата си за транспортни услуги.   Десислава Иванчева, заместничката ѝ Биляна Петрова и бившият кмет на “Младост” Петко Дюлгеров бяха арестувани на 17 април.   В колата на дамите бяха открити 56 хил. евро, а 14 хил. – у посредника Дюлгеров. Според прокуратурата парите са искани и дадени от бизнесмена Александър Ваклин, за да му бъде публикувано уведомление до заинтересовани страни във връзка с негов строеж в местността Камбаните.   Две инстанции на съда оставиха Иванчева в ареста. Тя ще може да поиска да я освободят под парична гаранция едва когато има нови обстоятелства по разследването. Това вероятно ще се случи след няколко месеца.", "date": "2018.04.29", "title": "Събират дарения във Фейсбук за гаранцията на Иванчева, нямала пари"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381427-%D0%BD%D0%B0-%D0%B7%D0%B0%D0%BF%D0%B0%D0%B4-%D0%B8%D0%BB%D0%B8-%D0%BD%D0%B0-%D0%B8%D0%B7%D1%82%D0%BE%D0%BA-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D1%81%D1%82%D1%80%D0%B0%D1%85%D0%BE%D0%B2%D0%B5-%D0%B8-%D0%B4%D0%B5%D0%B1%D0%B0%D1%82%D0%B8", "text": "На публична лекция в УНСС, на която отправи критики към управлението на страната и пожела „да включим прожекторите“, за да осветим ставащото, президентът Румен Радев   на зададен му въпрос след основното му изложение.   Въпрос : Здравейте! Казвам се Георги Стаматов – студент, втори курс, специалност „Човешки ресурси“ . Моят въпрос е – в събота сутрин САЩ, Великобритания, Франция удариха Сирия с ракети. Смятате ли тази операция за успешна, правилна и защо?   Румен Радев : Вече споменах Стратегическата академия на ВВС на САЩ – там основна дисциплина, която изучвахме, беше „Ефектно базирани операции“. За успеха на една военна операция се съди по ефектите, които тя постига. Специално за тази операция военен ефект – пренебрежим. Финансов ефект – минус половин милиарда долара. Политически ефект – предимно вътрешен за държавите, които нанесоха удара. Според мен основният ефект беше върху ООН. Тази операция доказа, че ООН е все по-често пренебрегвана, а никой не може да я замести засега и това увеличава риска за света, вместо да го намалява. […]   Трябва обаче да се има предвид, че когато изпращаш цялата тази техника, тези оръжия се управляват от хора с техните емоции, мога да твърдя, и страхове. Само едно изтърване на нервите, една грешка и сме на прага на директен сблъсък. Ето това трябва да се отчита и затова моят призив е: „По-малко оръжие, повече диалог“.   Това изказване породи буря от реакции, съдържанието на които в голямата си част беше обвинение в „завой“ към Русия, отказ от ЕС и НАТО, накратко – възраждане на класическия за българското общество дебат за геополитическото място на днешна България.    директно посочи: „ “ И добави: „ “ Става въпрос за планираното посещение по повод на 24 май.  Тази позиция беше споделена и от много анализатори и политически наблюдатели, което показва, че темата продължава да е силно вълнуваща. Както и че старата опозиция на русофили и русофоби, трансформираща се в евразийци и евроатлантици, продължава да има някакво важно значение за общественото мнение и за политическите сили.   Острие на атаката срещу президента стана председателят на парламентарната група на ГЕРБ Цветан Цветанов. След последното заседание на Консултативния съвет по национална сигурност (КСНС) при президента,  : „ ” [1]   И това не е всичко.   не е отскоро, но ясно определя Радев като „руско оръжие“. „ “ Макар и да добавя: „ “   Накратко позицията на Цветан Цветанов, макар и несподеляна открито от Бойко Борисов и други представители на ГЕРБ, но съвпадаща с критиките към Радев от страна на повечето лидери на партии от старата десница (търсех, но не намерих по-подходящо име) се свежда до следното: „ “ ( )   Всъщност, какво каза Радев? Накратко тезата му е следната: напрежението в Сирия нараства и за това, наред с другото допринасят и последните удари на САЩ, Великобритания и Франция, това се допълва и от риска за човешка грешка при употребата на сила, която да доведе до военен сблъсък с Русия заради присъствието й в Сирия, ударите имат най-вече вътрешнополитически и символичен ефект, а не толкова военен ефект на терена, освен това ООН е държана настрани, което не е добре. Кое от това не е вярно?   Какво целяха ударите срещу Сирия?   Ударите срещу Сирия, нанесени от трите съюзени страни, нямаха изричното разрешение на Съвета за сигурност на ООН. Такава резолюция не би била възможна предвид на ветото, очаквано от Русия като постоянен член. Това, обаче,  , защото става въпрос, ако използването на химическо оръжие се докаже, че сирийският режим е нарушил резолюции 2118, 2209 и 2235 на СС на ООН, както и Женевския протокол от 1925 г. и Конвенцията за забрана на химическите оръжия от 1993 г., ратифицирана от Сирия през 2013 г. Именно резолюция 2118, e особено важна, защото позволява да се прибегне до глава 7 от Хартата на ООН и следователно до използването на сила в случай на нарушение на забраната да се използват токсични газове.     Проблемът е, че военните удари не бяха предшествани непосредствено от ангажиране на съответните процедури в ООН (макар и с риск да срещнат ветото на Русия), което означава, че страните от коалицията не се доверяват на световната организация. Това не попречи операцията да бъде подкрепена както от генералния секретар на НАТО Йенс Столтенберг и от председателя на ЕС Доналд Туск, както и от правителствата на страните-членки в двете организации. Поне декларативно. Но зад това привидно единодушие всъщност се криеха много и понякога съществени различия. Причината е, че операцията всъщност преследваше неофициално цели, които не се споделят консенсусно.   Военната операция в Сирия от 14 април 2018 г. несъмнено имаше съвсем ограничени конкретни цели. Официално и трите участващи страни изтъкнаха, че целта съвсем не е свалянето на режима на Башар Асад, а единствено унищожаването на потенциала на сирийското правителство да произвежда и използва бойни отровни вещества в гражданската война. Според  , директор на съвместното командване и съветник на министъра на отбраната на САЩ, ударите са продължили една-две минути. А  , шеф на генералния щаб, ударите са унищожили три цели, свързани с програмата за химическо оръжие на Сирия (център за изследване и развитие в Барзе край Дамаск, склад за химическо оръжие и прилежащ бункер, както и важен команден център в провинция Хомс.   И така: операция с много ограничени конкретни цели, зад които стоят други, неофициални цели. Общата й стойност оценена на около половин милиард долара, постигна ограничен резултат на терена и по никакъв начин не промени съотношението на силите в Сирия. Защо тогава беше проведена?   Сирийската опозиция, или поне онази, която е базирана на Запад и се ползва с неговата подкрепа (макар и вече много ограничено присъстваща вътре в Сирия), очакваше друга операция, ако се вярва на някои изявления на нейни активисти.  , директор на центъра за сирийски изследвания в Бейрут, обобщава разочарованието на тази опозиция: „ “. И макар да приветства ударите като знак, че няма никакво толериране за употребата на химически оръжия, отбелязва: „ “. За да заключи със съжаление: „ “.   Нещо повече – съюзниците направиха всичко възможно, за да не ескалира конфликтът в пряка конфронтация с Русия. Не само че ударите много прецизно избягваха дори риска от засягане на руското военно присъствие в Сирия, но, въпреки някои официални изявления, вероятно са намерили начин да предупредят за това руснаците. Френският началник-щаб генерал Льокоентър, в   обяснява: „ “.   В създадената ситуация съюзниците са действали изключително предпазливо, като едновременно са искали да демонстрират твърдост спрямо сирийското правителство. Следователно операцията е по-скоро с друго предназначение: във външнополитически план да демонстрира решителността на Запада; във вътрешнополитически план – да обслужи конкретни очаквания на тримата лидери (Тръмп, Макрон и Мей). Ударите в Сирия изглеждат като удари „за честта на Запада“, те показват огромното разочарование на западните лидери от успеха на Башар Асад във войната, от вече необратимото присъствие на Русия и Иран в региона, от отслабването на западните позиции. Ударите целяха да дадат урок на иначе най-слабия и най-зависимия от чужда подкрепа противник на Запада в района.    Във вътрешен план, тримата участници имаха различни частни цели. За Доналд Тръмп ударите трябваше да покажат решимостта му да се противопоставя на Русия като оправдания за обвиненията, че се е възползвал от руска подкрепа, за да спечели изборите в САЩ. За Еманюел Макрон участието в тази коалиция е опит да бъде признат за основен фактор в международната политика, нещо като нов опит за връщането на „френското величие“ от времето на генерал Де Гол. За Тереза Мей участието в коалицията цели да затвърди връзките със САЩ в контекста на Брекзит и усещането за изолация в Европа. Никой от тях не цели нещо свързано конкретно с гражданската война в Сирия.   Но най-вече западните лидери с тези удари се опитват да изкупят собствената си вина, че не идентифицираха добре онези фракции в сирийската опозиция, които носеха демократичен заряд и трябваше да бъдат подпомогнати, оставяйки крайните ислямисти да надделеят в борбата за надмощие в опозиционния лагер. Изразът „умерена опозиция“ отдавна е загубил смисъл – след толкова години гражданска война в Сирия не са останали „умерени“. В една преведена многократно статия на редактора в Newsweek  : „ “.   Вътрешната употреба на дебата са геополитическата ориентация   Изказването на президента Радев за Сирия възбуди отново стария дебат за геополитическата ориентация на България. Но докато от страна на набедените „евразийци“ няма истински говорители, освен, понякога и то не много убедително, в тази роля да влиза Волен Сидеров, от страна на убедените „евроатлантици“ се създаде истински фронт, обединяващ хора с често противоположни разбирания за политиката и обществото. Парадоксално, но главната роля на говорител на евроатлантическия лагер зае Цветан Цветанов, а с това и ГЕРБ.   Основният упрек към Радев е, че се отклонява от евроатлантическтата ориентация и иска преориентиране към Русия и нейния евразийски проект. Под това се разбира отправянето на упреци към външната политика на съюзници от НАТО и ЕС. Това изглежда нелепо, защото между съюзниците често има разминаване в оценката на различни елементи от международната ситуация. През 2003 г. Франция, Германия и Белгия категорично отказаха да подкрепят коалицията на САЩ и Великобритания, подкрепена от евроатлантическите неофити от източна Европа, по време на втората война срещу Ирак. С тази си позиция, особено Франция, си навлече гнева на тогавашния американски президент Джордж У. Буш. Промениха ли обаче тези три държави геополитическата си ориентация? Съвсем не!   В дебата беше остро поставен въпроса за солидарността на България с нейните съюзници и нейната лоялност към геополитическия й избор. Бих напомнил, че България има дълга и противоречива история на лоялност към съюзниците си. През 1913 година се обръща срещу дотогавашните си съюзници и ги атакува, като търпи поражение в тази война срещу всички съседи. През 1915 г. се съюзява с Османската империя в съюза на Централните сили, а доскоро тя е неин основен враг. Цар Борис ІІІ отказва да изпрати български войски на Източния фронт, но остава лоялен на съюзника си Хитлер, което не носи нищо добро на страната. България е лоялна на съюза си с СССР по време на инвазията в Чехословакия през 1968 г., но това не бихме могли да оценяваме като нещо положително.   Лоялността към съюзниците никога не е означавала пълно съгласие с техните позиции по всеки въпрос. Нито пък безотказно приемане на техните аргументи. Все пак продължава да тежи на съзнанието на британската политическа класа настояването, с което Тони Блеър убеждаваше световната общественост, че Ирак притежава химически оръжия. После трябваше да се извинява публично. Днес Тереза Мей се надява на солидарност по случая с отравянето на двойния агент[2] Сергей Скрипал и дъщеря му. Аз несъмнено съм солидарен с британците, чувстващи се заплашени от употребата на бойно отровно вещество на тяхна територия, но не особено солидарен с Борис Джонсън, който откровено заблуждаваше обществото за последиците от Брекзит по време на кампанията за референдума. Не съм и ентусиазиран да бъда солидарен с Тереза Мей, която през кампанията агитираше за оставането в ЕС, но днес оглавява правителство, което с ентусиазъм организира напускането на ЕС. Намирам това за лицемерие.   Но ако приемем, че   е оправдана, то последвалата масова акция е белязана от не малко лицемерие. САЩ започнаха с наддаването – изгониха 60 дипломати, Украйна изгони 13. Ако за Тръмп това също беше начин да се оправдае, че неговата президентска кампания не е била подпомогната от Русия, за Украйна актът изглежда логичен – урок за Русия, анексирала Крим. „Големите“ в Европа, Франция и Германия, изгониха по 4-ма, същото направи и Полша, за да бъде вероятно също призната като „голяма“, както това направи и Канада. Следваха с по 3-ма изгонени дипломати страни, които имат вероятно по-големи страхове от Русия, като Полша, Чехия, Литва, Молдова. Останалите най-често изгониха по един – едно символическо действие.   България беше една от малкото страни в Европа, които не изгониха руски дипломати. Така направиха Швейцария, Португалия, Словакия, Австрия, Сърбия, Словения, Турция, Гърция, Кипър. Във вътрешнополитическия дебат по въпроса изгонването на дипломати беше представено като израз на евроатлантическа ориентация, докато обратното – евразийски симпатии. Като гледаме онези страни, които постъпиха като България, трябва да се усъмним в горното обяснение. Още повече, че България реши да бъде солидарна с Турция и да й върне обявени за „гюленисти“ политически емигранти, докато Гърция, обратно, отказа да направи това. А и трите държави са членки на НАТО. Тогава въпросът е, кой е отстоял евроатлантическата си ориентация, и кой, обратно, е отстъпил от нея, в този случай?   Но в българския дебат се открои и още една печална страна – най-яростните евроатлантици се проявиха като истински неофити (както се казва: „по-католици от папата“). В много случаи евроатлантическият избор на България, представен като цивилизационен избор, се третираше почти по същия начин, по който някога официалната пропаганда едно време третираше Варшавският договор. В стил „ “[3]. Може би не е толкова разумно да се приема безкритично всяко решение на Доналд Тръмп с оправданието за „съюзническа лоялност“. И ако България чрез своите официални представители изрази друга позиция, това не е непременно „напускане на евроатлантическия избор“ – може да се окаже, че е вярно обратното.   Каква е специфичната цел на квалифицирането на Румен Радев като „пета колона“ на Москва? Ако оставим настрана логичното недоволство в ГЕРБ за загубата на президентските избори през 2016 г., можем да допуснем, че основната причина е в запазващия се висок рейтинг на президента в общественото мнение от избирането му досега. Нещо повече, различни агенции отчитат, че Румен Радев се радва на по-голяма доверие, отколкото Бойко Борисов. „ “, отбелязва   през октомври 2017 г.   „ “, сочат   съвместно с Нова телевизия през декември 2017 г. Съгласно същото проучване Бойко Борисов е трети, дори след Йорданка Фандъкова. „ “, отбелязва друго   г.    „Алфа рисърч“ отбелязва за пореден път: „ “   Вероятно не е случайно, че острите критики срещу президента Радев от страна на ГЕРБ започнаха от март тази година. Дали в ГЕРБ се притесняват, че президентът ще предприеме собствен и конкурентен политически проект? Не може да се отговори на този въпрос, но във всеки случай повтарящото се дисквалифициране на Румен Радев като радетел за геополитическа преориентация на България към Русия и Евразия е белег за политическа нервност.   Колкото до геополитическия избор на България, добре е да не го бъркаме в цивилизационния избор, направен с конституцията от 1991 г., когато българското общество избра за свой политически модел либералната плуралистична и толерантна демокрация и правовата държава (друг е въпросът, доколко успяваме да бъдем в съответствие с този избор). Именно в този план е и изборът за членство в ЕС. Геополитическата ситуация е от друг порядък и е свързана с формалното членство в НАТО. Редно е България да е лоялен съюзник и да проявява солидарност, но също така да изразява собствени позиции и когато може да бъде в активна роля, а не просто да следва „консенсуса на големите“. Този консенсус може също да бъде проблематичен.   [1] Становището беше публикувано на сайта на президентството, и там се казва, че ударите на САЩ, Великобритания и Франция „покачват риска от ескалация на напрежението“, както и че „ситуацията се усложнява от действията на Руската федерация и Иран“.     [2] Никога не бива да забравяме, че „двоен агент“ е много опасна професия. Вероятно няма да научим скоро, какво точно се е случило – толкова много заинтересовани има от това отравяне, което в крайна сметка не уби жертвите.  Дали не става дума за някакво предупреждение? И срещу кого? Виж повече за Скрипал в „Дневник“  .   [3] „Ода за СССР“ от Орлин Орлинов (1931-2013), 1968.", "date": "2018.04.29", "title": "На Запад или на Изток: българските страхове и дебати"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381423-%D0%BC%D1%8C%D0%BE%D0%BB%D0%B5%D1%80-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D1%83%D1%87%D0%B8%D1%82%D0%B5%D0%BB%D0%B8-%D1%81%D0%B0-%D0%BC%D0%BD%D0%BE%D0%B3%D0%BE-%D0%BD%D0%B0%D0%BF%D1%80%D0%B5%D0%B4%D0%BD%D0%B0%D0%BB%D0%B8", "text": "            Всички, които са изучавали чужд език, навярно имат мъчителен спомен от наизустяването на граматически форми и изрази, от упражнения със съмнителен смисъл и диалози със странно съдържание от сорта на: \"Това Вашата леля ли е? Не, но и тя обича да пътува с влак.\"   \"Днес преподаването на чужд език се е отдалечило доста от класическите похвати\", казва Андре Мьолер, който ръководи образователните програми на Дойче Веле. Хит сред тях са курсовете по немски език. \"Тенденцията е езикът да се изучава с повече практическа ориентация, съдържанията да не са вече чисто туристически и клиширани като едно време, а вместо това да дават представа за реалния трудов свят и за Германия, и разбира се, да имат отношение към живота на младите хора – чрез неща, които ги интересуват. Като музиката например\", добавя Мьолер. Преди няколко дни той се е завърнал от участие в Конференцията на българските учители по немски език в Бургас. Там той е бил не само гост, а и лектор. Представил е и някои модерни възможности за изучаване на немски език.   \"Изучаващите чужд език са много по-мотивирани, когато трябва да напишат текст за постинг във Фейсбук например, отколкото за някаква изкуствена ситуация, която няма връзка с техния живот\", казва Мьолер. Писането на кратки текстове за Фейсбук или други социални медии не е нищо друго освен упражняване на езика и то интензивно. Методът е прост: учениците пишат постинги по определена тема, след това взаимно коментират своите постигни като използват хаштагове, емотикони и други елементи. Накрая се вижда кои постинги и коментари са събрали най-много харесвания. Подобен подход неусетно приобщава учениците към работата над текстове на чужд език, смята Мьолер.   Интернет, твърди той, е голям подарък за онези, които изучават чужд език, защото предлага интерактивни езикови курсове, дидактизирани новини, ютюб-видеа и други възможности, каквито учащите ще намерят и на сайта на ДВ  .   Същото се отнася и до използването на музика и музикални видеа - а това е другата тема, която Андре Мьолер представил в Бургас. Например: \"Да учим немски с хип-хоп\" – с помощта на \"DW Band Tagebuch\":  .   \"Учениците проявяват по-голям интерес към изучаваното, ако им се предлагат повече теми и съдържания, които доставят удоволствие. В Германия има добри образци на хип-хоп с текстове на немски език, в които се разглеждат съвременни теми като използването на социалните медии, прекаляването с интернет, отношенията между половете и други важни въпроси, които вълнуват учениците и ги мотивират за участие\", казва Андре Мьолер.     В Бургас го впечатлило особено това, че българските учители са много напреднали в методическо отношение и ползват всичко, което е дидактически разработено. Нещо повече: \"Рядко съм преживявал нещо подобно както в Бургас, където участващите в семинара учители показваха и собствени примери за модерно чуждоезиково обучение – например свои видеозаписи. Това ми показа, че те правят наистина много и работят модерно, че се опитват да напипат пулса на времето\", споделя Мьолер и заключава, че в България системата на чуждезиковото обучение е поставена на много стабилна основа.   Приятно го изненадало, че на много места в Бургас срещнал хора, които имат познания по немски език, както и че образователните програми на ДВ се радват на голяма популярност. В същото време учителите по немски по различен повод изразявали загриженост, че значението на немския като цяло и като език, който се изучава в училище, намалява.   \"Мисля, че германската културна политика и външната политика правят доста неща срещу тази тенденция - например чрез системата за партньорски училища. В България и в други страни в региона обаче се вижда, че е важно постоянно да се полагат усилия, за да се повишава привлекателността на немския за чужденците. За това са нужни съвсем конкретни, практически мерки, и съответно - повече пари\", казва Мьолер. Пред него българските учители споделили същото: че германската политика трябва да полага повече усилия, за да се издига значението и популярността на немския като чужд eзик. В България тези усилия несъмнено биха попаднали на благодатна почва.", "date": "2018.04.29", "title": "Мьолер: \"Българските учители са много напреднали\""}
{"url": "http://www.classa.bg/%D1%81%D0%B2%D1%8F%D1%82/item/381419-%D1%83%D1%81%D0%BF%D1%8F%D1%85%D0%B0-%D0%B4%D0%B0-%D0%B7%D0%B0%D1%81%D0%BD%D0%B5%D0%BC%D0%B0%D1%82-%D1%80%D0%B5%D0%B4%D0%BA%D0%B8-%D0%BA%D0%B0%D0%B4%D1%80%D0%B8-%D0%BD%D0%B0-%D1%80%D1%83%D1%81%D0%BA%D0%B8%D1%8F-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB-%D1%81%D1%83-57", "text": "Във Facebook бе публикуван видеоклип от кацането на руския изтребител пето поколение Су-57, записан в тестов център край Москва.   Това видео, много рядко и може би единственото широко разпространено в мрежата, е било заснето на пистата на летище Раменскойе, част от Центъра за полети Громов.   Центърът за тестове, в близост до град Жуковски, е известен със забраната за излизане от сградите на всеки, който не участва в тестването и със закриване на прозорците по време на цялата продължителност на полета на самолетите.   Според наличните данни, днес около 10 прототипа на Су-57, известен още като \"T-50\" (или проект PAK-FA), извършват тестове на различни системи и оръжия. През следващата година самолетът ще се интегрира в руските военновъздушни сили.", "date": "2018.04.29", "title": "Успяха да заснемат редки кадри на руския изтребител Су-57"}
{"url": "http://www.classa.bg/%D1%81%D0%B2%D1%8F%D1%82/item/381420-%D1%80%D1%83%D1%81%D0%B8%D1%8F-%D0%BD%D0%B0%D0%BC%D0%B0%D0%BB%D1%8F%D0%B2%D0%B0-%D1%81%D0%B2%D0%BE%D1%8F-%D1%8F%D0%B4%D1%80%D0%B5%D0%BD-%D0%B0%D1%80%D1%81%D0%B5%D0%BD%D0%B0%D0%BB-%D1%81-%D0%BF%D0%BE%D0%B2%D0%B5%D1%87%D0%B5-%D0%BE%D1%82-85", "text": "Русия \"се ангажира да се постигне свят без ядрени оръжия и вече направи безпрецедентен принос към глобалното разоръжаване, намалявайки арсенала си в тази област, с повече от 85%\", каза руската делегация по време на втората сесия на Подготвителния комитет на Договора за неразпространение на ядреното оръжие 2020, проведена на 26 април в Женева (Швейцария).   Москва заяви, че е спазила напълно задълженията си съгласно последния договор СТАРТ, подписан от Русия и Съединените щати през 2014 г. който влезе в сила през февруари на следващата година.   Представителите на Русия увериха, че САЩ предлагат необходимия индекс за намаляване на тези оръжия благодарение на манипулация, защото \"Вашингтон не са имали 56 платформи за междуконтинентални балистични ракети за подводници Trident II, нито 41 тежки бомбардировачи B-52N, защото те са декларирани като реконструирани, въпреки факта, че руските власти не са могли да се уверят в това\", както е предвидено в споразумението СТАРТ.   Освен това, руската делегация подчерта, че американците не са включили в списъка на ядрените оръжия няколко склада на междуконтинентални балистични ракети, преименувайки ги като \"тренировъчни силози\" - нещо, което не е предвидено в пакта.   Москва смята, че тези маневри представляват \"сериозна аномалия\", която трябва да бъде отстранена, защото това застрашава жизнеспособността на проекта: \"Ние ще се стремим към стриктно изпълнение на договора СТАРТ от САЩ\", заключи руската страна.", "date": "2018.04.29", "title": "Русия намалява своя ядрен арсенал с повече от 85%"}
{"url": "http://www.classa.bg/%D1%81%D0%B2%D1%8F%D1%82/item/381424-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D1%8A%D1%82-%D0%B5-%D0%B3%D0%BE%D1%82%D0%BE%D0%B2-%D0%B4%D0%B0-%D0%BE%D0%B1%D1%81%D1%8A%D0%B4%D0%B8-%D0%B8%D0%B7%D1%82%D0%B5%D0%B3%D0%BB%D1%8F%D0%BD%D0%B5%D1%82%D0%BE-%D0%BD%D0%B0-%D0%B2%D0%BE%D0%B9%D1%81%D0%BA%D0%B8%D1%82%D0%B5-%D0%BE%D1%82-%D0%BA%D0%BE%D1%80%D0%B5%D0%B9%D1%81%D0%BA%D0%B8%D1%8F-%D0%BF%D0%BE%D0%BB%D1%83%D0%BE%D1%81%D1%82%D1%80%D0%BE%D0%B2", "text": "Вашингтон е готов да обсъди изтеглянето на американските войски от Корейския полуостров. Това заяви американският министър на отбраната Джеймс Матис, цитиран от \"Military Times\".   \"Това е част от проблемите, които ще обсъдим, първо в преговорите с нашите съюзници и след това, разбира се, със Северна Корея\", каза шефът на Пентагона в отговор на въпрос на репортер.   Матис обаче подчерта, че е преждевременно да се създават предпоставки или предположения за това. \"Трябва да следваме процеса, сега трябва да започнат да работят дипломатите\", добави той.   Около 28 500 души американски военен персонал в момента са разположени в Южна Корея.", "date": "2018.04.29", "title": "Пентагонът е готов да обсъди изтеглянето на войските от Корейския полуостров"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381422-%D1%81%D0%B2-%D0%BC%D0%B5%D0%BC%D0%BD%D0%BE%D0%BD-%D1%87%D1%83%D0%B4%D0%BE%D1%82%D0%B2%D0%BE%D1%80%D0%B5%D1%86", "text": "    Преподобни Мемнон още от малък се предал на постнически живот и молитва. Чрез продължителни духовни подвизи той победил телесните си страсти и дотолкова очистил себе си, че станал жилище на Светия Дух.      За чистия му и свят живот Бог го дарил с чудотворна сила. Той вършел чудеса не само докато бил жив, но и след смъртта му над неговия гроб мнозина намирали изцерение от болестите си. Починал в мир през второто столетие.", "date": "2018.04.29", "title": "Св. Мемнон Чудотворец"}
{"url": "http://www.classa.bg/%D1%81%D0%B2%D1%8F%D1%82/item/381415-%D0%B5%D1%80%D0%B4%D0%BE%D0%B3%D0%B0%D0%BD-%D0%BD%D0%B5%D0%BE%D1%81%D0%BF%D0%BE%D1%80%D0%B8%D0%BC-%D1%84%D0%B0%D0%B2%D0%BE%D1%80%D0%B8%D1%82-%D0%B7%D0%B0-%D0%B2%D0%BE%D1%82%D0%B0-%D0%B2-%D1%82%D1%83%D1%80%D1%86%D0%B8%D1%8F", "text": "  Реджеп Ердоган и партията му са безспорни фаворити на предсрочните избори, които ще се проведат в Турция на 24 юни.   Сегашният държавен глава е предизвестен победител на президентския вот, след като получи подкрепата на третата по големина формация в страната Партията за националистическо действие.     Същевременно бившият съратник на Ердоган и бивш президент Абдулах Гюл разсея спекулациите, че ще се кандидатира за поста.   На друг митинг по-рано през деня Ердоган заяви, че един от приоритетите на бъдещото управление ще бъде изграждането на плавателен канал, успореден на Босфора.  ", "date": "2018.04.29", "title": "Ердоган - неоспорим фаворит за вота в Турция"}
{"url": "http://www.classa.bg/%D1%81%D0%B2%D1%8F%D1%82/item/381416-%D0%BC%D0%B5%D0%B4%D0%B2%D0%B5%D0%B4%D0%B5%D0%B2-%D0%B5%D1%85%D0%B8%D0%B4%D0%BD%D0%BE-%D0%BF%D0%BE%D0%BA%D0%B0%D0%BD%D0%B8-%D0%BE%D0%B1%D0%B0%D0%BC%D0%B0-%D0%B4%D0%B0-%D0%B2%D0%B8%D0%B4%D0%B8-%D1%80%D1%83%D0%B8%D0%BD%D0%B8%D1%82%D0%B5-%D0%BE%D1%82-%D1%80%D1%83%D1%81%D0%BA%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0", "text": "      Министър-председателят на Русия Дмитрий Медведев ехидно предложи на бившия президент на САЩ да посети Русия и да се увери как е \"рухнала\" руската икономика, съобщават руските медии. В интервю за програмата \"Съботни вести\" по тв канала \"Россия 1\" премиерът припомни думите на Обама, който през 2015 г. заяви, че благодарение на американските санкции Русия се е оказала в международна изолация, а икономиката ѝ е пропаднала \"в руини\".    \"Той по някаква причина не идва у нас, а и ни обеща, че икономиката ни ще пропадне в руини. Нека дойде да види тези руини\", заяви Медведев.  Руският премиер подчерта, че, независимо от противодействието на външни сили, руските власти продължават да изпълняват социалните си ангажименти, а инфлацията се задържа на ниски нива. Той обърна внимание и на устойчивия ръст на икономиката.  \"За миналата година ръстът е 1,5%, за първото тримесечие на настоящата година като цяло ръстът е 2%, колкото и на промишлеността, ръстът на търговския оборот е над 2%, селското стопанство расте с 2,5%. Това е много добър общ показател\", обобщи премиерът.  Той се позова и на рекордно ниските нива на безработица в страната.  \"Ако говорим за състоянието на пазара на труда, то към днешния ден ние имаме най-ниската безработица в история - малко под 5%\", отбеляза Дмитрий Медведев.  ", "date": "2018.04.29", "title": "Медведев ехидно покани Обама да види \"руините\" от руската икономика"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381417-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-29-%D0%B0%D0%BF%D1%80%D0%B8%D0%BB", "text": "Може да получите важно съобщение по електронната поща, което да промени плановете ви драстично. Най-малко, ще се наложи да отмените пътуване или да отложите кратка почивка, за по-добри времена. В личния живот, не трябва да бързате с вземане на решения. Ако отскоро сте с нов човек, първо изпитайте връзката си. ТЕЛЕЦ ( 21 април - 21 май )  Желателно е, да не се месите в делата на други хора. Това може да се окаже лошо за вас, както и да съсипете връзката си с близък приятел. Препоръчително е също, да обърнете внимание на здравето си, за да предотвратите сериозни заболявания. Вечерта, посветете на инвентаризация на собствените си мисли, това ще ви помогне вътрешно, да се концентрирате и отпуснете. БЛИЗНАЦИ ( 22 май - 21 Юни ) Днес, по-добре избягвайте общуването с шефовете си, да не говорим да искате увеличаване на заплатата. Малко вероятно е, тази идея да бъде успешна. Трябва също, да внимавате за всякакви ситуации, които могат да доведат до наранявания и стрес. Към критични забележки, се отнасяйте спокойно. Интуицията, ще ви помогне да направите избор в личния си живот.   РАК ( 22 юни - 23 юли ) Днес, толкова ще бързате, да постигнете целта си, че дори няма да забележите как отблъсквате най-надеждните и верни от приятелите ви. Имайте предвид, че всичко което правите, само за своя собствена изгода, към нищо добро няма да доведе. Вечерта, е благоприятна, да прекарате времето си в компанията на любимия човек. ЛЪВ ( 24 юли - 23 август ) Денят обещава, успех във всички сфери на живота, както и благоприятно разрешаване на здравословен проблем. Вероятно най-накрая сте намерили време да посетите лекар специалист и сте установили, че всичко е наред. От страна на един от приятелите ви, е възможно агресия и завист. Не е необходимо да реагирате бурно, по-скоро спокойно обсъдете всичко. ДЕВА ( 24-ти август - 23 септември ) Много от плановете ви за деня, могат да се провалят. Не обвинявайте никой за това, също да обвинявате себе си, не е решение. Днес е по-добре, да не ходите на места, където се събират много хора. Съществува риск от конфликти и извършване на неправомерни действия. Следете също за качеството на продуктите, които купувате. ВЕЗНИ( 24 септември - 23 октомври) Днес е добре да прекарате деня у дома. Ако е възможно, вземете отпуск и си починете. Пътуването на дълги разстояния е по-добре да отмените , денят не е благоприятен за това. Необходимо е също, предварително да обмисляте всяка дума и действие, ако не искате да се карате с близки хора.   Възможно е днес да попаднете в странна ситуация, която няма да бъде по ваша вина. Финансовото ви положение, ще се нормализира, благодарение на богат и щедър приятел. Ако наскоро сте се разделили с любим човек, не трябва много да страдате заради раздялата. Ще видите, че скоро ще срещнете нова любов, която ще блести с нови по-ярки цветове.   СТРЕЛЕЦ ( 23 Ноември - 21 Декември ) Не си струва, да се разстройвате от липсата на пари, по добре, още ранно сутринта, се захванете да търсите допълнителна работа. Направете си бюджет и просто не купувайте скъпи и безполезни неща. Вечерта може да срещнете човек, който ще играе важна роля в живота ви. КОЗИРОГ (22 Декември - 20 януари ) Ако отношенията ви с любимия се изострят още в ранните сутрешни часове, не е необходимо цял ден да се обвинявате за лошото поведение. По-добре спокойно обмислете нещата или обсъдете ситуацията с любимия човек. От гледна точка на здравето, е добре да си направите профилактичен преглед. Особено, ако отдавна ви мъчат неприятни симптоми.  ВОДОЛЕЙ ( 21 януари -  19  февруари ) Добре е, да се проявите в област, свързана с творчество или изкуство. Ако сте активни и не се отклонявате от пътя, до края на месеца ще постигнете голям успех. Вечерта може да бъдете поканени на ресторант или на празничното събитие със стари приятели. Не се отказвайте, отпуснете се, забавлявайте се и забравете проблемите.   РИБИ ( 20 февруари - 20 март ) Днес трябва да укрепите самочувствието си. Ако в любовта нямате късмет, то е само по ваша вина. До вечерта ви предстои, да се занимавате с монотонен физически труд. Той ще е този, който ще ви помагне да укрепите финансовото си състояние и да придобиете оптимизъм. Вечерта посветете на комуникация с възрастни роднини.", "date": "2018.04.29", "title": "Дневен хороскоп 29 април"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381421-29-%D0%B0%D0%BF%D1%80%D0%B8%D0%BB,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1672 г. - Армията на Луи XIV напада Холандия.   1770 г. - Джеймс Кук акостира край днешния Сидни (Австралия) и нарича залива Ботани.   1859 г. - Започва Австро-итало-френска война.   1872 г. - Започва първото общо събрание на БРЦК в Букурещ, инициатор на което       1877 г. - Създадено е българското опълчение.   1879 г. - Александър I Батенберг е провъзгласен за княз на България.   1917 г. - Гео Милев е ранен и впоследствие губи едното си око.   1918 г. - Павло Скоропадски извършва държавен преврат в Украйна и се обявява за хетман.   1945 г. - Втората световна война: Подписани са условията за предаването на немските армии в Италия.   1945 г. - Втората световна война: Венеция е превзета от съюзниците.   1945 г. - Втората световна война: Адолф Хитлер се жени за Ева Браун в Берлин и в завещанието си посочва за свой приемник адмирал Карл Дьониц.   1945 г. - Втората световна война: Американските войски освобождават затворниците в концлагера в Дахау.   1965 г. - Направена е първата снимка на спътника на Плутон Харон.   1970 г. - Виетнамска война: САЩ и силите на Южен Виетнам нахлуват в Камбоджа в преследване на Виет Конг.   1986 г. - Бангладеш попада под опустошителен циклон, който става причина за смъртта на 139 хиляди души; без дом остават над 10 милиона души.   1986 г. - При пожар в обществената библиотека на Лос Анджелис изгарят или са повредени 400 хиляди тома книги.   1999 г. - При Операция \"Съюзна сила\" на НАТО в Югославия е разрушена Авалската телевизионна кула (203 м) край Белград.   2005 г. - Сирия окончателно изтегля войските си от Ливан след 29 години окупация.   2005 г. - Apple издават Macintosh OS X 10.4 (известен като Тигър).   2011 г. - Сватбата на Уилям, Херцог на Кеймбридж и Кейт Мидълтън.      ", "date": "2018.04.29", "title": "29 април, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/381418-%D1%80%D1%83%D1%81%D0%BA%D0%B8%D1%82%D0%B5-%D0%B0%D1%81%D1%82%D1%80%D0%BE%D0%BD%D0%BE%D0%BC%D0%B8-%D0%BF%D1%80%D0%BE%D0%B3%D0%BD%D0%BE%D0%B7%D0%B8%D1%80%D0%B0%D1%82-%D1%81%D0%BB%D0%B5%D0%B4%D0%B2%D0%B0%D1%89%D0%B0%D1%82%D0%B0-%D0%BC%D0%B0%D0%B3%D0%BD%D0%B8%D1%82%D0%BD%D0%B0-%D0%B1%D1%83%D1%80%D1%8F-%D0%BD%D0%B0-%D0%B7%D0%B5%D0%BC%D1%8F%D1%82%D0%B0", "text": "Умерена геомагнитна буря ще удари Земята на 17 май, съобщават астрономите от Лабораторията по рентгенова астрономия на Слънцето, към Физическия институт Лебедев на Руската академия на науките.   Според прогнозата им, се очаква да магнитосферата да срещне умерен слънчев вятър на 7 и 8 май, а на 17-ти да се регистрира активност на магнитна буря клас 2, по системата с 5 нива на интензитета.   Последната геомагнитна буря, която достигна Земята, настъпи на 20 април и беше описана от експертите като слаба, но \"неочаквана\".   Следващата буря ще е осмата, която ще бъде регистрирана тази година. Този тип явления могат да причинят дискомфорт при някои хора и смущения в електронните устройства и комуникациите.", "date": "2018.04.29", "title": "Руските астрономи прогнозират следващата магнитна буря на Земята"}
{"url": "http://www.classa.bg/%D1%81%D0%B2%D1%8F%D1%82/item/381414-%D0%B1%D1%80%D0%B8%D0%B6%D0%B8%D1%82-%D0%BC%D0%B0%D0%BA%D1%80%D0%BE%D0%BD-%D0%BC%D0%B5%D0%BB%D0%B0%D0%BD%D0%B8%D1%8F-%D1%82%D1%80%D1%8A%D0%BC%D0%BF-%D0%B4%D0%BE%D1%80%D0%B8-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D0%BE%D1%82%D0%B2%D0%BE%D1%80%D0%B8-%D0%BF%D1%80%D0%BE%D0%B7%D0%BE%D1%80%D0%B5%D1%86-%D0%B2-%D0%B1%D0%B5%D0%BB%D0%B8%D1%8F-%D0%B4%D0%BE%D0%BC", "text": "Съпругата на президента на Франция Еманюел Макрон – Брижит, сподели в интервю за френски медии, че напредва с малки стъпки в ролята си на първа дама, предаде Франс прес.   “В мислите си аз съм съпругата на Еманюел Макрон, а не тази на президента на републиката. Не се чувствам първа дама, въпреки че осъзнавам отговорността”, заяви Брижит Макрон пред в. “Монд” и медията Ер Те Ел.     “Първата дама е тук, без да бъде тук. Тя не трябва преди всичко да е натрапчива, защото тя не е била избрана от избирателите”, сподели 65-годишната Брижит Макрон, предава БТА.   Тя разказа, че продължава да води нормален живот, да поддържа редовни контакти със семейството си, с децата и внуците си, да се среща с хората.     В интервюто Брижит Макрон допълва, че сравнения с нея съпругата на американския президент Мелания Тръмп живее при много повече ограничения. Тя припомни, че от съображения за сигурност, Мелания трябва да се съобразява с определени изисквания. “Мелания не може нищо да направи. Тя дори не може да отвори прозорец в Белия дом. Тя не може да си подаде носа навън. А аз всеки ден съм вън, из Париж”, каза Брижит Макрон.     Първата дама на Франция признава, че съжалява, че сега няма такива моменти, в които да е напълно “изключила”, в които да се чувства напълно спокойна и това й тежи. “Сега имам чувството, че всяка дума е дума, изречена в повече. Човек трябва да се сдържа непрекъснато”, разказва тя.   За Мелания Тръмп, с която прекара известно време по-рано тази седмица във Вашингтон, Брижит Макрон казва, че е “мила и очарователна, интелигентна и много открита”.   “Споделяме същото чувство за хумор и когато сме двете, се смеем много”. Тя е жена с характер, но която се старае да го прикрива. Тя се смее с лекота на всичко, но го показва все по-малко и по-малко”, допълва Брижит Макрон.", "date": "2018.04.29", "title": "Брижит Макрон: Мелания Тръмп дори не може да отвори прозорец в Белия дом"}
{"url": "http://www.classa.bg/%D1%81%D0%B2%D1%8F%D1%82/item/381413-%D0%BA%D1%80%D0%B5%D0%BC%D1%8A%D0%BB-%D1%89%D0%B5-%D0%BD%D0%B0%D0%BA%D0%B0%D0%B7%D0%B2%D0%B0-%D1%80%D1%83%D1%81%D0%BD%D0%B0%D1%86%D0%B8-%D0%B7%D0%B0%D1%80%D0%B0%D0%B4%D0%B8-%D1%81%D0%B0%D1%89", "text": "Премиерът на Русия Дмитрий Медведев подкрепи идеята да се наказват руснаците, които спазват наложените от САЩ санкции, информира Reuters.     Вашингтон наложи нови санкции срещу някои от най-големите компании на Русия и руски бизнесмени на 6 април заради намесата на Москва на президентските избори през 2016 г. и други злонамерени действия на Кремъл.   Запитан за внесено в долната камара на руския парламент предложение за криминализиране съблюдаването на американските санкции, Медведев отговори, че ограниченията целят да унищожат социално-политическата система на Русия и да навредят на икономиката и на руските граждани.     Ако това се случва, изпълняването на тези санкции от граждани на страната ни трябва да бъде нарушение, каза той и добави, че никой не трябва да спазва тези американски санкции иначе ще поеме административна или наказателна отговорност.", "date": "2018.04.29", "title": "Кремъл ще наказва руснаци заради САЩ"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381405-%D0%B2%D1%83%D0%BB%D0%B3%D0%B0%D1%80%D0%B8%D0%B7%D0%BC%D0%B8%D1%82%D0%B5-%D0%BD%D0%B0-%D1%81%D1%83%D0%B7%D0%B0%D0%BD%D0%B8%D1%82%D0%B0", "text": "Скандалите около новата песен на Сузанита „Кво става брат\" не стихват. В парчето с пофолк певеца Ангел младата певица пуши марихуана, размахва среден пръст, симулира орална любов. Това бе причината от Държавната агенция за закрила на детето (ДАЗД)да започнат проверка и да разгледат клипа на Сузанита. „Не мисля, че сме направили нещо нередно. Нито пък лошо, имаме си документи, парва и всичко останало е изрядно. Държавата има по-големи проблеми, не разбирам защо се вглеждат в нас и работата ни\", коментира пред „Телеграф\" Ангел.      Оказа се, че Орхан Мурад не е знаел за въпросната декларация, която е задължително изискване при този вид нецензурирани кадри, играни от непълнолетни и че смята за нужно да го прави при условие, че придружава Сузанита навсякъде. ДАЗД са информирали и СЕМ за случая. „Само те могат да забранят излъчването на скандалното видео\", уточняват от Агенцията.", "date": "2018.04.29", "title": "Вулгаризмите на Сузанита"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381406-%D0%BC%D1%8A%D0%B6%D0%B5-%D0%B8-%D1%82%D1%80%D0%B0%D0%BD%D1%81%D0%B4%D0%B6%D0%B5%D0%BD%D0%B4%D1%8A%D1%80%D0%B8-%D1%89%D0%B5-%D1%81%D0%B5-%D0%B1%D0%BE%D1%80%D1%8F%D1%82-%D0%B2-%D0%BA%D0%BE%D0%BD%D0%BA%D1%83%D1%80%D1%81%D0%B0-%D0%B1%D1%8E%D1%81%D1%82%D1%8A%D1%82-%D0%BD%D0%B0-%D0%B1%D1%80%D0%B8%D1%82%D0%B0%D0%BD%D0%B8%D1%8F", "text": "Борци срещу сексизма (дискриминация по признак пол) изискаха в традиционния конкурс на английския The Sun за най-хубави гърди да участват не само жени, но и всички желаещи.    След съобщение на феминистката организация Level Up на конкурса \"Бюстът на Британия\" могат да изпращат своите топлес фотографии не само жени, но и мъже, а също така и транссуксуални и трансджендъри.    Вестникът провежда този конкурс ежегодно, през тази година за победа дават 5 000 паунда и ваканция на Ибиса.              ", "date": "2018.04.29", "title": "\"Мъже\" и трансджендъри ще се борят в конкурса \"Бюстът на Британия\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/381407-%D1%81%D1%8A%D0%BE%D1%81%D0%BD%D0%BE%D0%B2%D0%B0%D1%82%D0%B5%D0%BB-%D0%BD%D0%B0-paypal-bitcoin-%D0%B5-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%B8%D0%B7%D0%BC%D0%B0%D0%BC%D0%B0-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0", "text": "  Уморих се да казвам \"Внимавай, това е спекулация\". След това \"Внимавай, това е хазарт\". След това \"Внимавай, това е 'балон'\". Ок, ще го кажа окончателно - биткойн е измама.   По мое мнение това е огромна схема, каквато светът досега не е виждал.    В подобен тип схеми (Pump&Dump) промоутъри \"надуват\" цената на стокатаm създавайки спекулативна истерия, а след това продават част от авоарите си на изкуствено високи цени.     А някои от останалите криптовалути са си дори откровена измама. Според изчисления на Ernst & Young 10% от средствата, събрани при първоначалната търговия с виртуали пари, са вече откраднати.   Губещите в този сценарий са зле информирани купувачи, хванати в капана на алчността си. А резултатът е масово преминаване на финанси от обикновени хора към интернет промоутъри. А думата \"масово\" е силно омаловажаване на мащабите - 1500 разнообразни криптовалути в момента регистрират над 300 млрд. долара \"стойност\".   Всичко това ни помага да разберем, че биткойн всъщност няма никаква стойност.   Промоутърите твърдят, че криптовалутите са ценни като 1. начин на разплащане 2. съхранение на стойността и/ или 3. нещо си сами по себе си. Нито едно от тези твърдения не е вярно.   1. Начин на разплащане   Почти никъде не се приема биткойн, като разплащателно средство, а колкото до повечето от останалите криптовалути - абсолютно никъде. Дори при случаите, в които можеш да пазаруваш с някоя от тях - валута, чиято стойност може да се промени с 10% и дори повече само за един ден, е безполезна като разплащателно средство.   2. Съхранение на авоари   Екстремната нестабилност на цените също така прави биткойн нежелан начин някой да съхранява авоарите си. В допълнение - борсите за търговия с криптовалути са много по-малко надеждни от обикновените банки и брокери.   3. \"Нещо само по себе си\"   Биткойн няма своя собствена стойност. Криптовалутата има стойност, само ако хора мислят, че други хора ще я купят за повече пари - Теорията за по-големия глупак (Greater Fool Theory).   Някои криптовалути като Sweatcoin, с които може да бъде получена екипировка за тренировки, са еквивалент на купони или бонус точки - функция, за която е по-добре да се ползват обикновените промокодове, отколкото сложно криптиране.   Всъщност, за огромната част от възможните приложения на биткойн, той няма никаква стойност. Долари, паундове, евро и йени са по-добри средства за разплащане и съхраняване на авоари.   Криптовалутите са най-подходящи за едно нещо - криминална дейност. Защото транзакциите могат да са анонимни. Властите трудно проследяват кой продава и кой купува - употребата му е доминирана от криминални начинания.   Основните потребители на биткойн са престъпници, подобно на огромния онлайн пазар на наркотици, наречен   и вируса  . Твърде много платформи за търговия с биткойн са преминавали през забележителни обири - подобно на NiceHash и Coincheck или отявлена измама като   и Bitfunder. Твърде много от първоначалните монетни предлагания (ICO) са измами - 418 от 902 ICO през 2017-а вече са се провалили.   Хакерите не бездействат.    Установено е, че 90% от дистанционното хакерство в момента е съсредоточено върху вид кражба на биткойн, при която чужди компютри добиват криптовалутата за ползите на хакера.   Дори обикновенните куповачи заобикалят закона. Данъчните закони изискват всяка транзакция на криптовалути да бъде декларирана като печалба или загуба на капитал и разбира се, повечето продавачи не го правят. Федерална данъчна служба на САЩ наскоро разпореди да бъдат пазени данни за всяка по-голяма транзакция на криптовалути. И все пак известни предприемачи от Силициевата долина продължавт да казват, че \"Биткойн ще промени обществото... Биткойн е много устойчив, той издържа на много трудни времена, като скандала с черния пазар Silk Road и липсващите пари от нефункциониращата борса за криптовалути Mt. Gox\". Според тях криминалните действия с биткойн показват, че криптовалутата е силна.   А аз бих казал, че биткойн се използва за криминални действия.   Транзакциите с биткойн понякога са представяни като моментални и почти безплатни, но често са по-скоро бавни и скъпи. Отнема около час, за да бъде потвърдена една биткойн транзакция, а системата е ограничена само до пет транзакции на секунда.   За сравнение MasterCard може да обработи до 38 хил. транзакции за секунда. Превод на 100 долара между двама души в криптовалута струва около 6 долара, а по банков път - много под 1 долар.   Биткойн е абсурдна загуба на природни ресурси,  защото натоварва компютъра толкова много, че енергегията необходима, за да се добие един биткойн, е колкото да се захрани едно средно домакинство за две години. Ако биткойн се използваше за световна търговска дейност (което няма да се случи), ще консумира огромни количества енергия, която може да бъде използвана за по-полезни цели.   В коя рационална вселена може някой просто да създаде електронен портфейл или дори просто да обяви намерението си за това и изведнъж стойността му да стане милиарди долари? В това няма никакъв смисъл. Всичко това би било комично, ако невинни хора не бяха в риск. Но обикновени хора инвестират част от спестяванията си в криптовалути. Някои дори насърчават хората да го използват за пенсионните си фондове. Време е регулациите да защитят инвеститорите от подвеждане и измамни схеми. Време е да им дадем властта да го направят.", "date": "2018.04.29", "title": "Съосновател на PayPal: Bitcoin е най-голямата измама в историята"}
{"url": "http://www.classa.bg/%D1%81%D0%B2%D1%8F%D1%82/item/381408-%D0%BA%D0%B0%D0%BA-%D0%BC%D0%B5%D1%80%D0%BA%D0%B5%D0%BB-%D0%BF%D1%80%D0%BE%D0%BC%D0%B5%D0%BD%D0%B8-%D1%81%D1%82%D1%80%D0%B0%D1%82%D0%B5%D0%B3%D0%B8%D1%8F%D1%82%D0%B0-%D1%81%D0%B8-%D1%81%D0%BF%D1%80%D1%8F%D0%BC%D0%BE-%D1%82%D1%80%D1%8A%D0%BC%D0%BF", "text": "Меркел явно проумя, че Тръмп не се интересува от факти. И вече се нагажда: след пламенния Макрон сега и канцлерката се държи като смирен младши партньор. Това може и да проработи. Но няма гаранция.             Този път Ангела Меркел се отказа да поучава американския президент да се придържа към международните правила и общите ценности. Нещо, което френският президент вече направи - в пламенната си реч пред американския Конгрес тази сряда (25.04.). По време на своята визита в Белия дом канцлерката предпочете да заложи на друго: тя многократно подчерта, че решенията са в ръцете на Доналд Тръмп. И само в неговите ръце.   Тръмп прие с явно доволство това признание от устата на канцлерката. Още повече, че след избора му за президент тя беше отправила като поздрав към него кратко нравоучение относно задълженията му към човешките права. Но това вече е история.   \"Решението е в ръцете на президента\", каза Меркел, когато стана дума за изключването на ЕС от наказателните мита върху стоманата и алуминиума. Впрочем, срокът за това изтича на 1-ви май. Европейските ответни мерки вече са подготвени. Заплахата от търговска война е само на един туит разстояние.   Още преди излитането на канцлерския самолет в посока Вашингтон, Берлин се беше примирил. Летвата на очакванията беше свалена ниско. Работната среща, продължила два часа и половина, изглежда успешна дори и само поради това, че този път нямаше неловки моменти. Другояче се развиха събитията преди година, когато Тръмп просто игнорира канцлерката и не ѝ подаде ръка пред телевизионните камери. Оттогава насам всички опити за нещо като равностоен диалог бяха обречени на провал.   Ето защо този път Меркел промени стратегията си. Показа се отстъпчива, за да може все пак да се опита да избегне катастрофата с наказателните мита.     Що се отнася до споразумението с Иран, европейските политици се опасяват, че ако до 12 май Тръмп излезе от него, с това би настъпил и неговият край. Нещо, което би имало опустошителни последици за региона и което би разрушило доверието в дипломацията.   Във Вашингтон стана съвсем ясно, че Макрон и Меркел са съгласували как да разпределят усилията за спасяването на това споразумение. Още преди визитата си в САЩ Макрон и Меркел изразиха в Берлин загрижеността си относно конвенционалната ракетна програма на Иран.   Във вторник Макрон направи първата стъпка и предложи на Тръмп \"ново споразумение\" в допълнение към съществуващото. Броени дни след това, при срещата си с Тръмп, и Меркел на свой ред изтъкна, че трябва да се направят допълнителни договорки, тъй като сегашното ядрено споразумение не било достатъчно.   С други думи, канцлерката даде право на Тръмп - с надеждата, че ако има \"допълнително споразумение\", предишната сделка няма да бъде напълно провалена.     Иначе Ангела Меркел отново се опита да убеди Доналд Тръмп, че зеещият германско-американски търговски дефицит трябва да се разглежда в контекста на германските преки инвестиции в САЩ. По отношение на германските разходи за отбрана обаче няма място за различни тълкувания. Декларираното намерение на германското правителство да повиши разходите за отбрана на 1,3% от своя БВП и да се доближи до целта на НАТО от 2% все още не е достатъчно, за да убеди Тръмп. Неговият нов външен министър Майк Помпео повтори същото на срещата на външните министри на НАТО в Брюксел - почти успоредно с визитата на Меркел във Вашингтон.   Тръмп изтъкна, че в американско-германските отношения липсвала \"взаимност\". Отношенията му с \"Ангела\" обаче били от самото начало \"great\" (великолепни), а самата тя била \"изключителна жена\".   Изключителната жена се държи изключително деескалиращо, следвайки мотото: да му дадем известно право, та да има - дано! - мир в света. Поне за известно време. Или поне по темата Иран. Сирия. Свободната търговия. Сделката е добра, ако тази стратегия успее. А дали е успяла, ще разберем съвсем скоро. От следващия \"туит\" на Тръмп.", "date": "2018.04.29", "title": "Как Меркел промени стратегията си спрямо Тръмп"}
{"url": "http://www.classa.bg/%D1%81%D0%B2%D1%8F%D1%82/item/381409-%D0%B7%D0%B0%D1%89%D0%BE-%D1%81%D1%82%D0%BE%D1%82%D0%B8%D1%86%D0%B8-%D1%82%D1%83%D1%80%D1%81%D0%BA%D0%B8-%D0%B8%D0%BC%D0%B0%D0%BC%D0%B8-%D0%BF%D0%BE%D0%BB%D1%83%D1%87%D0%B0%D0%B2%D0%B0%D1%82-%D0%B2%D0%B8%D0%B7%D0%B8-%D0%B7%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "          Севим Дагделен просто не може да повярва как е възможно подобно нещо. \"Германското правителство е или напълно наивно, или абсолютно безотговорно\", казва зам.-председателката на фракцията на Лявата партия в германския Бундестаг.   Причината за нейната критика: И през 2017 година федералното правителство е издало визи за стотици турски имами от турско-ислямското сдружение \"Дитиб\". Това става ясно от отговора на вътрешното министерство, даден на запитване на Лявата партия. От министерството съобщават, че 350 имами от \"Дитиб\" са получили работни визи за по 180 дни. От отговора става ясно, че вътрешното министерство не разполага с данни за това дали след изтичането на разрешителното им за престой имамите са напуснали страната, или пък са подали например молби за предоставяне на убежище.     \"Дитиб\" е най-голямото мюсюлманско сдружение в Германия - то има 800 000 членове и управлява 960 джамии. По негов адрес редовно се отправят критики.   Както през 2017, когато стана извество, че турски имами от \"Дитиб\" са шпионирали свои сънародници. Имамите са заподозрени, че са събирали информации за привържениците на движението на Фетхуллах Гюлен, които са предоставяли на турското консулство в Кьолн. Турция обвинява живеещия в САЩ проповедник Гюлен в организирането на опита за преврат от юли 2016 година. Миналата година в резултат на това федералната прокуратура започна разследване по случая.   Към това се прибавят и вътрешните спорове в дружеството. В средата на 2017 година цялата младежка организация на \"Дитиб\" подаде оставка. Тя упреква сдружението, че подкопава либералните тенденции.   Преди няколко седмици избухна нов скандал. В интернет се появиха множество снимки и видеа, правени в джамии на \"Дитиб\". На тях се виждат деца във военни униформи, които почитат жертвите от битката при Чанаккале, в която по време на Първата световна война войските на Кемал Ататюрк отблъскват десанта на Антантата. Върховното настоятелство на \"Дитиб\" се опита да осъди случилото се, но вредите вече бяха нанесени.     Експертът по турските въпроси от университета в Берн Кристоф Рам казва в разговор с Дойче Веле, че имиджът на \"Дитиб\" е сериозно накърнен. \"В рамките на опита за преврат \"Дитиб\" се превърна в \"злото куче\" на Турция. Обвиняват сдружението в шпионаж. Става дума и за политиката на Ердоган, която той провежда и в Германия чрез \"Дитиб\", особено по време на референдума. В крайна сметка обаче \"Дитиб\" винаги е играло тази роля. Сдружението извършва лобистка дейност за турската държава в Германия\", казва експертът.   Близостта на формално независимото сдружение \"Дитиб\" с Анкара е очевидна. Имамите от джамиите на сдружението се изпращат в Германия от Дианет - това е турският директорат по религиозните въпроси с ранг на министерство. Именно тази служба плаща и заплатите им.   Макар че Турция минава за светска държава, Дианетът се възприема като \"оръжие\" срещу религиозния екстремизъм и редовно подчертава своята \"политическа независимост\", въпреки че самата му организационна структура говори за нещо друго. Директорът на службата се назначава лично от турския президент. А целта на основаната през 1924 година организация е да пропагандира онази интерпретация на исляма, която е в унисон с представите на турската държава. Дианетът е една от най-големите държавни институции в Турция. В директората работят 117 000 сътрудници и организацията управлява почти 87 000 джамии.   Зам.-председателката на фракцията на Лявата партия Севим Дагделен определя като абсурдно това, че \"едно сдружение, което трябва да подсилва демократичните нагласи в Германия, е замесено в шпионски афери и съдейства за сплашването и преследването на критиците на Ердоган\".   А един бегъл поглед към официалните данни показва, че и след скандалите около сдружението в Германия нищо не се е променило. \"Дитиб\" продължава да получава пари от германската държава - след като през 2017 плащанията бяха временно прекратени заради шпионската афера. От 2012 година насам сдружението е получило държавни средства от над 6 милиона евро.", "date": "2018.04.29", "title": "Защо стотици турски имами получават визи за Германия?"}
{"url": "http://www.classa.bg/%D1%81%D0%B2%D1%8F%D1%82/item/381410-%D1%80%D1%83%D1%81%D0%BA%D0%B8%D1%82%D0%B5-%D0%BF%D0%BE%D0%B4%D0%B2%D0%BE%D0%B4%D0%BD%D0%B8%D1%86%D0%B8-%D1%81%D1%8A%D0%B7%D0%B4%D0%B0%D0%B2%D0%B0%D1%82-%D0%B3%D1%80%D0%B8%D0%B6%D0%B8-%D0%BD%D0%B0-%D1%81%D0%B0%D1%89", "text": "          Капитан Йон Гуднасон кротко се усмихва, спомняйки си за неочакваното обаждане на Вашингтон през май 2014 година. \"Можем ли да дойдем утре?\", попитали те. Оказало се, че американците отново искали да възстановят присъствието си на исландското военно летище Кефлавик - осем години след като се изтеглили оттам.     В годините на Студената война там е имало три хиляди американски военни. От Исландия САЩ искали да държат под око Съветския съюз. И най-вече съветските подводници в региона. След края на Студената война обаче американците преценили, че подобно нещо вече е излишно. През 2006 година те се изтеглили. Тогава било решено, че руските подводници вече не представляват заплаха.     Сега Исландия отново играе важна роля - както за САЩ, така и за НАТО. Миналата година американският Конгрес отпусна 14,4 млн. долара за връщането на американците във военната база Кефлавик. \"Всички знаем защо. Руските военни отново са активни в региона. И то толкова много, колкото отдавна не са били\", казва пред Дойче Веле исландският външен министър Гудлаугур Тор Тордарсон.   Агресивният военен подход на Русия от анексирането на Крим насам се забелязва и под вода - факт, който буди тревога в САЩ. Според Тордарсон, през 2014 година американците са използвали базата в Исландия за наблюдение на подводници общо 20 дни, а през 2017 година - общо 150 дни. Северна Европа обаче придобива важно стратегическо значение не само за САЩ. \"Скоро и НАТО ще съсредоточи повече сили в северната част на Атлантическия океан\", добавя исландският първи дипломат.   Генералният секретар на Алианса Йенс Столтенберг потвърждава, че в Атлантическия океан има засилен трафик на подводници - както никога досега от края на Студената война насам. В тази връзка един от говорителите на НАТО дори определя подобряването на възможностите за борба с подводниците като върховен приоритет за пакта.   \"Руският военноморски флот днес не е флотът от времето на Съветския съюз - той е значително по-малък, разполага с по-малко кораби и подводници. Но все пак те са много по-модерни и по-боеспособни от тези от годините на Студената война - могат например да изстрелват крилати ракети, както вече многократно са го правили край бреговете на Сирия\", посочва директорът на мозъчния тръст \"Трансатлантическа инициатива за сигурност\" Магнус Норденман. Дълго време това го можеха единствено САЩ и Великобритания, припомня експертът. Той се опасява, че възроденият руски подводен флот е в състояние да изстрелва крилати ракети с дълъг обсег на действие срещу цели в Северна Европа.     Притеснения изитва и Тор Магнусон, но от съвсем друго естество: исландският активист и многократен кандидат за президент се тревожи, че американското присъствие в Кефлавик може да доведе до военна ескалация с Русия. А военното летище превръща Исландия в потенциална мишена. Магнусон обвинява правителството в Рейкявик, че държи в тайна плановете по отношение на въпросната военна база.   Външният министър Тордарсон уверява, че няма опасност за Исландия. \"Вярвам, че двустранното споразумение със САЩ и членството ни в НАТО са достатъчна гаранция за нашата сигурност\", казва той. И добавя: \"В един идеален свят изобщо не бихме имали нужда от никакви военни. Но днес не живеем в такъв (идеален) свят.\"", "date": "2018.04.29", "title": "Руските подводници създават грижи на САЩ"}
{"url": "http://www.classa.bg/%D1%81%D0%B2%D1%8F%D1%82/item/381411-%D0%B2%D1%8A%D0%B7%D1%85%D0%BE%D0%B4%D1%8A%D1%82-%D0%BD%D0%B0-%D1%87%D0%B5%D1%80%D0%B2%D0%B5%D0%BD%D0%B8%D1%8F-%D0%B4%D1%80%D0%B0%D0%BA%D0%BE%D0%BD-%D0%B2%D0%B8%D0%B4%D1%8F%D0%BD-%D0%BE%D1%82%D0%B1%D0%BB%D0%B8%D0%B7%D0%BE", "text": "В момента в Китай има 174 града с население над 1 милион души. В САЩ са девет. Икономиката на Китай се изстреля нагоре, а сградите я последваха. Шест от петнадесетте най-високи небостъргача се намират там (други три са в САЩ). Там се строят още 62 такива колоса, включително осем от бъдещите десет най-високи.   Как се стигна до издигането на новата суперсила в лицето на Червения дракон? „Китай – събуждането на един гигант” (Сиела) от бившия финансов министър на САЩ Хенри Полсън – чужденеца в най-топли отношения с Китай – прави цялостен анализ на генезиса и развитието на новата китайска цивилизация.     • Как Китай се превърна в икономическа суперсила?   • Как всъщност се прави бизнес там?  • Кои са най-добрите начини западните бизнесмени и политически лидери да работят или да се конкурират с Китай?   • Как американската администрация преговаря и влияе на Китай по теми като авторитарното управление, мащабното замърсяване, огромното население и повишаващите се очаквания за икономически просперитет и сигурност в световен мащаб?     Като директор на „Голдман Сакс” Хенри Полсън има ключова роля в отварянето на Китай към частни инициативи. После, като финансов министър на САЩ, той инициира създаването на Стратегически икономически диалог, който подобрява същностно търговските отношения между двете държави. През своята кариера той е работил с най-високопоставените китайски политици, а същевременно е инициатор за създаване на училище по Управление и икономика към Университет номер 1 в Китай – Цинхуа. Почти всички лидери на Китай след Дън Сяопин са завършили този университет.   На 25 април от 18:30 ч. в зала „Сердика” на Гранд хотел София книгата ще представят създателят на поредицата „Власт и отговорност” Свилен Спасов, Захари Карабашлиев и икономистът Вера Асенова. Следва откъс.   ъзходът на Китай до икономическа суперсила със сигурност е сред най-необикновените истории. За едва три десетилетия стотици милиони души в тази някога изостанала, изолирана държава се освободиха от бедността, а страната се превърна във втората икономика в света. Не се сещам за друг пример за толкова голям и бърз растеж. Вероятно такъв е скокът на САЩ към индустриално превъзходство след Гражданската война, но китайците може би вече са надминали това постижение, а все още дори не са близо до края. В не чак толкова далечното бъдеще те вероятно ще надминат САЩ като най-голяма икономика в света и ще ни съборят от върха, който заемаме в продължение на почти 150 години.   Трансформацията на Китай беше колкото зрелищна, толкова и бърза. Съвсем новите небостъргачи, високоскоростните железопътни линии и летищата като от космическата ера ярко контрастират на проскърцващата американска инфраструктура. Един ден четем за грандиозния план на китайски предприемач да хвърли 50 милиарда долара, за да прореже Никарагуа с канал, два пъти по-голям от Панамския, на следващия научаваме, че китайски разработчик иска да купи част от Исландия, а на третия чуваме за производител, който станал строител и иска за шест месеца да издигне най-високата сграда в света, при това само от готови панели.   Днес Китай е земята на суперлативите. Там се намират най-бързият суперкомпютър на света, най-големият ветрогенераторен парк, най-дългият морски мост… Китай произвежда и използва почти половината от световния добив на въглища, цимент, желязна руда и стомана, както и 40 процента от алуминия и медта. Според една оценка скоро почти половината от новите сгради в строеж в света ще се намират в Китай. Преди четиридесет години повечето американци дори не биха могли да си представят, че някога ще дължат дори цент на Китай. Днес обаче тази страна е най-големият кредитор на САЩ и държи малко под 1,3 трилиона долара от правителствения ни дълг. От такава сума може да ти се завие свят, може да накара и американците да се чудят как така светът се обърна с краката нагоре толкова бързо.   Напоследък обаче Китай буди не само възхищение, но и тревога. Все по-често САЩ се сблъскват със засилващата се конкуренция на Китай, докато той разкършва заякналите си мускули по световните пазари и в обострени териториални спорове със съседите си, опитва се да промени наложения от САЩ ред в Азия и някои аспекти на системата за световно управление, действаща от Втората световна война насам. Правителството на Китай сякаш няма желание или сили да предотврати киберкражбите на интелектуална собственост от американски компании и затяга хватката си върху китайското общество чрез авторитарна еднопартийна система на управление, която американците не разбират и не харесват.   Подозрението е взаимно. Все повече китайци не са уверени в подкрепата си за ползотворни отношения със САЩ и започват да вярват, че САЩ и другите страни искат да препънат възхода на страната им.   Това развитие заплашва да подрине основата на отношения, кои-то за повече от четири десетилетия имат съществен принос за икономическия растеж, създаването на работни места и просперитета и на двете страни, като същевременно засилват световната сигурност не на последно място чрез подпомагане на намирането на мирен изход от Студената война. Днес мнозина американци се питат „Какво в действителност искат китайците? Защо харчат толкова много пари за армията си? Приятели ли са, или врагове, партньори ли са в търговията, или съперници не само в нея, но и в геополитически план? Казано накратко, как да се отнасяме към Китай?“.   Тази книга е моят опит да се обърна към въпросите чрез разкази за личните ми преживявания в делата ми с китайците. Аз не съм учен или теоретик. Не мога да чета, да пиша или да говоря на китайски. Аз съм бизнесмен, който предлага непосредствените си познания за Китай и неговите корпоративни и политически лидери. Събрал съм ги за повече от сто посещения в страната в продължение на почти двадесет и пет години работа по търговски въпроси, докато бях в „Голдман Сакс“, и по държавни и макроикономически политики като министър на финансите на САЩ. Днес също продължавам работата си, но вече като ръководител на института „Полсън“, който подпомага устойчивия икономически растеж и поддържането на чистотата на околната среда чрез по-голямо сътрудничество между САЩ и Китай. През цялото това време съм имал възможността да работя в тясно сътрудничество с най-високопоставените лидери на последните три правителства на Китай – на Дзян Дзъмин и Чжу Жундзи през деветдесетте години на миналия век, на Ху Дзинтао и Уън Дзябао в началото на века и на Си Дзинпин и Ли Къцян днес.   Пиша като американец, който е дълбоко загрижен за позицията на страната му в света, за здравето на икономиката ни и околната среда и за дългосрочните перспективи пред нашите граждани. Според мен активното ангажиране с Китай ще е от полза за всичко това, ясното и конструктивно сътрудничество е най-добрият начин да застъпим националния ни интерес. Китайците са страховити конкуренти. Но ние не бива да се боим от конкуренцията или да я отбягваме.   Убеждението ми в това не е от вчера. Само седмици след като се заклех като министър на финансите, предприех пътуване до Китай, за да положа основите на нов подход към нашите най-важни двустранни отношения. Главните грижи за Китай бяха растежът и икономическата реформа, а аз вярвах, че можем да използваме новосъздадения Стратегически и икономически диалог, за да се справим по-ефективно и с много други спешни проблеми.   Възходът на Китай породи недоразумение, което не дава мира на хора и в двете страни и опорочава погледа им върху нашите отношения. Става дума за схващането, че „Китайският модел“ представлява по-добра форма на капитализъм и ето, че той триумфира, докато САЩ върви надолу. Всъщност китайските лидери осъзнават изключително добре колко уязвима е страната им. Пазарните реформи бяха започнати от Дън Сяопин през 1978 г., но днес разширяването на обхвата и влиянието им е по-важно откогато и да било. Въпреки постигнатия успех пред Китай има още дълъг път. Повече от 100 милиона души там все още тънат в бедност. Брутният вътрешен продукт (БВП) на глава от населението е на осемдесето място в света. Това е само една позиция над Ирак и горе-долу една осма от нашето ниво. Темповете на изумителния ръст на Китай се забавят, а това прави пазарната реформа още по-спешна и по-трудна за постигане. Ръстът на БВП от 7,4 % през 2014 г. беше по-нисък от прогнозния за пръв път от шестнадесет години и много експерти очакват още по-осезаемо забавяне.   Икономиката на Китай в размер на 10 трилиона долара зависи прекалено много от износа, страда от недостатъчните държавни инвестиции в инфраструктурата и се подхранва от страховито нарастващи заеми на всички нива в регионалното управление. Китай трябва да я пренасочи към увеличено вътрешно потребление и да прехвърли акцента към индустрията на услугите и производство на скъпи стоки. Това е огромна задача, допълнително усложнена от факта, че голяма част от икономиката все още зависи от одобрението на централни планировчици дори и години след реформата. Противоположните интереси също пречат на промените. Междувременно годините на не чак толкова добронамерено пренебрегване на някои последствия докараха околната среда на ръба на катастрофата, а това вече поражда нарастващо безпокойство сред гражданите.   Ние също имаме какво да оправяме в собствената си къщичка, но въпреки това икономиката на САЩ си остава най-голямата, най-развитата и най-динамичната в света. Лидерите на Китай разбират, че за да продължат трансформирането на икономиката си, се нуждаят от добрата воля и сътрудничеството на САЩ и на други страни, които по различни начини продължават да доминират световната икономическа система. Китайците искат по-широк достъп до нашите пазари, нашето ноу-хау и нашите най-модерни технологии.   Отношенията между САЩ и Китай ще станат по-балансирани, по-сигурни и по-ползотворни и за двете страни, ако те направят известни корекции. Ние, американците, се притесняваме от все по-военизирания тон на китайците, а те интерпретират нашето „обръщане към Азия“ като потенциален опит да задържим възхода им. Ние искаме Китай да отвори пазарите си за наши компании, искаме да спазва съществуващите правила и да продължи да се интегрира в международната система. Китай обаче предпочита да променя правилата и да се ползва с по-голямо уважение и почит на световната сцена.   Някои хора смятат, че съществува неотменим исторически закон, постановяващ, че когато една надигаща се мощ започне да се сблъсква с вече установена сила, то конфликтът е неизбежен. Няма неотменими закони. Важни са изборите и решенията. Уроците могат да бъдат научени. Държавните мъже и жени могат да постигнат разликата и го правят.   Не вярвам, че в американско-китайските отношения има нещо „неизбежно“, но има реални рискове, които биха могли да доведат до обостряне на съперничеството или дори до конфликт. Ключът към избягването на враждебните отношения е постигането на определени неща, които са от взаимна полза. Между нашите две страни има потенциални горещи точки, но общите ни интереси са много повече – насърчаване на глобалния растеж, борбата с климатичните промени, поддържането на мира и стабилността. Но това няма да струва и пукната пара, ако не успеем да превърнем общите си грижи в допълващи се политики и действия. Най-вече трябва да разширим и задълбочим икономическите си връзки. Надявам се, че „Китай – събуждането на един гигант“ ще хвърли известна светлина върху въпроса как да постигнем това.   Няма да се опитвам да предсказвам бъдещето. Но няма да се поколебая да направя препоръки по редица теми, включително икономическата реформа, финансовите пазари, урбанизацията, околната среда и начините за засилване на американско-китайските отношения. В крайна сметка по-лесно е да дадеш предписание, отколкото прогноза. Моите препоръки се коренят в личния ми опит, който споделям на тези страници. Надявам се, че ще помогнат на хората, работещи с Китай, било то в сферите на бизнеса, правителствените дела или филантропията, да постигнат конкретни и продуктивни резултати. Няма как това да не сближи нашите две страни още повече.   Изправени сме пред стряскащи предизвикателства в днешния все по-сложен и взаимосвързан свят. Почти всички те, от киберсигурността до отварянето на големи пазари за американския износ, ще бъдат по-лесни за разрешаване, ако Съединените щати и Китай могат да работят заедно или да се допълват. Ако двете най-важни световни икономически сили работят една срещу друга, задачата ни ще бъде много по-трудна, ако не и невъзможна.", "date": "2018.04.29", "title": "Възходът на Червения дракон видян отблизо"}
{"url": "http://www.classa.bg/%D1%81%D0%B2%D1%8F%D1%82/item/381412-%D1%80%D1%83%D1%81%D0%B8%D1%8F-%D0%B2%D0%B5%D1%87%D0%B5-%D0%B8%D0%BC%D0%B0-%D0%BF%D0%BE-%D0%B3%D0%BE%D0%BB%D1%8F%D0%BC-%D0%B7%D0%BB%D0%B0%D1%82%D0%B5%D0%BD-%D1%80%D0%B5%D0%B7%D0%B5%D1%80%D0%B2-%D0%BE%D1%82-%D0%BA%D0%B8%D1%82%D0%B0%D0%B9", "text": "Русия вече притежава повече златни резерви от не кой и да е, а от най-многолюдната държава в света – Китай. Това показват данни на Световния съвет по златото от април, цитирани от Profit.bg.   Само в последните 12 месеца Русия е увеличила резервите си с 225 тона злато. Китай не е обявявал покупки в този период.     Именно това е причината към днешна дата Русия да излезе на пета позиция сред най-големите държатели на злато. В челото без промяна са САЩ, Германия, Италия и Франция.   Общо 33 държави по света имат златни резерви от над 100 тона. В челната десетка попадат още Швейцария, Япония, Холандия и Турция, която успя да изпревари 11-ата — Индия.   Следват Тайван, Португалия, Саудитска Арабия, Великобритания, Казахстан, Ливан, Испания, Австрия и Белгия.", "date": "2018.04.29", "title": "Русия вече има по-голям златен резерв от Китай"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381403-%D0%B4%D1%8A%D0%BB%D0%B3%D0%BE%D0%BA%D1%80%D0%B0%D0%BA%D0%B0-%D0%B0%D0%BC%D0%B0%D0%B7%D0%BE%D0%BD%D0%BA%D0%B0-%D1%81-%D1%82%D0%B5%D0%B6%D1%8A%D0%BA-%D0%B1%D0%B0%D0%BB%D0%BA%D0%BE%D0%BD", "text": "Една от любимите фантазии на средностатистическия мъж е винаги обвързана с наличието на самотен остров и много амазонки. Разбира се, Виктория е точно на такъв, но докато надуем лодката, най-вероятно ще я събере някой с яхта. Ето защо предлагаме поне красивата панорама, другото остава на пиратите. И не забравяйте, че пиенето на ром от 10 часа не Ви прави пиянде, а пират!            ", "date": "2018.04.29", "title": "Дългокрака амазонка с тежък балкон"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381404-%D0%BD%D0%B8%D0%BA%D0%BE%D0%BB-%D0%BD%D0%B0-%D0%BF%D0%B0%D1%80%D1%82%D0%B8,-%D0%BF%D0%BE%D0%BA%D0%B0%D0%B7%D0%B0", "text": "Любимата на Григор Димитров - Никол Шерцингер показа гърди, крака и много добро настроение по време на парти за откриване на ресторант в Бевърли Хилс. Певицата сложи черно-бяла рокля, която разкри голяма част от прелестите й, а във фен страниците й в социалните мрежи се появиха клипчета, на които ясно личи, че се е забавлявала.              ", "date": "2018.04.29", "title": "Никол на парти, показа"}
