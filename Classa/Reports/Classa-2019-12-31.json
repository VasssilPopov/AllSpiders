{"url": "http://www.classa.bg/%D1%81%D0%B2%D1%8F%D1%82/item/404272-%E2%80%9E%D0%B1%D0%BB%D1%83%D0%BC%D0%B1%D0%B5%D1%80%D0%B3%E2%80%9C-%D0%BD%D0%B0%D0%B7%D0%BE%D0%B2%D0%B0-%D0%BE%D1%81%D0%BD%D0%BE%D0%B2%D0%BD%D0%BE%D1%82%D0%BE-%D0%BF%D0%BE%D1%81%D1%82%D0%B8%D0%B6%D0%B5%D0%BD%D0%B8%D0%B5-%D0%BD%D0%B0-%D0%BF%D1%83%D1%82%D0%B8%D0%BD-%D0%B7%D0%B0-20-%D0%B3%D0%BE%D0%B4%D0%B8%D0%BD%D0%B8-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5", "text": "„Блумберг” представи резултатите от 20-годишното управление на президента на Русия Владимир Путин. Агенцията представи като основното постижение на руския лидер способността да увеличи геополитическото влияние при наистина скромен бюджет. Както отбеляза „Блумберг”, САЩ харчат за отбрана двойно повече от Русия във всички сфери. При това Русия отново е станала „основната сила в Близкия изток” и сега разширява влиянието си в Африка. Междувременно при Путин страната достигна такъв финансов баланс, че нейната икономика според рейтинговите агенции и МВФ се смята за „една от най-здравите в света”. Според авторите на публикацията до този резултат води внимателното отношение на Москва към финансовите въпроси след конфликта в Украйна. Също така „Блумберг” отбеляза, че за 20 години управление на Путин Русия е успяла да възстанови значителна част от влиянието си, загубено след разпада на СССР. Президентът присъедини Крим, засили връзките с Китай и продаде въоръжение на влизащата в НАТО Турция, а също така успя да повлияе на ситуацията в Сирия.  ", "date": "2019.12.31", "title": "„Блумберг“ назова основното постижение на Путин за 20 години управление"}
{"url": "http://www.classa.bg/%D1%81%D0%B2%D1%8F%D1%82/item/404273-guardian-%D0%B7%D0%B0%D0%BC%D0%B5%D1%81%D1%82%D0%BD%D0%B8%D0%BA-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%8F%D1%82-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0%D1%82%D0%B0-%D0%BA%D0%BE%D0%BC%D0%B8%D1%81%D0%B8%D1%8F-%D0%BE%D0%B1%D0%B5%D1%89%D0%B0-%D0%BD%D0%B0-%D0%B1%D1%80%D0%B8%D1%82%D0%B0%D0%BD%D0%B8%D1%8F-%D1%82%D0%BE%D0%BF%D1%8A%D0%BB-%D0%BF%D1%80%D0%B8%D0%B5%D0%BC,-%D0%B0%D0%BA%D0%BE-%D1%80%D0%B5%D1%88%D0%B8-%D0%B4%D0%B0-%D1%81%D0%B5-%D0%B2%D1%8A%D1%80%D0%BD%D0%B5", "text": "Вицепрезидентът на Европейската комисия Франс Тимерманс публикува отворено \"любовно послание\" до Великобритания. Той изрази съжаление, че страната все пак е решила да приложи Брекзит, но увери, че ЕС винаги ще се радва на нейното завръщане, съобщава The Guardian. Брекзит нанася ненужни щети на Обединеното кралство, които само ще се увеличат. Такова мнение в своето   към страната и нейните жители изрази вицепрезидентът на Европейската комисия Франс Тимерманс. В същото време той обеща да й организира топло посрещане, ако в бъдеще тя все пак реши да се върне в ЕС, пише The Guardian. Според Тимерманс той за първи път се е увлякъл от Великобритания и характера на нейните хора, когато е учил в английското училище „Свети Георги“ в Рим. Следователно изтеглянето на страната от ЕС, което е насрочено за 31 януари, предизвиква неприемане у политика - той се чувства като  . „  (Великобритания. -  ).  , отбелязва Тимерманс в отвореното си писмо. -  „ , разсъждава политикът. Великобритания винаги е имала съмнения относно ЕС, които   самата нея и европейския блок. Но вместо да развие такива взаимоизгодни отношения, страната все пак реши да напусне организацията, съжалява Тимерманс. Вицепрезидентът на Европейската комисия признава, че напускането на Великобритания  . В същото време в края на посланието си той подчертава, че ЕС  . Пълномащабните преговори за бъдещите отношения между Лондон и Брюксел ще започнат през март. Към този момент Великобритания ще се оттегли официално от Европейския съюз, а страните ще вземат решение за своите преговорни позиции, обяснява изданието. По време на преходния период Обединеното кралство ще запази членството си в единния пазар и митническия съюз, но ще преустанови участието си в органите за вземане на решения в ЕС. Борис Джонсън вече заяви, че няма да удължава този период след декември 2020 г., припомня The Guardian.", "date": "2019.12.31", "title": "Guardian: Заместник-председателят на Европейската комисия обеща на Британия топъл прием, ако реши да се върне"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/404274-%D1%80%D1%83%D1%81%D0%BE%D1%84%D0%BE%D0%B1%D1%81%D0%BA%D0%B8-%D1%84%D0%B0%D0%BB%D1%88%D0%B8%D1%84%D0%B8%D0%BA%D0%B0%D1%86%D0%B8%D0%B8-%D0%BD%D0%B0-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0", "text": "През 2020 г. ще отбележим седемдесет и петата годишнина от разгрома на нацистка Германия във Втората световна война. Очевидно с оглед на именно това събитие в русофобските кръгове, както на Запад, така и на Изток, от дълго време върви едно безпардонно пренаписване на историята.  Целта на историческите фалшификации е да бъде втълпено в съзнанието на публиката, че вината за избухването на най-кръвопролитния конфликт в историята на човечеството се разпределя по равно между Германия и Съветския съюз . Тази лъжа, естествено, трябва да обслужи съвременната хибридна война, която се води срещу Русия. Стремежът е управляващите тази държава, без значение дали тя се нарича Съветски съюз или Руска федерация, да бъдат изобразени като символ на злото. Крайната цел е, когато чуят името Йосиф Сталин или Владимир Путин, средностатистическите хора да потръпват от ужас. На тази цел е посветена и лъжата, че Съветският съюз е еднакво отговорен заедно с Германия за избухването на Втората световна война . Чутовният аргумент в подкрепа на тази фалшива теза е, че само седмица след  сключването на договора Молотов-Рибентроп германските войски нападнали Полша. И тук поляците влизат в любимата си роля на жертви.  При това едновременно и на германците и на руснаците. Колко удобно . Само дето Полша, както и нейните западни приятели много удобно забравят, че през 1938 г. е сключен един друг договор, Мюнхенският, подписан от лидерите на Франция, Великобритания, Германия и Италия.  Той по същество позволява на Хитлер да прави с Чехословакия, каквото си иска. А и самата Полша, която обича да играе жертвата, се възползва от създалата се ситуация  и с подкрепата на Вермахта  окупира  чешката Тешинска област. За тези си действия днешните полски управляващи никак, ама никак не обичат да им бъде напомняно. И от още едно припомняне силно се изнервят.  За известния на всички полски антисемитизъм.  Той се разгаря особено силно тъкмо по време на Втората световна война, когато поляци с радост заместват нацистите при залавянето, мъченията и убийствата на евреи . И най-ужасното е, че смъртоносните антисемитски прояви не свършват с разгрома на Германия. През 1946 г. в градчето Келце местните поляци нападат живеещите там евреи и убиват няколко десетки от тях.  Думите на Владимир Путин, че полският посланик в хитлеристка Германия през 1938г. Юзеф Липски е мерзавец и антисемитска свиня звучат напълно резонно.  И наистина, как да наречеш човек, който е казал, че на Хитлер ще бъде издигнат паметник във Варшава, ако той изсели евреите от Европа в Африка. И в още нещо е прав руският президент. Тези, които днес събарят паметниците на Съветската армия, сражавала се с нацистките войски, са духовни наследници тъкмо на хората, които през 30-те години на миналия век така активно сътрудничеха с Хитлер и правеха всичко възможно, за да ускорят марша му на Изток.  И днес неонацисти са не само онези малоумници, които вдигат ръка в нацистки поздрав или се напиват като свине по повод рождения ден на Фюрера. Неонацисти са и онези розовобузести, костюмирани и изгладени еврочиновници, с мазните усмивчици на охранените физиономии, които съставят всевъзможните антисъветски резолюции и декларации.   Изобщо не се съмнявам, че в оставащите дни до Девети май 2020 г. опитите за фалшифициране на историята ще продължат с пълна сила.  Нищо чудно накрая да се окаже, че във Втората световна война т.нар. свободен свят, олицетворяван от Съединените щати и Великобритания, е победил т.нар. тоталитарен свят, представляван от Германия и Съветския съюз.  Да, звучи нелепо и абсурдно. Но за днешните русофоби нелепиците отдавна са се превърнали в норма.    ", "date": "2019.12.31", "title": "Русофобски фалшификации на историята"}
{"url": "http://www.classa.bg/%D1%81%D0%B2%D1%8F%D1%82/item/404275-%D0%BA%D0%B0%D0%BD%D0%B0%D0%BB-%D0%B8%D1%81%D1%82%D0%B0%D0%BD%D0%B1%D1%83%D0%BB-%D0%BD%D0%B0%D0%B9-%D0%BC%D0%B5%D0%B3%D0%B0%D0%BB%D0%BE%D0%BC%D0%B0%D0%BD%D1%81%D0%BA%D0%B8%D1%8F%D1%82-%D0%BF%D1%80%D0%BE%D0%B5%D0%BA%D1%82-%D0%BD%D0%B0-%D0%B5%D1%80%D0%B4%D0%BE%D0%B3%D0%B0%D0%BD", "text": "От всички гигантски проекти на президента Реджеп Ердоган този е най-мегаломанският: изкуствен воден път, дублиращ Босфора, който би превърнал европейската част на Истанбул в остров.  Какво се крие зад \"Канал Истанбул\"?         За турския президент това ще бъде сбъдната мечта, а кметът на Истанбул говори за „убийство\" и „предателство\" спрямо града, посочва „Зюддойче цайтунг\". Самият   преди десетина години беше определил като \"налудничава\" идеята за нов изкуствен воден канал в Истанбул, който да разтовари Босфора. Тогава се твърдеше, че проектът е прекалено скъп, ще навреди на природата и околната среда, а и този канал никога няма да бъде построен.     После всичко заглъхна, за да възкръсне идеята днес отново: президентът Ердоган обяви, че през 2020 година ще започне изграждането на изкуствения воден път \"Канал Истанбул\", свързващ Черно с Мраморно море. Съоръжението ще бъде с дължина 45 километра, на ширина и дълбочина съответно 150 и 21 метра.  Цяла Турция говори за това Турското министерство по околната среда и градоустройството е излязло в края на март с положителна оценка за ОВОС. В същото време кметът на Истанбул Екрем Имамоглу твърди, че проектът може да остави града без питейна вода, тъй като бъдещият канал ще разруши вододайната зона на 16-милионната турска метрополия. Според учени, проектът би довел също до загуба на милиони квадратни метра гора и земеделски земи. След като преди няколко дни кметът на Истанбул Имамоглу оповести отрицателното си отношение към \"налудничавия проект\" на Ердоган, цяла Турция говори за това. През 17-годишното управление на сегашния президент \"Канал Истанбул\" е може би  , коментира на свой ред \"Тагесцайтунг\" (ТАЦ). Според изданието, ако каналът действително бъде построен, както е планирано - в западната част на града в посока към България - европейската част на Истанбул ще се превърне в остров: на север тя ще граничи с Черно море, на изток - с Босфора, на юг - с Мраморно море, а на запад - с новия канал. Така 8 милиона души могат да се окажат в капан при едно бъдещо земетресение в района, посочват още критиците на проекта.  Политически проект По данни на истанбулската Служба по кадастъра, по протежение на планирания терен на бъдещото съоръжение напоследък на безценица са били разпродадени 30 милиона квадратни метра земя - повече от площта на целия стар град на Истанбул - която земя строителният проект ще оскъпи неимоверно. Купувачите са компании от  . Дали пък по този начин Ердоган не обслужва арабските си приятели ислямисти, пита ТАЦ. В тази връзка турски политици от опозицията говорят за един вид воден канал на \"мюсюлманското братство\".  Всичко това във всеки случай подхранва съмнението, че „налудничавият проект\" на Ердоган всъщност е политически проект, както и една гигантска спекулация със земя - за сметка на Истанбул и неговите граждани, посочва още германското издание.", "date": "2019.12.31", "title": "\"Канал Истанбул\" - най-мегаломанският проект на Ердоган"}
{"url": "http://www.classa.bg/%D1%81%D0%B2%D1%8F%D1%82/item/404276-%D0%B1%D0%B0%D0%B1%D0%B0-%D0%BC%D0%B8-%D0%B2%D1%8A%D1%80%D1%88%D0%B8-%D0%B5%D0%BA%D0%BE-%D1%81%D0%B2%D0%B8%D0%BD%D1%89%D0%B8%D0%BD%D0%B8", "text": "\"Баба ми върши еко свинщини\": една детска песничка, публикувана във Фейсбук от радио ВДР, предизвика скандал. След като се надигна вълна от възмущение, видеото със сатиричното произведение бе изтрито.       Преди броени дни германското обществено-правно радио ВДР публикува в своя профил във Фейсбук музикален видеоклип, който разбуни духовете: в него детски хор изпълнява сатирична версия на една известна в Германия детска песничка. Оригиналът носи загалвието \"Баба ми кара мотоциклет в кокошарника\", а сатиричната версия - \"Баба ми върши еко свинщини\". Само за няколко часа под публикацията се появиха над 15 000 коментара. Те бяха толкова гневни, че радио ВДР се видя принудено да изтрие видеото. Вълна от възмущение Първата строфа на песничката, изпълнена от детския хор, звучи така: \"Баба ми кара мотоциклет в кокошарника. А това значи, че тя изразходва 1000 литра бензин всеки месец. Баба ми върши еко свинщини.\" В друга строфа на песничката се казва: \"Баба ми ходи на лекар със супер мощния си автомобил, прегазва две бабички с бабешки колички.\" Министър-председателят на провинция Северен Рейн-Вестфалия, в която е седалището на радио ВДР, написа в Туитър, че редакторите са \"прекрачили границите на добрия стил и уважението към възрастните хора\". Радио ВДР очевидно бе изненадано от вълната от възмущение. То излъчи специално предаване, в което слушатели имаха възможността да изразят мнението си относно сатиричната песен. Програмният директор Йохен Рауш изрази съжаление и многократно се извини. А генералният директор на радио ВДР Том Буроу се включи в предаването и обяви, че \"видеото със злополучната песничка\" е било грешка. Но и по негов адрес се изсипаха немалко критики. И то най-вече за реакцията му. Изданието \"Цицеро\" например смята, че така той е навредил на обществено-правните медии. Том Буроу се повлия от критиката на министър-председателят на Северен Рейн-Вестфалия. Така и така някои хора смятат, че обществено-правните медии са зависими от политиката. И ако те са търсели доказателство за това, реакцията на Буроу сега за тях е добре дошла, пише \"Цицеро\". Не всички разбират сатирата Редакторският екип на ВДР изрази съжаление, че \"сатирата е накърнила чувствата\" на хората. Целта била по-скоро със средствата на сатирата да се покаже \"конфликтът между поколенията, представен от движението \"Петъци за бъдещето\" (\"Fridays for Future\")\". Явно обаче целта се е провалила.  Според \"Цицеро\", екипът на ВДР просто е трябвало да добави уточнението, че сатирата няма нужда да се харесва на всички.", "date": "2019.12.31", "title": "\"Баба ми върши еко свинщини\""}
{"url": "http://www.classa.bg/%D1%81%D0%B2%D1%8F%D1%82/item/404277-%D0%BF%D0%BE%D0%BB%D1%81%D0%BA%D0%B8-%D1%87%D0%B8%D1%82%D0%B0%D1%82%D0%B5%D0%BB%D0%B8-%D0%BC%D0%B0%D0%BA%D0%B0%D1%80-%D1%87%D0%B5%D1%80%D0%B2%D0%B5%D0%BD%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D0%B4%D0%B0-%D0%BE%D1%81%D0%B2%D0%BE%D0%B1%D0%BE%D0%B4%D0%B8-%D0%BA%D0%BE%D0%BD%D1%86%D0%BB%D0%B0%D0%B3%D0%B5%D1%80%D0%B0-%C2%AB%D0%B0%D1%83%D1%88%D0%B2%D0%B8%D1%86%C2%BB,-%D0%BD%D1%8F%D0%BC%D0%B0-%D0%B4%D0%B0-%D0%B3%D0%B8-%D0%BF%D0%BE%D0%BA%D0%B0%D0%BD%D0%B8%D0%BC-%D0%BD%D0%B0-%D0%BC%D0%B5%D1%80%D0%BE%D0%BF%D1%80%D0%B8%D1%8F%D1%82%D0%B8%D0%B5%D1%82%D0%BE", "text": "Как да се отговори на думите на Путин за Полша за подкрепата на Липски, полския посланик в Третия райх, за агресивните планове на Хитлер и неговата концепция за изтребване на евреите? Какво иска да постигне руският лидер? Тези въпроси се задават от много медии и анализатори в Полша. Читателите също не стоят настрана и предлагат свои варианти.         За това, че поляците през 30-те години на миналия век заговорничат с Третия райх, подкрепят агресивните му планове и концепции за изтребване на евреите, а също така искат да издигнат паметник на Хитлер за Холокоста, руският президент успя да говори четири пъти от миналия четвъртък. Той започна на мащабната си годишна пресконференция, където в присъствието на почти две хиляди журналисти разказа подробно за това как поляците, заедно с нацистите, извършиха разделението на Чехословакия, включвайки в това и унгарците. В петък на срещата си с лидерите на ОНД в едночасова лекция за ролята на Полша за избухването на Втората световна война, Путин цитира по-специално документ, от който следва, че полският посланик в Берлин Юзеф Липски уж подкрепил идеята на Хитлер през септември 1938 г. за експулсиране на евреите в Африка и обещал да му бъде издигнат паметник във Варшава, ако този план бъде реализиран. Във вторник Путин по време на заседание на колегията на Министерството на отбраната отново се върна към темата за Полша. Той нарече Липски „измет и антисемитско прасе“, добавяйки, че поляците фалшифицират историята и очернят Сталин и СССР. Какво иска да постигне руският лидер? Целта е Полша да се представи като антисемитска държава. Датата не е избрана случайно: след няколко седмици в Полша и в Израел ще има събития, посветени на 75-годишнината от освобождението на концентрационния лагер в Аушвиц. Изказванията на Путин също са отговор на призива на френския президент Емануел Макрон, който иска да установи сътрудничество с Русия. Коментари на читатели: arawin321: Путин просто иска да провокира Полша да предприеме някои нервни и радикални стъпки, поради което циничните му измамни изявления бяха разпространени по време на коледните празници. Полша трябва методично и спокойно да опровергае лъжата на Путин в рамките на своята историческа политика, целяща да върне на страната ни полагащото й се място в историята на Втората световна война и след това. Lwplwp: Да бяхте демонтирали и унищожили още повече паметници на Червената армия в Полша! Човек можеше да предвиди, че отмъщението няма да се забави… Malstan: Полша беше отслабена от некомпетентната и бездарна външна политика на партията „Право и справедливост“ и войните, които водеше на вътрешната политическа арена. Путин знае, че може да си позволи да прави подобни изявления и затова го прави. Глупост, завист, отмъщение, грубост — това не са качествата, върху които трябва да се гради дипломацията. За съжаление именно тяхно олицетворение стана полското ръководство. Така не можем да постигнем престиж и уважение. ela5567: въпреки че Червената армия освободи Аушвиц, няма да поканим руснаците на тържества по повод годишнината на това събитие.", "date": "2019.12.31", "title": "Полски читатели: Макар Червената армия да освободи концлагера «Аушвиц», няма да ги поканим на мероприятието"}
{"url": "http://www.classa.bg/%D1%81%D0%B2%D1%8F%D1%82/item/404278-%D0%B2%D1%8A%D0%B7%D1%85%D0%BE%D0%B4%D1%8A%D1%82-%D0%BD%D0%B0-%D0%B3%D1%80%D0%B8%D0%B2%D0%BD%D1%8F%D1%82%D0%B0-%D0%B7%D0%B0%D1%82%D1%80%D1%83%D0%B4%D0%BD%D1%8F%D0%B2%D0%B0-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B0%D1%82%D0%B0-%D1%81%D0%B8%D1%81%D1%82%D0%B5%D0%BC%D0%BD%D0%B0-%D1%83%D0%BA%D1%80%D0%B0%D0%B9%D0%BD%D0%B0", "text": "Най-добре представящата се валута в световен мащаб през тази година, украинската гривня, усложнява финансите на страната си, информира Bloomberg. Въпреки че годишното поскъпване с 16,5% на гривнята спрямо долара спомага за ограничаване на инфлацията и възпира някои работници да търсят по-добре платена работа в чужбина, то намалява стойността на приходите от износ, на които правителството на Украйна разчита.     Бюджетът на страната за 2019 г. се основаваше на среден валутен курс от 28,2 гривни за долар, по-късно изменен на 26,4 гривни за долар. Съотношението между валутите в понеделник възлиза на 23,7 гривни за долар, допринасяйки за разликата от около 39 милиарда гривни (1,6 милиарда долара) между прогнозираните в бюджета приходи и реално събраната сума. Този месец правителството нареди на Министерството на финансите да намали някои разходи за развитие на страната, съобщи новинарският сайт Ekonomichna Pravda, позовавайки се на получени документи. Междувременно държавната енергийна компания „Нафтогаз“ получи нареждане да изплати 13 милиарда гривни в дивиденти и други плащания, първоначално планирани за 2020 г. „Правителството няма друг начин за действие“, заради фискалните ангажименти на Украйна към Международния валутен фонд, заяви Дмитро Боярчук, изпълнителен директор на икономическо-изследователската компания Case Ukraine в Киев. Той прогнозира недостиг на приходи от 0,7% от брутния вътрешен продукт през тази година, казвайки, че правителството може да забави финансирането на някои инфраструктурни проекти през 2020 г., за да облекчи натиска върху бюджета. Равнището на гривнята се ръководи от чуждестранния апетит към високодоходния държавен дълг и тревожи експортно ориентираните отрасли, включително селското стопанство и металите. Съюзниците на президента Володимир Зеленски обвиняват централната банка на страната, че поддържа най-високия лихвен процент в Европа и не се намесва за ограничаване на възхода на гривнята. Въпреки че разходите по заеми бяха намалени през последните месеци, от банката твърдят, че съкращаването им твърде бързо би довело до неустойчива икономическа експанзия. Правителството е готово да преразгледа макроикономическите си перспективи и да измени бюджета за следващата година, заяви премиерът Олексий Хончарук пред репортери в петък. Притесненията остават и за 2020 г., тъй като е вероятно притокът на чуждестранна валута в страната да продължи поради новия договор за транспортиране на природен газ с руския Газпром и компенсацията от 3 млрд. долара в полза на „Нафтогаз“ от спечелено арбитражно дело.  ", "date": "2019.12.31", "title": "Възходът на гривнята затруднява финансовата системна Украйна"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/404279-%D0%B7%D0%B4%D1%80%D0%B0%D0%B2%D0%BD%D0%B0%D1%82%D0%B0-%D1%81%D0%B8%D1%81%D1%82%D0%B5%D0%BC%D0%B0-%D0%BF%D1%80%D0%B5%D0%B7-2019-%D0%B3-%D0%B7%D0%B4%D1%80%D0%B0%D0%B2%D0%B5%D0%BE%D0%BF%D0%B0%D1%81%D0%BD%D0%B0", "text": "В здравния сектор 2019 година премина под знака на безпрецедентни и нестихващи протести на медицинските специалисти и липсата на всякакъв напредък по обещаната в предходната година здравна реформа. Изминалата година се оказа поредната на обещания за по-качествено и достъпно здравеопазване, при което пациентите да са удовлетворени от медицинските услуги, а работещите в сектора – доволни от условията си на труд. Все по-назряващите проблеми в сектора на практика обърнаха приоритетите. Оказа се, че заявката за ново финансово управление на здравеопазването, направена през 2018 година, остана на хартия. А опитите за решаване на проблема с възнагражденията на здравните специалисти погълнаха капацитета на властта. \"Да излекуваме здравеОПАСНАТА система!\" Протестите на медицинските сестри и специалистите по здравни грижи белязаха цялата година. Недоволството им започна в началото на март, когато медицински сестри от цялата страна се събраха на   пред Министерството на здравеопазването. Протестът бе с искане за стартова заплата от две минимални заплати, заплащане на извънредния труд, подобряване на условията на труд, стандарти при разпределението на средствата за възнаграждения. Месец след протеста правителството направи опит да парира недоволството, отпускайки  за сектора, които обаче се оказаха за дейности, а не за заплати.  и в Световния ден на здравето, който е професионален празник на лекари, медицински сестри и всички работещи в здравеопазването. В края на лятото недоволството на медицинските сестри получи нов тласък заради дисциплинарно уволнената от частна болница медицинска сестра, която бе един от организаторите на демонстрациите. Това отключи началото на нова серия протести. Под натиска им министърът на здравеопазването излезе с уверението, че се обсъждат  на медицинския персонал. През октомври обаче недоволството на медицинските сестри отново ескалира, КНСБ организира протест в тяхна подкрепа, но медсестрите го обявиха за бутафорен и заявиха, че не кореспондира с исканията им. В самия край на годината недоволството на медицинските сестри от липсата на напредък по исканията им стигна до прага на Министерския съвет с лозунга \"Да излекуваме здравеОПАСНАТА система!\" В палатков лагер протестиращи медицински сестри нощуваха на площада в очакване да бъдат приети от премиера, за да му разкажат от първо лице за проблемите в \"здравеопасната\" система. Очаквано срещата приключи с поредно на медицинските специалисти, но постепенно. На фона на тези проблеми, обсъждането на бюджета за здраве за следващата година, неуредиците около рамковия договор в сектора за следващите три години въпросът с обсъждането на нов здравен модел изостана. Поредната година на забавени реформи в здравеопазването След заявката в края на 2018-та за бързо постигане на консенсус за нов модел на финансиране в здравеопазването, 2019-та година показа, че воля за здравна реформа няма. Нека припомним, че през 2018 г. здравният министър представи  . И двата въвеждат изцяло нов играч в системата – застрахователите. Първият предвижда демонополизация на Здравната каса, а вторият въвежда три стълба: 8% задължителна здравна осигуровка, задължителна здравна застраховка под формата на премия от около 12 лева, доброволно здравно осигуряване. След представянето на новата концепция за сектора последваха остри критики, не бе постигнат консенсус и активността на здравното министерство замря. Признанието за застой бе направено от самия министър, който заяви пред депутатите в Народното събрание, че все още  . И ако надеждата за 2019 година беше, че ще се отвори път за тази реална промяна на здравеопазването, то годината показа друго – тотална липса на всякакъв напредък. От една страна заради противоречията по предложените модели, от друга – проведените евроизбори и местни избори, които по традиция в България замразяват всички реформи. Единствената промяна, която реално би освежила системата, дойде отново в края на годината с предложението на Българският лекарски съюз допълнителните   да не финансират обеми лечение, а да отидат за повишаване на цените на клиничните пътеки. Очаква се мярката да ограничи порочната практика за огромния брой хоспитализации у нас, далеч над средното за Европа. Мярката би трябвало да доведе и до частично решение на въпроса с ниските възнаграждения на медиците.       Електронното здравеопазване – раздвижване, но в бъдеще време Новият модел на финансиране на здравната система и внедряването на електронното здравеопазване – двете ключови реформи в сектора, записани в управленската програма на кабинета за периода 2017-2021 година, не получиха желания стимул. Темата за електронното здравеопазване - въвеждането на Национална здравна информационна система, премина призрачно и през тази календарна година. Този първостепенен на книга приоритет за управляващите, за който до момента са похарчени милиони евросредства, продължава да не се случва. А с това и реалната промяна в сектора. Електронно досие, електронно направление, електронна рецепта отново са в бъдеще време. Обществената поръчка за е- здравеопазването беше отпушена чак в края на годината, след като  срещу търга на Министерството на здравеопазването. А всъщност  за изграждане на Националната здравна информационна система беше краят на декември 2019 година. Нерадостната картина в здравния сектор беше обобщена в края на годината в доклад на Европейската комисия. През декември за състоянието на здравето в Европа 2019 г., включително и за България, а изводите не изненадаха. Критиките са болезнени, а дефектите директно посочени - българското здравеопазване е зле структурирано, скъпо и неефективно, а честата смяна на политическите ръководства е основна пречка за прилагането на реформите през последните години. Финансовата устойчивост на здравната система е поставена на изпитание заради прекомерното разчитане на частните разходи – при най-ниски доходи в ЕС България е първа в съюза по дял на частните разходи за здраве - близо 47% от всички разходи за здравеопазване в страната, пише в доклада. Коментарите на управниците в българското здравеопазване също са красноречиви. Според  проблемите \"се замитат\" под масата. А според здравния министър Кирил Ананиев в новия бюджет на НЗОК, а само практически мерки, които ще създадат условия процесът по реформиране на модела да се ускори. По думите му през 2020 г. трябва да се създаде цялата организация, за да влезе промяната в здравноосигурителния модел от 1 януари 2021 г.  Така българското здравеопазване записва още една година без полезен ход по важните въпроси за сектора, прехвърля стари проблеми в следващата година и остава усещане за движение по инерция.  ", "date": "2019.12.31", "title": "Здравната система през 2019 г.: \"Здравеопасна\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/404280-%D1%83%D1%87%D0%B5%D0%BD%D0%B8-%D0%BF%D1%80%D0%B5%D0%B4%D1%80%D0%B8%D1%87%D0%B0%D1%82-%D0%BA%D0%BB%D0%B8%D0%BC%D0%B0%D1%82%D0%B8%D1%87%D0%BD%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B7%D0%B0-%D0%B5%D0%B2%D1%80%D0%BE%D0%BF%D0%B0", "text": "Учени от университетите в Грьонинген и Утрехт заявиха, че през този век северноатлантическото течение може да промени посоката си, пише порталът EurekAlert, цитиран от БГНЕС. Причината за това може да е топенето на ледовете в Гренландия и увеличаването на валежите. Учените оценяват вероятността от подобно развитие на събития на 15%, но самите те признават, че конструираният модел не отчита влиянието на топящия се лед в Арктика, което само би увеличило заплахата от тези промени. Подобни промени според учените могат да провокират силно охлаждане в Европа, тъй като именно това течение позволява да се поддържа сравнително мек климат в Северния Атлантически океан.", "date": "2019.12.31", "title": "Учени предричат климатична катастрофа за Европа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/404281-%D1%81%D0%B2%D0%B5%D1%82%D1%8A%D1%82-%D0%B2%D0%B5%D1%87%D0%B5-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0-%D0%BF%D0%BE%D1%81%D1%82%D0%B0%D1%80%D0%BE%D0%BC%D1%83,-%D0%BD%D0%B0%D0%BA%D1%8A%D0%B4%D0%B5%D1%82%D0%BE-%D1%81%D0%B5-%D0%BE%D0%B1%D1%8A%D1%80%D0%BD%D0%B5%D1%82%D0%B5-%E2%80%93-%D0%BF%D1%80%D0%BE%D1%82%D0%B5%D1%81%D1%82%D0%B8", "text": "  Каква беше отиващата си 2019-та година в регионален и глобален аспект анализира за нашите читатели един от най-компетентните наши анализатори проф. Ивайло Дичев. Той е професор по културна антропология в Алма матер. Темите, по които работи, са политическа култура, град, медии. Преподавал е във Франия, САЩ, Германия и др. Последната му книга е „Културни сцени на политическото“ Просвета 2019. Проф. Дичев е колумнист на Дойче веле, участник в публичния дебат. Заедно с колегите си издава онлайн списанието за културни изследвания „СеминарБГ.” -  Проф. Дичев в края на отиващата си 2019-та година, да поговорим за българските и световните „стихии” в обществено-политическия живот. Кои бяха катастрофални и кои - с очистващ ефект? - Почна да става ясно, че светът вече не може да се управлява постарому, накъдето се обърнете – протести, недоволства, недоверие към елитите. Ние тук сме едно изключение, вероятно заради неспособността българите да се организират - на улицата излизат стотина, двеста човека и доста отдавна не съм чувал думата „стачка“. Недоволството у нас се изразява според стария ГДР-йски израз в „гласуване с краката“, т.е. наместо да се борят, младите просто напускат, и града си, и държавата си. - Защо стана неуправляем светът? - Разни обяснения. Нараснаха твърде много неравенствата; глобализацията наистина подобри условията за живот на цялата планета, но и ножицата между високите мениджърски позиции и обикновения работник станаха невиждани. Разклати се социалната държава – старото образование се разслои на топ университети и масови учебни заведения, които не гарантират работа; нарасналата продължителност на живота и ниската раждаемост разклатиха пенсионните системи; поскъпват непрестанно медицинските грижи, което пък удари здравеопазването. Другият момент, това е разпадът на териториите, така както ги беше дефинирала националната държава. Границите в глобалния свят стават все по-промукаеми - както по политически, така и по технологични причини. Производителят днес се конкурира едновременно с целия свят, което създава дълбока несигурност. От друга страна интернет направи така, че живеем непрекъснато пред образа на други места по света, където плащат повече, консумират повече, забавляват се по-добре. Това също подклажда недоволството. Популистите се възползват от народните страсти и бързат да оглавят бунта срещу елитите, т.е. срещу самите себе си.       -  Съгласен ли сте, че върху духовния живот се стовари нов морален ред, както написа неотдавна френският философ Ален Финкелкрот”? - Не се сещам за конкретния текст, но следя този автор, той е твърде десен за разбиранията ми - играе с един антикварен морализъм, както впрочем правят много дейци и у нас. Традициите, които непрестанно ни препоръчват, са отдавна инструментализирани – като почнете от туризма, където кукери и нестинари са откровен театър и стигнете до борбата на крайно-десни националисти и социалисти у нас с това, което наричат либерализъм за привличане на гласове. Светът се е развил и ще е много трудно да се вкарат обратно жените в кухнята, да се забранят абортите, да се ограничат човешките права. Финкелкрот отдавна се бори за запазване на френския език и култура, това е похвално, но дори езикът така или иначе се развива, и там навлизат англицизми, опростяват се елегантните фрази от 18-ти век. Зад измислените битки на културния фронт срещу мигрантски и сексуалани малцинства обикновено се крие нещо по-важно, което е добре да обсъждаме отделно, защото е важно. Крие се икономическият либерализъм, който притеснява народите. Той позволява на елитите днес да се отвързват от териториите и отговорността към  съгражданите си, да местят парите си от един континент на друг с кликване на мишката като оставят хиляди без работа, да крият данъци в офшорни скривалища. Това няма нищо общо с еднополовите бракове, но популистите свързват двете неща, за да създадат химера - чудовище, с което да плашат хората. Нека водим двата разговора по отделно. Впрочем тия отвързани от държавата си елити обикновено се представят като пазители на традициите, а алтернативно-десните политици, които ги подкрепят, комбинират борбата срещу необратимото либерализиране на нравите с дерегулация и сваляне на данъците за богатите, т.е. тъкмо (нео)либерални мерки.     -  Къде се къса нишката между елитите и т.нар.маси въобще напоследък? Сякаш пропаста от неразбирателство между управляващите и управлявани все повече расте и става много трудно да се управлява... - Хората очакват интерактивност, каквато им дадоха компютърните технологии – да изказват мнения по всяка тема. Нали забелязвате, купуваш нещо от онлайн магазин и те питат после доволен ли си, ако се оплачеш – може да не повишат служителя, който ти е създал проблем (поне в чужбина). У нас управляващите взимат някакво решение и нищо – чакаме до изборите. Трябва да се промени този механизъм, но и добре да го промислим, защото пресата на общественото мнение също е опасна – хората имат тенденцията да реагират спонтанно и емоционално. Оставката на политик след някакъв провал обикновено е въпрос на политическа култура, изграждана с векове (оставката на Корбин след загубата на изборите); у нас  не сме съвсем сигурни как стават нещата. За да се включат гражданите в един непрекъснат контрол на властта вероятно трябва образование, механизъм на филтриране, дискусии, борба с фалшиви новини и фалшиви граждани (платени тролове, ботове). Другият момент, това е прословутата прозрачност. Хората очакват да виждат всичко, което властта прави, но в много сфери това е невъзможно – например сключване на сделки, дипломатически разговори. Но промяна е нужна, защото навсякъде старата политическа система е в криза – като почнем от най-старите демокрации – Англия, Америка, Франция. -  Глупав или пък не е оптимизмът, че светът може да се реформира към по-добро и справедливо, чрез политически промени? - Не. Политическото по определение е грижа за общото благо (от полис, градът-държава в древна Елада). За разлика от икономическото, което идва от ойкос, домакинство, грижа за собствения интерес. Просто трябва да възникне глобална политика, която да възпре вече съществуващата глобална икономика. Например – борбата с климатичните промени, тероризма, войните. Само че там нещо работата не върви – търговското, да не кажа търгашеско отношение към международни споразумения и съюзи на комедианти като Тръмп и Джонсън, е показателно.        -  Според вас има ли лек за дивашкия маразъм, който вилнее в живота ни днес – през социалните мрежи, анонимния интернет, та в цялото ни общество? Представете си го сега, когато става дума за политика. Просто трябва да възстановим границите между частно и публично. Туитър и Гугъл решиха да спрат политическата реклама в мрежите си, това е добра стъпка. Трябва да е ясно кое е медия и кое частно мнение. Зад медията има собственик, журналист, етически код, тя носи отговорност по закона. Зад частните мнения седят частни хора, които забавляват приятелите си.     -  Т.г. излезе книгата ви „Културни сцени на политическото”, в която вие представихте политиката, чрез театралното в нея. Защо я издадохте точно в този времеви период? И работите ли върху нещо ново, което предстои да издадете? Защото все повече ме изумява приликата между популярна култура и политика – популизмът разгаря емоции, социалните мрежи разпространяват новата митология, идентичностните политики, които днес са на мода, много напомнят конструирането на лайфстайл през мода, музика, визия. Политики, които се насочват не към класи, към големи групи хора, а които таргетират отделния индивид, с неповторимия образ, който си е създал, мненията, вкусовете му, различни от тези на всички други. Нещо такова. Мисля да развия тази тема - за начало ще е в една лекция, която ще изнеса в рамките на нашия Отворен университет в СУ към март (заповядайте!). - Социалните мрежи са частно пространство, което агресивно опитва да измести публичното. Това, което си говорим с приятели в кръчмата се превръща в обществен факт. Подиграли сме се на някого, той обаче веднага го вижда във ФБ, контраатакува, ние се мобилизираме да го опозорим и тъй нататък  ", "date": "2019.12.31", "title": "Светът вече не може да се управлява постарому, накъдето се обърнете – протести"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/404262-%D0%B8-%D0%BD%D0%B0%D0%B9-%D0%B2%D0%BB%D0%B8%D1%8F%D1%82%D0%B5%D0%BB%D0%BD%D0%B8%D1%82%D0%B5-%D0%B6%D0%B5%D0%BD%D0%B8-%D0%B7%D0%B0-2019-%D0%B3-%D1%81%D0%B0", "text": "Българката Кристалина Георгиева, която е управляващ директор на Международния валутен фонд от октомври 2019 г., заема 15-то място в класацията на Forbes за най-влиятелните жени през 2019 г., изпреварвайки световно известната телевизионна водеща Опра Уинфри, която е 20-та поред в списъка, както и кралица Елизабет Втора, която заема 40-та позиция.     Българският икономист и бивш изпълнителен директор на Световната банка беше временно председател на групата на Световната банка и отговаряше за усилията на организациите да преодолеят крайната бедност до 2030 г. През декември 2019 г. Георгиева оглави нова тригодишна програма за заем с Украйна на стойност 5,5 млрд. долара. Сред основните й акценти са климатичната криза и връзката й с финансовата стабилност, както и нарастващите нива на дълг в Африка. Жената, която за девета поредна година е най-високо в класацията на 100-те най-влиятелни жени според Forbes, е канцлерът на Германия Ангела Меркел, която се противопоставя на антимигрантските чувства в Европа. Тейлър Суифт, която е на 71- ва позиция, се бори с частните дружества в музикалната индустрия за правата на музикантите относно собствеността на песни. 16-годишната екоактивистка Грета Тунберг - една от 23-те новодошли в списъка, се обявява открито срещу бездействието относно климатичната криза, вдъхновявайки милиони млади хора по целия свят. Има редица доказателства, че огромен брой жени, които все още не са в списъка на най-влиятелните, също се придвижват напред в заемането на влиятелни позиции в професионален план, съобщават от изданието. Конгресът на Съединените щати има рекордния брой от 126 жени в своите редици, а в бордовете на директорите на компаниите от индекса S&P 500 са назначени повече жени, отколкото във всеки друг момент от световната история. „Ние не агонизираме. Ние организираме\", коментира по повод на този напредък Маги МакГрат, редактор на Forbes Women.   1. Ангела Меркел     Меркел стана първият канцлер на Германия през 2005 г. и в момента тече нейният четвърти мандат. През ноември 2018 г. тя се оттегли като лидер на Християндемократическия съюз и обяви, че няма да се кандидатира за друг мандат като канцлер през 2021 година. Меркел остава фактически лидер на Европа, ръководейки най-голямата икономика в региона, след като преведе Германия през финансова криза и я върна обратно към растеж. Големият въпрос, който обществеността си задава сега, е какво ще се случи, след като управлението на Меркел приключи.   2. Кристин Лагард     Лагард стана първата жена, която оглави Европейската централна банка на 1 ноември 2019 г. Със заемането на тази позиция тя става отговорна за европейската парична политика по време на геополитическа несигурност и забавяне на икономическия растеж в региона. От 2011 г. до средата на 2019 г. Лагард ръководеше Международния валутен фонд, който работи за осигуряване на стабилността на световната парична система.Тя беше първата жена, заела тази позиция.   3. Нанси Пелоси     Нанси Пелоси е 52-ият председател на Камарата на представителите на САЩ. Ролята я прави най-високопоставената жена в страната. През 2019 г. тя започна четвъртата по рода си процедура по импийчмънт в американската история срещу президента Доналд Тръмп.   4. Урсула фон дер Лайен     Урсула фон дер Лайен беше назначена за председател на Европейската комисия, изпълнителният клон на Европейския съюз, през юли 2019 г. Тя е първата жена на тази длъжност и отговаря за законодателството, засягащо над 700 милиона европейци. От 2005 г. до 2019 г. фон дер Лайен служи в кабинета на Ангела Меркел.През последните шест години от времето си в кабинета тя беше министър на отбраната на Германия. Под нейно ръководство Комисията понастоящем се състои от 11 жени и 15 мъже комисари.   5. Мари Бара     Изпълнителният директор на GM от 2014 г. Мари Бара инвестира милиарди в електрически превозни средства, самоуправляващи се автомобили и услуга за споделяне на акции, наречена Maven. През ноември 2019 г. GM предяви иск срещу Fiat Chrysler заради предполагаема схема за подкуп при договаряне със синдикати на автомобилни работници. GM се класира на първо място в Глобалния доклад за равенство между половете за 2018 г. Поради това компанията се определя като един от двата глобални бизнеса, при които няма разлика в заплащането между половете.   6. Мелинда Гейтс     Гейтс поддържа позицията си на най-влиятелна жена като съпредседател на Фондация „Бил и Мелинда Гейтс“. Основана през 2000 г., това е най-голямата частна благотворителна фондация в света. Като част от мисията на фондацията да помага на всички хора да водят здравословен и продуктивен живот, Мелинда посвещава голяма част от работата си на правата на жените и момичетата. Следващата мисия на Гейтс е да преодолее разликата във финансирането на жените, които основавават бизнес, чрез своята инвестиционна компания Pivotal Ventures.   7. Абигейл Джонсън     Абигейл Джонсън е изпълнителен директор на Fidelity Investments от 2014 г., когато поема бизнеса от баща си, и е председател на компанията от 2016 г. Тя притежава приблизително 24,5% дял от фирмата, която има активи на стойност близо 2,7 трилиона долара. През 2018 г. Fidelity пусна платформа, която позволява на институционалните инвеститори да търгуват с криптовалути. Абигейл започва да работи във Fidelity през летните ваканции, докато е още в колежа, и се присъединява към компанията на пълен работен ден като анализатор през 1988 г., след като получава магистърска степен от Харвард.   8. Ана Патрисия Ботин     Ботин стана председател на испанската Banco Santander през 2014 г. след внезапната смърт на баща си Емилио. На фона на политически вълнения тя подкрепя fintech компаниите и се фокусира върху предприемачите, подкрепяйки малките предприятия и тези, които са собственост на жени. Ботин стартира Santander X в подкрепа на университетското предприемачество и помага за създаването на първата многосекторна платформа, базирана на блокчейн.   9. Джини Ромети     Ромети поведе прехода на емблематичната технологична компания IBM към компания, ориентирана към услуги, свързани с данни. Днес половината от приходите на IBM в размер на 79,1 млрд. долара за 2017 г. идват от нововъзникващите високо стойностни сегменти на IT услугите. През октомври 2018 г. IBM закупи Red Hat за 34 млрд. долара, което постави компанията в позиция да се конкурира с Amazon и Microsoft в областта на облачните услуги. Постоянните усилия на компанията за задържане на жените на работното им място включват удължен родителски отпуск, програма за доставка на кърма и др.   10. Марилин Хюсън     Изпълнителен директор на Lockheed Martin от 2013 г. Хюсън умело ръководи позицията на компания в челните редици на сигурността, аерокосмическата и технологичната техника. Програмата за изтребители F-35 и друга разработка, насочена към съвременните военни нужди, спомогнаха за увеличаване на пазарната стойност до близо 100 млрд. долара. За да остане начело на иновациите, Lockheed Martin разработва свръхзвуков самолет. На 61-во място в класацията е певицата Риана, изпреварвайки други световно известни изпълнителки като Бийонсе, която е на 66-та позиция, и Телър Суифт, която е под номер 71. Тенесистката Серина Уилямс заема 81-во място, а последна в списъка с най-влиятелни жени според Forbes e Грета Тунберг на позиция номер 100.  ", "date": "2019.12.31", "title": "И най-влиятелните жени за 2019 г. са...."}
{"url": "http://www.classa.bg/%D1%81%D0%B2%D1%8F%D1%82/item/404263-%D0%BD%D1%8E-%D0%B4%D0%B5%D0%BB%D1%85%D0%B8-%D0%BF%D0%BE%D1%82%D1%8A%D0%BD%D0%B0-%D0%B2-%D0%B3%D1%8A%D1%81%D1%82%D0%B0-%D0%BC%D1%8A%D0%B3%D0%BB%D0%B0,-%D0%B8%D0%BD%D0%B4%D0%B8%D1%8F-%D1%82%D1%80%D0%B5%D0%BF%D0%B5%D1%80%D0%B8-%D0%BE%D1%82-%D1%81%D1%82%D1%83%D0%B4", "text": "Няколко полета бяха отклонени и почти три дузини влакове се движат със закъснение в графика, след като гъсто одеяло от мъгла покри Ню Делхи на фона на необичайно тежкия зимен сезон в Индия. Снимки и видеоклипове, споделени в социалните медии в понеделник сутрин, показват, че индийската столица и предградията й са напълно погълнати от непроницаема мъгла. Международното летище в Делхи предупреди, че до по-нататъшно уведомление, възможни са само полети, подпомагани от ILS (система за кацане по прибори), отклонявайки полети към други летища и съветва пътниците да поддържат връзка с авиокомпаниите си. Поради лоша видимост над 30 влака се движеха със закъснение, докато по магистралите шофьорите бяха принудени да карат бавно и изключително внимателно, с фарове на дълги светлини и аварийни мигачи. Последната метеорологична изненада идва само ден, след като температурите в Ню Делхи се понижиха до 2.5C (36.5F), принуждавайки Индийския метеорологичен департамент (IMD) да издаде „червено предупреждение\". Качеството на въздуха в столицата беше посочено като тежко.", "date": "2019.12.31", "title": "Ню Делхи потъна в гъста мъгла, Индия трепери от студ"}
{"url": "http://www.classa.bg/%D1%81%D0%B2%D1%8F%D1%82/item/404264-%D0%B5%D0%BB%D0%BE%D0%BD-%D0%BC%D1%8A%D1%81%D0%BA-%E2%80%9E%D1%82%D1%80%D0%B0%D1%84%D0%B8%D0%BA-%D1%81%D1%82%D0%B0%D0%BB%D0%B8%D0%BD%D0%B8%D1%81%D1%82%D0%B8%D1%82%D0%B5-%D1%81%D0%B5-%D0%BF%D1%80%D0%BE%D1%82%D0%B8%D0%B2%D0%BE%D0%BF%D0%BE%D1%81%D1%82%D0%B0%D0%B2%D1%8F%D1%82-%D0%BD%D0%B0-%D1%81%D1%8A%D0%B7%D0%B4%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D0%BE%D0%B4%D0%B7%D0%B5%D0%BC%D0%BD%D0%B8-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B8%E2%80%9C", "text": "Елон Мъск беше бомбардиран с омраза в интернет, след като заяви, че неговото – не много научно – проучване е показало „как само малцинството е против изграждането на подземни пътища.\" Изпълнителният директор на Tesla и SpaceX проведе анкета в Twitter, в която попита неговите последователи дали им харесва идеята за „супер безопасни, устойчиви на земетресения тунели под градовете за решаване на трафика.\" След като мнозинството от е-гласувалите отговориха „да\" Мъск триумфално заяви: „Както се очаква, 69% искат автомобилни тунели! Спрете да хленчите, метро-сталинисти, хората се произнесоха. \" Докато някои аплодираха победата му, повечето потребители на Twitter осъдиха характеристиката на техния предприемач за любителите на обществения транзит като нахални комунисти. „Той май продава автомобили - пише един коментатор, „но това очевидно е само съвпадение\". „Вашият кръстоносен поход за по-нататъшно разпръскване на населението и дискредитиране на обществения транспорт е гаден\", гласи отговорът на неговия само-поздравителен туит. Мъск беше допълнително осмян заради нееднозначната формулировка на анкетата и предубедените избори за гласуване: „определено\", „може би\" и „не, аз харесвам трафика\".", "date": "2019.12.31", "title": "Елон Мъск: „Трафик сталинистите се противопоставят на създаването на подземни магистрали“"}
{"url": "http://www.classa.bg/%D1%81%D0%B2%D1%8F%D1%82/item/404265-%D1%84%D1%80%D0%B5%D0%BD%D1%81%D0%BA%D0%B8-%D0%BF%D1%80%D0%B5%D0%B4%D0%BF%D1%80%D0%B8%D0%B5%D0%BC%D0%B0%D1%87-%D0%BE%D1%82%D0%BA%D1%80%D0%B0%D0%B4%D0%BD%D0%B0-%D0%B1%D0%B8%D1%82%D0%BA%D0%BE%D0%B9%D0%BD%D0%B8-%D0%B7%D0%B0-1,1-%D0%BC%D0%B8%D0%BB%D0%B8%D0%BE%D0%BD%D0%B0-%D0%B5%D0%B2%D1%80%D0%BE-%D0%BA%D0%B0%D1%82%D0%BE-%D0%BE%D1%82%D0%BC%D1%8A%D1%89%D0%B5%D0%BD%D0%B8%D0%B5,-%D1%87%D0%B5-%D0%B1%D0%B5-%D1%83%D0%B2%D0%BE%D0%BB%D0%BD%D0%B5%D0%BD", "text": "Докато кражбата на биткойни е ново престъпление, историята зад една от най-големите кражби на криптовалути в историята на Франция е стара, колкото света - приятелите се разделят и човек си отмъщава на тях за това. Група приятели стартирали ИТ компания през 2013 г. и за няколко години всичко вървяло гладко, като печалбите непрекъснато растели. След това обаче сред фирменото ръководство избухва голям разрив, който завършва с показване на вратата на един от съоснователите. Мъжът потърсил нова работа извън Франция, но не забравил лошото, сторено от бившите му съдружници. Така бизнесменът станал хакер. Разследването установи, че между декември 2018 г. и януари 2019 г. той е извършил дистанционни транзакции, за да изтегли от сметките на компанията 182 единици биткойн, което е около 1,1 милиона евро (1,2 милиона долара). Познавайки из основи начина, по който работи фирмата, мъжът никога не е надвишавал лимита за теглене, който автоматично задейства алармата. Но в крайна сметка компанията разбрала, че парите ги няма и отишла направо в полицията. След няколко месеца технологичните разследващи успели да проследят цифровия портфейл, в който се съхраняват откраднатите биткойни, и да установят неговия собственик. Подозреният в този момент отново е бил във Франция, не е ясно дали е бил толкова сигурен, че се е разминал с престъплението си или просто се е разтъжил за дома. Но това било голямата му грешка, тъй като предприемачът бил задържан преди седмица в Калвадос, район в Северна Франция, известен с пищните си курорти и едноименната алкохолна напитка. Това изглежда като идеално място за него да харчи чуждите пари, но повече няма да е така, поне за него. Мъжът, който признал на властите, че е действал за отмъщение, е обвинен в кражба, пране на пари, както и в незаконен достъп и намеса в автоматична система за обработка на данни Местният съдия го постави под забрана за пътуване в очакване на съдебния процес, но прокуратурата в Париж настоява това да бъде заменено с мярка за неотклонение - арест.", "date": "2019.12.31", "title": "Френски предприемач открадна биткойни за 1,1 милиона евро като отмъщение, че бе уволнен"}
{"url": "http://www.classa.bg/%D1%81%D0%B2%D1%8F%D1%82/item/404266-%D0%B8%D1%80%D0%B0%D0%BD-%E2%80%9E%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%86%D0%B8%D1%82%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BD%D0%B0%D0%BF%D1%83%D1%81%D0%BD%D0%B0%D1%82-%D1%80%D0%B5%D0%B3%D0%B8%D0%BE%D0%BD%D0%B0%E2%80%9C", "text": "Съвместните военно-морски учения на Техеран с Москва и Пекин изпращат смело послание до Вашингтон и неговите съюзници, да спазват „нежеланите от тях договорености за сигурност\", заяви командирът на иранските военноморски сили. \"Ерата на посегателства от американците в региона приключи и те трябва постепенно да напуснат региона\", заяви командващият на иранския флот контраадмирал Хосен Ханзади, цитиран от местните медии. Тристранното военноморско учение се провежда с цел \"повишаване на сигурността в региона.\" Но освен това, то изпрати \"изключително важно послание до САЩ и техните съпътстващи атаки\", добави висш офицер. Преди това Иран категорично предупреждаваше заинтересованите от събиране на разузнавателна информация, да стоят далеч от маневрите. Военноморските му сили бяха инструктирани да се прицелят в „каквото и да е шпионско плавателно средство в зоната на военните игри, било то кораби или самолети\". Военноморските учения започнаха в петък в иранския пристанищен град Чабахар на Оманския залив. Те включват редица обучителни мисии, като противодействие на пиратството и спасителни операции. Напрежението се разрази около водите на Иран по-рано тази година, след като четири търговски кораба, включително два саудитски нефтени танкера, в пристанище Емирати в Оманския залив, бяха засегнати при мистериозно нападение, за което САЩ и техните съюзници обвиниха Иран. Малко след това други два танкера са били повредени от мини, докато плаваха през Оманския залив, като Иран отново бе обявен за виновник. Позовавайки се на необходимостта от потушаване на „провокативните действия от страна на Иран\", САЩ започнаха морска полицейска мисия във водите на Близкия изток, но получиха само ограничена подкрепа сред своите съюзници.", "date": "2019.12.31", "title": "Иран: „Американците трябва да напуснат региона“"}
{"url": "http://www.classa.bg/%D1%81%D0%B2%D1%8F%D1%82/item/404267-%D0%BA%D0%B8%D0%BC-%D1%87%D0%B5%D0%BD-%D1%83%D0%BD-%D0%BF%D1%80%D0%B8%D0%B7%D0%BE%D0%B2%D0%B0-%D0%B7%D0%B0-%E2%80%9E%D0%BF%D0%BE%D0%BB%D0%BE%D0%B6%D0%B8%D1%82%D0%B5%D0%BB%D0%BD%D0%B8-%D0%B8-%D0%BE%D1%84%D0%B0%D0%BD%D0%B7%D0%B8%D0%B2%D0%BD%D0%B8%E2%80%9C-%D0%BC%D0%B5%D1%80%D0%BA%D0%B8-%D0%B7%D0%B0-%D0%B3%D0%B0%D1%80%D0%B0%D0%BD%D1%82%D0%B8%D1%80%D0%B0%D0%BD%D0%B5-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82%D1%82%D0%B0-%D0%BD%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F", "text": "Лидерът на Северна Корея Ким Чен Ун нареди Пхенян да засили сигурността си, тъй като разговорите със САЩ за денуклеаризация са близо до определения от него краен срок. Ким заяви на среща на висши служители на Работническата партия, че трябва да се предприемат действия за укрепване на външните работи, както и на оръжейната промишленост и военните сили на страната. Той каза, че политиките ще служат като \"положителни и офанзивни мерки за пълно осигуряване на суверенитета и сигурността на страната\", съобщи държавната медия KCNA в понеделник. Преговорите със Съединените щати за ядрената програма на Северна Корея се забавиха през последните месеци, а Пхенян определи краен срок Вашингтон да възприеме по-малко твърд подход по въпроса. Преди коледните празници Ким отправи критично предупреждение към САЩ за получаване на възможни „коледни подаръци\". Съединените щати обещаха да облекчат санкциите в замяна на пълна денуклеаризация - предложение, което Северна Корея категорично отхвърли. Пхенян предупреди, че може да поеме по нов път, ако преговорите пропаднат. През последните седмици Северна Корея извърши серия ракетни тестове.", "date": "2019.12.31", "title": "Ким Чен ун призова за „положителни и офанзивни“ мерки за гарантиране сигурността на Северна Корея"}
{"url": "http://www.classa.bg/%D1%81%D0%B2%D1%8F%D1%82/item/404268-%D1%80%D1%83%D1%81%D0%B8%D1%8F-%D0%BF%D1%80%D0%B5%D0%B4%D0%BE%D1%82%D0%B2%D1%80%D0%B0%D1%82%D0%B8-%D0%BD%D0%BE%D0%B2%D0%BE%D0%B3%D0%BE%D0%B4%D0%B8%D1%88%D0%BD%D0%B0-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%87%D0%BD%D0%B0-%D0%B0%D1%82%D0%B0%D0%BA%D0%B0-%D0%B2-%D1%81%D0%B0%D0%BD%D0%BA%D1%82-%D0%BF%D0%B5%D1%82%D0%B5%D1%80%D0%B1%D1%83%D1%80%D0%B3-%D1%81%D0%BB%D0%B5%D0%B4-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B5%D0%BD%D0%B8%D0%B5-%D0%BE%D1%82-%D1%81%D0%B0%D1%89", "text": "Двама души, които планираха да организират терористични атаки в Санкт Петербург по време на новогодишните празници, бяха задържани от руските служби за сигурност. Арестите бяха извършени след получена информация от разузнавателните агенции на САЩ. Заподозрените са задържани в петък, съобщи руската Служба за сигурност (ФСБ). Те планирали да се насочат към „многолюдни райони\" във втория по големина град в страната. Оперативните органи са действали по „информация, получена по-рано от американските партньори\". В неделя Владимир Путин благодари на Доналд Тръмп за споделянето на разузнавателна информация, което им позволи да предотвратят терористични атаки на руска територия. Двамата лидери разговаряха по телефона, като се", "date": "2019.12.31", "title": "Русия предотврати новогодишна терористична атака в Санкт Петербург след предупреждение от САЩ"}
{"url": "http://www.classa.bg/%D1%81%D0%B2%D1%8F%D1%82/item/404269-%D0%B0%D0%B2%D1%82%D0%BE%D1%80%D0%B8%D1%82%D0%B0%D1%80%D0%BD%D0%B8%D1%8F%D1%82-%D0%B7%D0%B0%D0%B2%D0%BE%D0%B9-%D0%BD%D0%B0-%D0%BA%D0%B8%D1%82%D0%B0%D0%B9-%D0%B5-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0%D1%82%D0%B5%D0%BB%D1%81%D1%82%D0%B2%D0%BE-%D0%B7%D0%B0-%D1%81%D0%B2%D0%B5%D1%82%D0%B0", "text": "Имаше време, когато Пекин знаеше как да прави отстъпки в свой интерес, пише Financial Times в редакционен коментар. Китай направи много такива спрямо САЩ, за да бъде присъединен към Световната търговска организация през 2001 г., което даде възможност за икономическото излитане. През същото десетилетие Пекин показа гъвкавост към Хонконг и Тайван, тъй като, както каза бившият премиер Джу Жундзи, отстъпките за сънародниците са отстъпки в полза на китайската нация. Но изкуството да отстъпваш за да извлечеш ползи сега изглежда забравено. На негово място израсна твърд, автократичен режим, ръководен от Си Дзинпин, силният лидер на Комунистическата партия. Това авторитарно залитане може да служи на Пекин у дома, но затормозява отношенията на Китай с голяма част от външния свят, не само с Вашингтон, но и с европейските и азиатските столици.  Въпросът подчертава един парадокс. Международното приемане на Пекин, което подкрепи възхода му по време на ерата на \"реформите и отварянето\", започнала преди точно 40 години, сега е в отстъпление, което нарушава екосистемата, която позволи на Китай да просперира. Хонконг показва динамиката на обратната реакция. Шестте месеца на масови протести бяха вдъхновени отчасти от противопоставянето на все по-авторитарното поведение на Пекин. Но твърдият отговор на подкрепеното от Китай хонконгско правителство само допълнително намали популярността му - про-пекинският лагер претърпя съкрушително поражение на местните избори през ноември. Подобни тенденции се забелязват и в Тайван. Не само, че президентът Цай Ингвен, чиято управляваща Демократична прогресивна партия се застъпва за официална независимост от континентален Китай, е фаворит на президентските избори през следващия месец. Тя също така използва обществената антипатия срещу твърдия подход на Пекин като ключова част от своята кампания. Цай посочва Хонконг, за да се опита да убеди своя електорат, че формулата „една държава, две системи“ - според която на Хонконг бе разрешено да поддържа „висока степен на автономия“ след връщането му на Китай през 1997 г. - никога няма да сработи в Тайван. Пекин обаче настоява да се приложи тази формула към Тайван в случай на бъдещо обединение. Толкова за отношенията в задния двор на Китай. Твърдата позиция на администрацията на Си също оказва осезаемо влияние и върху по-широкия свят.  ", "date": "2019.12.31", "title": "Авторитарният завой на Китай е предизвикателство за света"}
{"url": "http://www.classa.bg/%D1%81%D0%B2%D1%8F%D1%82/item/404270-%D0%B3%D0%BE%D0%B4%D0%B8%D1%88%D0%BD%D0%BE%D1%82%D0%BE-%D1%80%D0%B0%D0%BB%D0%B8-%D0%BD%D0%B0-%D0%B7%D0%BB%D0%B0%D1%82%D0%BE%D1%82%D0%BE-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D1%81-%D0%BF%D0%BE%D0%B5%D0%B2%D1%82%D0%B8%D0%BD%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B4%D0%BE%D0%BB%D0%B0%D1%80%D0%B0", "text": "Ралито на  златото  продължава в края на годината, въпреки че инвеститорите се насочват към по-рискови активи и дори когато прогнозите предполагат, че макроикономическите условия ще бъдат по-благоприятни през 2020 г., отколкото през тази година, информира Вloomberg. Цената на златото се повиши в пет от последните шест сесии, след като доларът отчете понижение в стойностите си и фондовете отново насочиха средства си към инвестиционното злато. Така цената на златото отчита годишно повишение от 18% през 2019 г. и се насочва към най-високите си стойности от ноември насам. Бичи пазарът на златото „до голяма степен се дължи на слабостта на щатския долар“, каза Бенджамин Лу, анализатор от Phillip Futures Pte в Сингапур. Златото е отчело повишение в стойностите си през последните три поредни седмици, докато американската валута регистрира най-голямото си тримесечно понижение от първите три месеца на 2018 г. насам. След като намали основните си лихвени проценти три пъти тази година, Федералният резерв на САЩ обяви, че ще постави тази политика на пауза поне до края на 2020 г. или докато не се забележат значителни промени в икономическите условия. През септември цената на златото достигна 1557,11 долара за тройунция. Това е най-високата стойност на ценния метал от повече от шест години. Към 12:54 българско време златото се търгува на ниво от 1514,60 долара за тройунция. С поред последните прогнози цената на златото ще продължи да се повишава, въпреки че напрежението между САЩ и Китай започва да отминава, глобалните борси регистрират рекордни стойности на търгуваните активи, а икономическите перспективи се подобряват. Глобалните дялове в ETF-и, обезпечени със злато, са се увеличили с 6,3 тона през миналата седмица след повишение от 7,2 тона, отчетено през предходната седмица, сочат данните, събрани от Bloomberg. Въпреки това Лу от Phillip Futures каза, че очаква цената на златото да „спадне значително“ през 2020 г., тъй като апетитът към риск на инвеститорите започва да е възвръща и те се насочват към лихвоносни активи на фона на нарастващата доходност на облигации в САЩ. Среброто  и  платината  също отчетоха повишения в стойностите си в последния понеделник на 2019 г. Среброто регистрира годишна печалба от почти 16%, докато цената на платината се е повишила с около 20% на годишна база.  Паладият  преминава през завидно рали, като отчита годишно повишение на цената си от 51%.  ", "date": "2019.12.31", "title": "Годишното рали на златото продължава с поевтиняването на долара"}
{"url": "http://www.classa.bg/%D1%81%D0%B2%D1%8F%D1%82/item/404271-%E2%80%9E%D1%82%D0%B0%D0%B9%D0%BC%D1%81%E2%80%9C-%D0%B2-%D0%B8%D0%B7%D0%B1%D0%B8%D1%80%D0%B0%D1%82%D0%B5%D0%BB%D0%BD%D0%B8%D1%8F-%D0%BE%D0%BA%D1%80%D1%8A%D0%B3-%D0%BD%D0%B0-%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD-%D0%B1%D1%80%D0%BE%D1%8F%D1%82-%D0%BD%D0%B0-%D0%BA%D1%80%D0%B0%D0%B6%D0%B1%D0%B8%D1%82%D0%B5-%D1%81%D1%8A%D1%81-%D0%B2%D0%B7%D0%BB%D0%BE%D0%BC-%D0%B7%D0%B0-%D0%B3%D0%BE%D0%B4%D0%B8%D0%BD%D0%B0-%D1%81%D0%B5-%D0%B5-%D0%BF%D0%BE%D0%BA%D0%B0%D1%87%D0%B8%D0%BB-%D1%81-%D0%B1%D0%BB%D0%B8%D0%B7%D0%BE-70", "text": "Избирателният окръг на британския премиер Борис Джонсън отбеляза рекордно увеличение на броя на кражбите, което възлизат на 68%, пише „Таймс“. Според вестника, въпреки факта, че по време на предизборната кампания консерваторите и Джонсън заложиха на борбата срещу престъпността, през последните девет години финансирането на правоприлагащите органи постепенно намалява, а общият брой на полицейските служители е намалял с 15%. Избирателният окръг на британския премиер Борис Джонсън отбелязва най-бързия темп на ръст по брой на кражбите с взлом в Англия и Уелс. Според наличните данни в Аксбрижд и Южен Руслип за годината броят на подобните престъпления се е увеличил с 68%, пише “Таймс”. Общо 692 кражби са регистрирани в Аксбрижд през годината към ноември, докато през предходната година тази цифра е 412. В резултат жителите на окръга започват да се притесняват от увеличаването на престъпността, докато самият Джонсън и Консервативната партия по време на последните избори заложиха на решаването на проблема с правоприлагането и затягането на наказанията за тези, които са извършили тежки престъпления. В същото време полицейските служители отбелязват, че много нарушители на закона успяват да избягат от отговорност за своите дела поради намаляване на финансирането на полицията през последните девет години. Освен това според британското Министерство на вътрешните работи от март 2010 г. до март 2018 г. броят на полицейските служители в Англия и Уелс е намалял с 15% (с 21 732 полицаи). „Такива цифри са страшният резултат от пренебрегването от консерваторите на системата на наказателното правосъдие“, коментира Луиза Хей, министър на полицията на кабинета в сянка. „Намаляването на финансирането на правоприлагащите органи доведе до там, че някои агенции просто да не регистрират кражби и да не провеждат разследвания, така че едва ли е изненадващо, че в някои райони на страната ни постоянно действат разбойници“, добави тя. Новите данни показват, че в Лондон се е развила особено опасна ситуация: 7 от 20-те избирателни района с най-голям брой кражби са в британската столица. Двата окръга, водещи в това отношение, са Сити и Уестминстър, където за 12 месеца са регистрирани 3020 кражби, както и Хъкни-Саус и Шоредич, където са били 2627. Въпреки това, според вестника, най-богатото по брой кражби място в Англия и Уелс не е столичният район, а тихата уличка “Хампден” в Ланкашир. През изминалата година там са ограбвали домове почти веднъж седмично.  За тази година към ноември в Англия и Уелс са регистрирани най-малко 364 хиляди случая на кражби, което е малко по-малко от миналата година (390 хиляди). Въпреки това, някои отдели все още не са изпратили пълни данни за годината. Въпреки че броят на регистрираните кражби е намалял, през последните две години броят на грабежите се е увеличил с почти една четвърт. Общо тази година до ноември са станали известни 81 407 инцидента, свързани с грабежи, което е с 12% повече в сравнение с миналата година и с 24% повече в сравнение с 2017 г. за същия период.  Оказва се, че жертвите на подобни престъпления трябва да изчакат до четири часа, за да информират полицията за престъплението. Резултатът от тези закъснения е, че повече от една трета от обаждащите се затварят, преди полицията да им отговори. Превод: В.Сергеев", "date": "2019.12.31", "title": "„Таймс“: В избирателния окръг на Борис Джонсън броят на кражбите със взлом за година се е покачил с близо 70%"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/404252-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-31-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "Трябва да следите отблизо за думите и действията си, за да не попаднете в неприятности. Не забравяйте, че сте отговорни за онези, които са най-близко до вас, така че в любовта, не обвинявайте никого и за нищо. Поразителният резултат от вашата работа, ще ви позволи да откриете нови начини за развитие. Вечерта чакайте гости или новини от приятел. Очаква ви натоварен ден, когато всички наоколо ще искат нещо от вас или ще ви занимават с проблемите си. Намерете търпение и сила, за да отблъснете твърде обсебващите почитатели. Семейните, ще трябва да разрешават жилищни проблеми. Да се отървете от негативността, ще може чак вечерта, когато седнете на компютъра и говорите с приятели. Трябва да общувате повече с близките и децата, ако имате семейство. Опитайте се да дадете на любимите си хора подаръци - полезни и желани. Може да отидете на разходка сред природата или на кафе. Основното е, всички развлечения и забавления, да завършите до вечерта, за да не се преуморите.   Препоръчително е, да държите под контрол емоциите си, в противен случай няма да може да избегнете конфликти и кавги с близките хора. Вътрешното ви състояние, може да подкопае нервната ви система, както и да промени хода на благоприятните събития. Но късно вечерта, ще разберете, че може да получите много повече– обяснение в любов и нови запознанства. Ще е по-добре да се срещате визуално с всеки, с когото сте планирали среща, а не да говорите по телефона. Трябва да се настроите на положителна вълна, дори когато ситуациите в общуването са напрегнати. През деня, ще получите новини, които могат много да ви ядосат. Но, не е нужно да реагирате на всичко, прекалено емоционално. Покажете на всички, своята радост, емоции и любов. Особено, ако преди този ден съзнателно сте мълчали за вашите искрени чувства. Добър ден за подаръци, срещи и пътувания. Просто изберете за пътуване, такъв транспорт, с който ще се чувствате комфортно. Харченето на пари не е желателно, особено ако пестите за нещо глобално. Може да започнете да подозирате всички, в корист и ласкателство, но първо трябва да погледнете на себе си. Късметът, ще върви заедно с онези, които наистина вярват в него. Опитайте се, да покажете таланта си в онези неща, които преди са ви изглеждали абсурдни. Вечерта, ще научите нещо невероятно за себе си и любимия човек. Препоръчително е, да запазите колкото се може по-дълго доброто си настроение. Необходимо е да погледнете с усмивка, дори на сериозните неща и да не изпадате в депресия. Екстремни ситуации в любовта, не са ви нужни, но може да добавите мекота и нежност в отношенията. Финансовите проблеми, ще се решат по-късно вечерта.   Ще решите да влезете в ролята на маг, който решава всички проблеми на хората около себе си. Не се товарете твърде много, в противен случай, ще пропуснете успешните си възможности. Вдъхновението, ще застигне креативните от вас, който ще решат да създадат нещо или да реализират проект. За да поддържате доброто си здраве, трябва да започнете да приемате витамини. Очаква ви суетен ден, когато, ще е необходимо да решавате домашни проблеми и да обърнете внимание на децата. Но ако планирате всички детайли, ще успеете във всичко. Не се притеснявайте за това, което още не се е случило. Мнителността не е характерна за вас, така че трябва да сте решителни във всичко, с което активно се заемете. Препоръчително е, да се въздържате от изкушения и приключения, за да не навредите на себе си и вашия любим. Заемете се с домакински задължения и битова работа по дома, така, по късно, ще се чувствате комфортно. Креативните от вас, е по-добре да се заемат с това, към което ги влече. Не гонете големите пари и слава, така всичко ще дойде по-бързо, отколкото сте очаквали. По-добре, избягвайте приключенията в любовен план. Едва ли ще могат да ви доведат до победа, дори да си зададете постижими цели. Хаотичното поведение и прибързаните решения във финансовия сектор, могат да ви оставят без лев в джоба. Ако ви поканят вечерта на гости, не се отказвайте, а се разтоварете.", "date": "2019.12.31", "title": "Дневен хороскоп 31 декември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/404253-%D0%B7%D0%BD%D0%B0%D0%B5%D0%BC-%D0%BA%D0%B0%D0%BA-%D1%89%D0%B5-%D1%81%D0%BF%D0%B0%D1%81%D1%8F%D1%82-%D0%BF%D0%B5%D1%80%D0%BD%D0%B8%D0%BA", "text": "Знаем как ще спасят Перник. Както спасяват цяла България. В Перник трябваше да настъпи бедствено положение, за да се размърдат. Ето, че аварийният план влезе в действие.  Но ще реши ли той всички проблеми?         В първите дни на 2020 година перничани може да излязат на жълтите павета в София, за  . На тези павета преди тях протестираха медицинските сестри - заради лошите условия на труд и обидни заплати. Там протестираха граждани и правозащитници - срещу избора на Иван Гешев за главен прокурор и завладяната държава. На жълтите павета протестираха и майките на деца с увреждания - защото властта от години се прави, че ги няма. Всеки протест - сам за себе си. Така ще бъде и сега. Софиянци няма да пътуват до Перник заради безводието. Перничани няма да подкрепят протести в столицата заради мръсния въздух, макар хиляди да пътуват всяка сутрин до работните си места в София. Ако не беше лъснало дъното Случващото се в Перник е подобаваща метафора на стабилността в България - такава, каквато ни я рисуват ГЕРБ и нейните импресионисти. Властта се размърдва едва когато лъсне дъното. Ако не беше лъснало дъното на язовир \"Студена\" и Перник да се уреди с воден режим от 18 ноември, а от 21 декември и с бедствено положение, водата щеше все така да се губи по старите тръби, да се отклонява и разхищава. Всичко щеше да продължи да се случва със съдействието на местното ВиК, на областния управител, на кмета, на екоминистъра, който разписва графиците за ползване на водата от \"Студена\", на регионалния министър - комуто е известно състоянието на водопреносната мрежа. Но природата реши друго - валежите не оправдаха политическите надежди и климатичните промени се оказаха враг на стабилността. Дъното лъсна.  И само за десетина дни властта обеща да направи за Перник това, което не направи толкова години - нито за Перник, нито за други селища с трайно безводие в България. Обеща това: подмяна на близо 70 км водопроводна мрежа в рамките на града, изместване на трасе, ремонт на старата пречиствателна станция, изпомпване на вода от карстови извори - и доставки на минерална вода, осигурени безвъзмездно за перничани. И ето, аварийният план за Перник влезе в сила. Още днес започна работата по алтернативното трасе. Но дали всички обещания наистина ще бъдат изпълнени? Все пак отпускането на публични средства минава през проекти, обществени поръчки, а тези процедури отнемат време. Почти ежедневните визити на управляващи в Перник тези дни обаче създават холограма на власт, която вибрира на едни и същи честоти с гражданите и работи \"на ползу роду\", вместо да преяжда с пържоли по празниците. \"На практика правим водопроводна система в движение\", казва премиерът Борисов, инспектирал тези дни Перник с джипа, ръсейки заповеди на министър и работници и всичко това онагледено чрез любимия му комуникационен канал Фейсбук. Спрат ли и за миг да говорят Борисов, зам.-министърът на регионалното развитие и благоустройство Николай Нанков, министърът на икономиката Емил Караниколов - също включен в \"отряда за бързо реагиране\", дъното (на язовира) лъсва. Същото прави и кметът на София Йорданка Фандъкова, излизайки на \"инспекции\". Последната за тази година е по спирки от третата линия на метрото, която ще се пуска през пролетта. Със сигурност ще има и други инспекции, обилно гарнирани със снимки. Метрото винаги е позитивна новина на фона на мръсния въздух, който трови столичани и цапа имиджа на Столична община. Дъното на борбата за чист въздух в София лъсна. А Фандъкова нека си инспектира монтирането на първите филтри за комини, чиято единична цена с доставка и монтаж е 3950 лева. Всички плащаме, само властта обядва Безплатен обяд няма. Всички тези дейности - пътувания и обещания за нова водопроводна мрежа на Перник, които надхвърлят 80 милиона лева, се финансират от държавния бюджет, т.е. за сметка на данъкоплатците. Макар подмяната и реконструкцията на ВиК-мрежата да е работа на местната власт, а водните цикли да се финансират от оперативна програма \"Околна среда\" на ЕС и скромно съфинансиране от съответната община.  Средствата, които би трябвало да се извадят за Перник от държавния бюджет, не са планирани. Ако възникне кризисна ситуация в друго населено място, например в Ботевград, където също лъсва дъното на язовир, Борисов пак ли ще действа като при пожар - с пари на данъкоплатците ще потушава \"видимите резултати\" от управленските политики? Огромните загуби на вода по ВиК-мрежата в България - над 1,5 пъти по-големи от средните за ЕС - се плащат от потребителите. Според данни на националната статистика през 2018 година общите загуби на вода се оценяват на близо половин милиард кубика или 56.4% от подадената вода (56.8% за 2017 година). Преобладаващата част от тях са при транспорта на водата, като през 2018 те се оценяват на 425.6 млн. куб. м. В същото време европейска директива може да задължи страните от ЕС да сведат загубите до 23% - цел, невъзможна за постигане от България предвид сегашното състояние на ВиК-мрежата и демо графските прогнози. И това в държава, която е осма в ЕС по възобновяеми пресни водни ресурси.Бедственото положение в Перник е резултат от години управленско бездействие, гарнирано с уверенията на регионални министри като Лиляна Павлова и Николай Нанков как перничани ще получават без проблем вода от \"Студена\". Първите действия на главния прокурор Иван Гешев обаче не оставят съмнение къде ще се търсят виновниците - сред \"бушоните\". Разследването за водната криза в Перник се води \"срещу длъжностни лица от общинската и областната администрация за безстопанственост на водопреносната мрежа в Перник и яз. \"Студена\" в периода 2017 - 2019 година\". Дъното е лъснало, но министрите могат да обядват спокойно. Борисов знае какво да прави при пожар.", "date": "2019.12.31", "title": "Знаем как ще спасят Перник"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/404254-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B0-%D0%BC%D0%B5%D0%BB%D0%B0%D0%BD%D0%B8%D1%8F-%D1%80%D0%B8%D0%BC%D0%BB%D1%8F%D0%BD%D0%BA%D0%B0", "text": "  В IV в. няколко свети мъже, гонени на Изток от арианите, потърсили убежище в Рим . От тях римските християни узнали за подвизите на светите отшелници и за трудовете на монашеския живот, по онова време още малко известен на Запад. Тия разкази възбудили силна ревност и голямо усърдие за служение на Бога, особено между жените. Жените от висшето римско общество се отказвали от светските удоволствия, от разкошен живот и употребявали всичко за подпомагане бедните, за откупуване на пленените, за построяване и украсяване на църквите. Между тия свети жени особено е известна Мелания, вдовица на окръжния римски управител, която от 20-годишна възраст се посветила на служене Богу, изучавала Св. Писание под ръководството на  , помагала на бедните и страдащите.     Желанието й да се поклони на светите места и да изучи иноческия живот я довело на Изток. Там тя посещавала светите отшелници, строила манастири, болници, странноприемници; сама служела на бедните с най-голямо смирение. Грамадните си съкровища тя употребила за тия богоугодни дела. Живеейки в  , тя постоянно с писмата си убеждавала своите роднини и приятели в Рим към същия живот, като описвала радостното състояние на душата, която напълно се предала Господу. Но и в Рим християнските жени продължавали да сияят с добродетели, които съставяли рязка противоположност на пороците и суетността на езическото общество. Те построили първите болници в Рим, сами се грижели за страдащите, пращали щедри помощи дори в далечни краища, откупували нещастниците, които се мъчели в плен при варварите. Италия, Испания, Африка благославяли имената на Павлина, Фабиола, Мелания и други християнки, които употребявали богатствата си за помощ на ближните. Престарялата Мелания поискала преди смъртта си да посети Рим и да се види със семейството си и приятелките си. Тя пристигнала в Рим тогава, когато варвари от всички страни застрашавали вечния град; те постоянно нахлували в Италия и откарвали цели семейства в плен; грамадни богатства минавали в ръцете им; дворците и малките хижи се предавали на пламъци. Престарялата Мелания повтаряла на приятелките си: \"Побързайте да предадете Богу вашите богатства! Не жалете тленните съкровища на света!\" В семейството си тя особено се радвала на усърдието и благочестието на своята внучка, която носела нейното име. Тая млада жена била омъжена за един от най-богатите и знатни граждани в Рим - Апиниан. Сама тя притежавала огромни имения в Италия, Сицилия, Испания и Африка. Но сърцето й не било привързано към земните блага, а горяло от чиста любов към Бога и ближните. Родили й се две деца, които умрели малолетни. Тя и мъжът й в това видели указание, че трябва да употребят и времето, и средствата си за богоугодни дела. И действително така започнали да постъпват. Всичкото си имущество те смятали като притежание на Бога и бедните. При грамадното богатство не си позволявали никакъв разкош, а всичко раздавали на нуждаещите се. Пожелали и те да посетят Изтока и тръгнали за там с майка си Албина. Известно време поживели в Африка, където имали приятели и роднини. По целия път раздавали богати милостини, строили църкви, манастири и откупували пленници. На Изток те посетили светите отшелници и най-после се заселили в Йерусалим. Скоро след пристигането им там престарялата Мелания починала (410 г.), а нейната внучка продължавала делата й. В тясна килия някъде на Маслинетата (Елеонската) планина тя прекарвала времето си в молитва и изучаване на Св. Писание.  , който живеел тогава също в Йерусалим, където превеждал на латински Библията, й помагал със своите съвети. Заедно с това благочестивата Мелания дейно се занимавала с благотворителни дела, помагайки на бедни и болни. Апиниан помагал в трудовете й. Тя построила болници и странноприемници и умряла в бедност (434 г.). На 31 декември св. Църква почита паметта на двете Мелании - бабата и внучката, и нейния благочестив съпруг Апиниан.", "date": "2019.12.31", "title": "Св. преподобна Мелания Римлянка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/404255-31-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "406 г. - Германските племена вандали, свеби и алани преминават река Рейн и заемат Галия.     1600 г. - Английската кралица Елизабет I създава Източноиндийската компания и ѝ дава широки привилегии за търговия с Изтока.   1687 г. - Първите хугеноти отплават от Франция за нос Добра надежда.   1857 г. - Кралица Виктория избира Отава за столица на Канада.   1877 г. - Русия побеждава Турция в Битката при Ташкесен - част от изтласкването на Орханийската османска армия от Арабаконашката позиция по време на зимното преминаване от Руската армия на Стара планина през Руско-турската Освободителна война.   1879 г. - Томас Едисън показва за пръв път разработеното от него електрическо осветление (Менлоу Парк, Ню Джърси).   1880 г. - Приключва първото официално преброяване на населението в Княжество България - установен е общ брой 2 007 919 жители.   1881 г. - За председател на Държавния съвет на Княжество България е избран Тодор Икономов.   1887 г. - Приключва първото преброяване на населението в България след Съединението - установен е общ брой 3 154 375 жители на княжеството.   1919 г. - В България е създаден Трети държавен съд със задача углавно преследване на министри от правителството на Васил Радославов във връзка с участието на България в Първата световна война.   1932 г. - Съставено е XLIX на България, начело с Никола Мушанов.   1942 г. - Излиза първият брой на вестник „Отечествен фронт\".   1944 г. - Втора световна война: Унгария обявява война на Германия.   1946 г. - Президентът Хари Труман обявява край на военните операции на САЩ във връзка с Втората световна война.   1955 г. - General Motors става първата американска фирма с приход от над 1 милиард щатски долара.   1968 г. - Мариен Нгуаби встъпва в длъжност президент на Република Конго.   1968 г. - Съветският свръхзвуков пътнически самолет Ту-144 извършва първия си полет, два месеца преди аналогичния европейски самолет Конкорд.   1978 г. - В Полша започва т. нар. Зима на столетието - северната част на страната е парализирана от снеговалежи, в най-големите градове са прокопани по няколко тунела за движение само на градския транспорт.   1982 г. - В Полша е прекратено военното положение.   1990 г. - Руснакът Гари Каспаров запазва титлата си на световен шампион по шахмат, побеждавайки сънародника си Анатолий Карпов.   1991 г. - Официално е обявено разпадането на Съветския съюз.   1993 г. - Перу става република.   1999 г. - Борис Елцин, първият демократично избран президент на Русия, доброволно подава оставка и предава поста на Владимир Путин.   1999 г. - Панамският канал официално минава под юрисдикцията на Панама.   2002 г. - Изключен е Първи ядрен реактор на АЕЦ „Козлодуй\".   2005 г. - Лавина в Словашките Татри причинява за смъртта на седем скиори.   2006 г. - Изключени са Трети и Четвърти реактор на АЕЦ „Козлодуй\"  ", "date": "2019.12.31", "title": "31 декември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/404256-%D0%B4%D0%B5%D1%81%D0%B5%D1%82%D0%B8%D0%BB%D0%B5%D1%82%D0%B8%D0%B5%D1%82%D0%BE-%D0%BD%D0%B0-%D1%81%D0%BE%D1%84%D0%B8%D1%8F-%D1%80%D0%B0%D1%81%D1%82%D0%B5,-%D0%BD%D0%BE-%D0%BD%D0%B5-%D1%81%D1%82%D0%B0%D1%80%D0%B5%D0%B5,-%D1%81%D0%B0%D0%BC%D0%BE-%D0%B5-%D0%B2-%D1%80%D0%B5%D0%BC%D0%BE%D0%BD%D1%82", "text": "За последните 10 години София вероятно е градът в България, претърпял най-много промени. За кратък период от време той трябваше да се позиционира като европейска столица и дори да приюти за шест месеца председателството на Европейския съюз. София се превърна от град, който едва креташе с една метролиния на фона на световни столици с вековен подземен транспорт, в такъв, който скоро ще се сдобие с трета линия. От град с транспортен хаос в град... с транспортен хаос, пешеходни зони и нощен градски транспорт. През тези десет години положението в София беше \"хора, пътища, автомобили\", допълнено от проблеми като строителство, презастрояване и мръсен въздух. Появиха се тук-там и велоалеи, но често - върху тротоарите. Основната тема, която преминаваше през града като пневматична къртица, беше думичката \"ремонт\". И докато в София изникваха не само нови сгради, но и цели квартали, други емблематични постройки бавно или насилствено се оказваха разрушени под звуците на възмущение и протести. За тези десет години София се сдоби с Музей на социалистическото изкуство, но не и с такъв на престъпленията на тоталитарния режим. Сдоби се с Музей на София, но изгуби своята централна баня. Получи обновен Национален дворец на културата, плочките пред който обаче \"шупнаха\" при първите жеги веднага след ремонта.     За сметка на това културата се прояви и по друг начин - с появата на музей на съвременното изкуство, който дълго време беше рекламиран като . За щастие, мястото се сдоби със собствено име, макар и дори по-странно, а именно - Квадрат 500. Музеят беше открит с гордите 1700 експоната, които минават от Европейски ренесанс през Българско възраждане, съвместяват японски графики с африкански маски и са способни да донесат главоболие на всеки, дръзнал да посети смелия музей. По-малко от година след откриването си обаче сградата за 27 млн. лв. започна да се руши, а причина за това бяха... климатичните условия. Оказа се, че студеното време в началото на 2016 г. беше достатъчно да повреди няколко творби и да доведе до криза, защото не достигаха средства за ремонтиране след скъпия ремонт.     Същевременно градът изгуби редица важни архитектурни забележителности. или кино \"Възраждане\", което години наред живя като \"град на греха\" за безбройните почитатели на чалгата, бавно тръгна към изчезване. Периодът на бавен разпад започна през януари 2016 година и продължава и до днес. Очаква се на мястото да се построи петзвезден хотел, но явно това ще се случи едва след като сградата се самосъбори. Вписана като паметник на културата, дори при събарянето й новопостроената сграда трябва да носи елементи от фасадата на старата. Три години по-късно обаче тя продължава да се руши.     През десетилетието разрушени бяха емблематичната сграда на ъгъла на \"Христо Белчев\" и \"Иван Денкоглу\", известна като дом на украинския историк Михайло Драгоманов; ; красивата сграда на ЖП завода. Заплашени от тотален разпад бяха и , и . Поне последната се очаква да бъде възстановена след обявената от Столична община през 2019 г. обществена поръчка на стойност 2,74 млн. лв. Плановете са сградата - паметник на културата, да се превърне в изследователски център, посветен на минералната вода.     Един спорен паметник също остана в историята - известният . Той години наред беше оставен да се руши, докато съдбата му разделяше обществото на две. Беше съборен през лятото на 2017 г. На мястото му беше поставен реставрираният лъв от паметника на загиналите от Първи софийски и Шести търновски полк.     Друг противоречив паметник - този на съветската армия, запази мястото си, но често променяше облика си. През 2011 година той се оказа обект на \"вандалски\" акт - от група артистични активисти, известни като Destructive Creation.     За 10-те си години София порасна с още една пешеходна зона - бул. \"Витоша\" в участъка между Съдебната палата и НДК. Участък, който се оказа удобен за слаломи между кафенета с парници. Най-знаков за пешеходния участък стана , който веднага след пускането си в експлоатация започна да пръска пяна и да се руши. След анкета през 2014 г. беше взето решението за демонтирането му, но въпреки това той стои като опасна, разпадаща се катерушка за децата и изправя косите на техните родители година след година.     И други ремонти видя София за тези десет години - бул. \"Дондуков\" получи тротоари, по които може да се минава, но и ремонт, който непрекъснато изискваше нов ремонт. Това доведе до първото оправдание от Столична община в стил \"който не работи, не греши\". Същото беше валидно и за следващия ремонт на ремонта на ремонта - този на ул. \"Граф Игнатиев\". Историческото преправяне на централната софийска улица доведе до оставка на зам.-кмет и съдебно дело. Причини и серия кървави пръски по тротоара заради знаменитите перки - ограничители, които често спъваха преминаващите пенсионери, вместо да ги предпазват като разделители между трамвайните релси и тротоарите.     Културното обновяване на столицата премина и през още един ремонт-реконструкция-реставрация - този на . Обновяването му започна с едногодишно забавяне в периода 2013-2014 година, преди археологическите находки да се окажат наводнени и заблатени. По-късно древните римски зидове, част от комплекса, бяха \"възстановени\" със съмнителни червени плочки. Качеството на ремонта беше поставено многократно под въпрос, особено след като едва две години след края му се наложи нов ремонт заради разпадащата се настилка на куполите над подземния музей.     Големият скандал обаче настъпи след обвинения на депутата от БСП (днес - евродепутат) Елена Йончева към министъра на културата Боил Банов заради предполагаемо подправяне на строителни книжа. Скандалът приключи с оставка на юрист в Министерство на културата, след като стана ясно, че МК няма да получи неустойката в размер на 753 хил. лв. заради некачествения ремонт. На финала на 2018 г. и в началото на 2019 г. темите за строителството и изкуството в София се сляха в образа на Бронзовата къща - скъпа арт инсталация на мястото на мавзолея, която трябваше да бъде издигната в чест на българското европредседателство през 2018 г., но се появи с огромно закъснение и придружена от редица проблеми, свързани с осветлението, охраната и смисъла на инсталацията.     В крайна сметка обаче всички скандали изглеждат като обвити в мъгла от фини прахови частици, които сякаш изчезват с първите слънчеви лъчи над Витоша. А девизът на града \"Расте, но не старее\" спокойно може да се замени от \"хубаво е, но не е готово\", ако ремонтните дейности из града продължат със същия тон.  ", "date": "2019.12.31", "title": "Десетилетието на София: Расте, но не старее, само е в ремонт"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/404257-%D0%B1%D1%81%D0%BF-%D0%B2%D0%BD%D0%B0%D1%81%D1%8F-%D0%B2%D0%BE%D1%82-%D0%BD%D0%B0-%D0%BD%D0%B5%D0%B4%D0%BE%D0%B2%D0%B5%D1%80%D0%B8%D0%B5-%D0%BA%D1%8A%D0%BC-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE", "text": "  БСП внася вот на недоверие към правителството на Бойко Борисов за провала в политиката по околната среда и водите. Това обяви председателят Корнелия Нинова на пресконференция в централата на партията. Решението за това е взето на извънредно заседание на Изпълнителното бюро и на ръководството на парламентарната група на партията. По думите на Нинова вотът на недоверие ще бъде внесен в първитe дни нa рaбoтaтa нa пaрлaмeнтa. „За десетгодишното управление на Борисов, в резултат на некомпетентна политика, безхаберие и кражби, близо половин милион българи в момента са оставени без достъп до питейна вода. Водната криза в Перник става и национална, защото и други области и градове са застрашени от този проблем. В същото време постоянно се увеличаваха цените на водата за граждани без да се предприемат каквито и да е мерки за инвестиции. Само 0,5% от мрежата е подменена, а над 50% от водата се губи\", изтъкна Нинова. И продължи: „Трети сме в света по замърсен въздух, защото правителството на Бойко Борисов разрешава внос на боклуци от цял свят, които да се горят в България. Дишаме рак и пием отрова. След десет години управление посегнаха на най-човешки неща като въздуха и водата ни\". Според нея всички обяснения и оправдания за природни причини за екологичните кризи „са безпочвени\". Лидерът на левицата се срещна преди ден с гражданите на града. По думите й те не вярват да има понасяне на отговорност и наказание на виновните за безводието. Нинова информира, че след срещата с Иван Гешев официално ще обяви резултатите от нея. По отношение на подкрепата за вота на недоверие, Нинова уточни, че са отворени за диалог с всички парламентарно представени партии и очаква най-голяма подкрепа от българските граждани, засегнати от проблема.  ", "date": "2019.12.31", "title": "БСП внася вот на недоверие към правителството"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/404258-%D0%B8%D1%81%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2-%D0%BA%D1%80%D0%B0%D1%8F-%D0%BD%D0%B0-2019-%D0%B1%D0%B5%D0%B7-%D0%B2%D0%B8%D0%B7%D0%B8%D1%8F-%D0%B8-%D1%80%D0%B5%D1%84%D0%BE%D1%80%D0%BC%D0%B8,-%D1%81-%D0%B5%D0%BA%D0%BE%D0%B1%D0%BE%D0%BC%D0%B1%D0%B8,-%D0%B2%D0%BE%D0%B4%D0%BD%D0%B0-%D0%BA%D1%80%D0%B8%D0%B7%D0%B0-%D0%B8-%D1%81%D0%BE%D1%86%D0%B8%D0%B0%D0%BB%D0%BD%D0%B8-%D1%82%D1%80%D1%83%D1%81%D0%BE%D0%B2%D0%B5", "text": "      Институтът за стратегии и анализи (ИСА) публикува политическия си анализ за събитията в България, в Европа и в света през месец декември 2019 година под заглавие: БЪЛГАРИЯ В КРАЯ НА 2019-а: СТАБИЛНОСТ, НО БЕЗ ВИЗИЯ И РЕФОРМИ, С ЕКОБОМБИ, ВОДНА КРИЗА И СОЦИАЛНИ ТРУСОВЕ ПРЕМИЕРЪТ - ПРЕД ВЪНШНИ И ВЪТРЕШНИ ИЗПИТАНИЯ ПРЕЗИДЕНТЪТ – САМО С КРИТИКА КЪМ ВЛАСТТА НЕ Е ДОСТАТЪЧНО ГЕРБ - РЕГИСТРИРА ПОБЕДИ НА ИЗБОРИ, НО И СПАД НА ДОВЕРИЕТО БСП – ПРЕД ПРЕКИ ИЗБОРИ ЗА ЛИДЕР, НИНОВА Е БЕЗ АЛТЕРНАТИВА ДПС – АХМЕД ДОГАН ПРЕДЛАГА РЕСТАРТ НА МОДЕЛА ЧРЕЗ ЕЛИТА БРЕКЗИТ НАЙ-ПОСЛЕ ЩЕ ИМА, ТРУСОВЕТЕ ПРЕДСТОЯТ В края на 2019 година, въпреки добрите икономически показатели, България продължава да е в състояние на застой във вътрешното си развитие и на „снишаване“ в турбулентната международна обстановка, доминирана от глобалните противоречия.  Правителството отчете успехи по всички нива и сектори на държавното управление, но това не спира разрастването на критичната маса от недоволство.  Светът върви напред с динамични темпове, като оставя зад себе си общества, които не могат да настигнат или да бъдат в крак с неговото развитие.  Глобалната политическа среда е нестабилна и това ще продължи и през следващата година.  България се нуждае от висша дипломация и от рязко подобряване на всичките си показатели (стандарт на живот, индекс на корупцията, върховенство на закона, медийна среда), за да успява да прокара интересите си в международен и регионален формат. Политическият елит е неспособен да реши проблемите, пред които е изправена страната.  Разпада се общностният конструкт на държавата, а критичните послания стигат до стесняващ се кръг от граждани. Обществото все повече узрява за нуждата от пример, стратегия и визия, за да мобилизира енергията си. Българският политически и чиновнически елит се е превърнал в отделна каста, което е характерно за тоталитарни и автократични режими.  Дефицитът на демократична и политическа култура се задълбочава.  Българите привикват с очевидното и губят рефлекси за съпротива. Летвата на гражданската взискателност към демократичните стандарти пада. Народното събрание окончателно загуби рефлексите си на водеща институция в условията на парламентарна демокрация. Реформи няма и за управляващото мнозинство остава чистият популизъм и прокарването на популярни решения.  Политиката, която премиерът следва през цялата година, може да се определи като „търсене на златна среда“  в отношенията със САЩ и Русия, но в рамките на съюзническите задължения към ЕС и НАТО. През февруари той използва израза „прокарвам държавата през иглени уши“ във връзка с енергийните проекти. Това „прокарване“ продължи до самия край на 2019-а. Във вътрешен план Борисов има срещу себе си силни, но разединени политически противници.  Победата на изборите – европейски и местни, дадоха глътка въздух на Борисов, на управлението и на партия ГЕРБ, но не и рестарт на доверието. Борисов поддържа политическото разделение по оста дясно-ляво и възпрепятства консолидация по оста статукво-промяна.  На този етап стратегията му носи успех. Войната Борисов-Радев не може и няма да бъде затворена  и причината не са само евентуални амбиции, насочени към следващите президентски избори. Конфликтът е дълбок и засяга основни принципи на държавното управление. Идеята за конституционни промени, лансирана от президента Радев, априори е обречена.  За реализацията на толкова мащабен проект първата задължителна крачка е сондиране на мненията на парламентарните партии, от които зависят промените. Президентската институция разфокусира вниманието си върху много теми.  Липсва структуриран план за действие, който отчита приоритетите. В момента българските граждани са притиснати от екзистенциални проблеми, от липса на базови неща като вода, въздух, достъпно здравеопазване.  Точно това са предизвикателствата от спешен порядък за институциите в страната, включително президентската. ГЕРБ завършва годината като първа политическа сила по социология, с успех в изборния цикъл, но и с вътрешни колизии. Предстоят трудни месеци, като подводните течения са и около управлението, и в партията.  Коалиционното сътрудничество на ГЕРБ със СДС се превърна в константа. В някакъв смисъл партията на Борисов приватизира реформаторското минало на „марката СДС“. След „Апартаментгейт“ Цветан Цветанов няма шанс за триумфално завръщане, но има инструментите да ерозира партията и управлението отвътре. През 2019-а БСП не успя да трансформира политиките си и острата си опозиционност във възходяща обществена подкрепа и това остава водещата й задача.  Две са основните причини за това: вътрешно-партийните саботажи и подценяване на съпротивителните сили и ресурсите на ГЕРБ. До края на април 2020 година, когато са преките избори за лидер на партията, Корнелия Нинова ще бъде в менгемето на проправителствената пропаганда и вътрешната опозиция. Шансовете є за успех на вота обаче са безалтернативни. С коледното си обръщение почетният председател на ДПС д-р Ахмед Доган отправи предложение за промяна на модела чрез елита, опитвайки се да сведе до минимум хипотезата за промяна през стихийни фактори – улично недоволство и натиск.  Настояването за програма за устойчиво развитие и вид програмно правителство продължава да е на дневен ред, но не среща одобрението на останалите политически сили, фактори и институции. Провеждането на честни избори е изведено като абсолютен императив и непосредствена цел. Върху двата големи енергийни проекта - интерконекторът с Гърция и продължението на „Турски поток“ през България, е заложено политическото бъдеще на Борисов.  В тях се оглеждат и мощните геополитически процеси в триъгълника ЕС – САЩ - Русия. Германия може да издържи на натиск отвън по отношение на „Северен поток 2“, но България - не. България живее върху екобомба.  Над 500 фирми внасят боклук от цял свят без ясни отговорности.  Вносът на боклук е римейк на случилото се около югоембаргото, когато стройни структури между държава и мафия се занимаваха с контрабанда на горива. Сега върви същият процес със световния боклук.  Напрежението по тази линия ще ескалира през първите месеци на 2020 година. Ескалираща е и водната криза в Перник. Градът се превръща в социална и екологична бомба. Цял областен град е на колене от текущи кризи, които пряко засягат здравето на хората.  Водната криза в Перник е най-драстичната, но не е изолиран случай, което говори за системен проблем.  Проблеми с язовирите и водната инфраструктура има навсякъде в страната. 350 000 граждани са оставени без вода, стотици язовири са без установена собственост . На фона на избухващите проблеми, без тяхното решение, обществото показва признаци на вътрешна деструктивност.  Това намери израз в липсата на солидарност към перничани, когато бе лансирана идеята да се свържат язовирите „Искър“ и „Студена“. Социалните мрежи се препълниха с откази и отправяне на обиди не към отговорните, а към техните жертви. Налице е агресия на пътя, на пациенти спрямо лекари, а вече и разделение между лекари и медицински работници. Отчитаме растящо социално недоволство -  бунт за водната криза, на служители в БАБХ, на медицинските сестри и др. Изпълнителната власт е в непрекъснат режим на кризисен пиар, а в такава среда управлението по-скоро блокира, отколкото може да намери адекватно решение на проблемите. Статистиката на Евростат показа, че  България вече трайно заема последното място в подреждането на страните от ЕС по БВП на глава от населението, измерен чрез стандарта на покупателната способност (PPS). Една от лошите новини през декември е фаталният завършек на сагата с пакета „Мобилност” , гласуван в рамките на триалога между Европейската комисия, Европейския парламент и Съвета на ЕС. ЧЕЗ продължи да разпродава активи не само в България, но и в Рyмъния. Te включвaт eднa oт нaй-гoлeмитe кoмпaнии зa дистрибуция, кaктo и нaй-гoлeмият вятъpeн пapк нa cyшaтa в Eвpoпa. Както през 2019 година, така и през следващата, основен проблем за икономиката остава човешкият капитал.  През третото тримесечие на годината разходите на работодателите за един отработен човекочас нарастват с 10% - растеж, движен от слабото предлагане на работна сила и повишаването на заплатите в публичния сектор. Бизнесът желае радикално подобрение на инвестиционната среда в България.  ИСА направи кратка равносметка на очакванията и резултатите в икономически план.  - Най-вероятно растежът за 2019 г. ще бъде около 3,4% - Запази се макроикономическата стабилност  - Приключи успешно проверката на качеството на активите на българската банкова система, което потвърди нейната стабилност - Увеличиха се шансовете за стартиране на проекта АЕЦ „Белене“ - Мащабна хакерска атака на НАП осветли данните на 2/3 от българите - Кристалина Георгиева беше избрана за управляващ директор на Международния валутен фонд - Не влязохме в Банковия съюз, нито във ВМ II - Фолксфаген не дойде в България  - Не се състояха реформите в администрацията, здравеопазването и енергетиката - Не успяхме да спрем пакета „Мобилност“ Краткото обобщение: несбъднати прогнози, нереализирани проекти и въпреки всичко растеж.  Започналите газови войни във връзка със Северен и Турски поток допълнително ще влошат и без това уязвимия енергиен сектор на Европа, който е изправен пред радикално преструктуриране за целите на диверсификацията и промените в климата. Brexit е поредното и крайно болезнено доказателство, че в сегашния си вид проектът „Европейски съюз“ е в криза.  Излизането на Великобритания вероятно ще доведе до значително съкращаване на икономическите, финансовите, политическите възможности на ЕС.  Напускането на една велика сила, постоянен член на СС на ООН с ядрени възможности, значително намалява и геополитическата тежест на ЕС.  Негативните финансови последици се изчисляват в милиарди евро както за Великобритания, така и за останалите в ЕС. Реформите в съюза ще се провеждат в атмосферата на финансово-икономически и военно-политически затруднения. През 2019 година концепцията „Европа на различни скорости“ придоби все по-ясни очертания.  Засилва се ролята на обединения „по интереси“ в рамките на ЕС, което още повече раздробява европейския континент (еврозоната, Вишеградската четворка, Ваймарски триъгълник и др.). Извършват се действия и се предлагат закони – на национално и европейско ниво, които са на ръба да нарушат основните човешки права, с които Европа се гордее. Задълбочават се егоизмът и интровертността на националните правителства.  Пукнатините в отношенията между „бедния” Изток и „богатия” Запад в Европа в някои области се превръщат в пропаст.  Натискът върху по-малките членове на Съюза за приемане на непопулярни за тяхното общество решения се увеличава (например Истанбулската конвенция).  Напрегнатите отношения САЩ-ЕС се отразяват и върху отношенията на съюзниците в НАТО.  Въпреки силните и резки изказвания на лидерите на НАТО за готовността и решимостта на Съюза да отрази всяка атака срещу всеки и всички, започнаха да се появяват публични изказвания в обратна посока. Макрон например отиде твърде далеч като диагностицира, че НАТО е в „мозъчна смърт“. Рязко се динамизираха обществено-политическите процеси в резултат на новите комуникационни възможности.  Това от своя страна съкрати съществено времето за традиционния начин на обмисляне, подготовка и вземане на политически решения, адекватни на тази усложнена среда. Този фактор води към увеличена опасност от емоционално мотивирани действия, които увеличават рисковете. Таня Джоева Институт за стратегии и анализи Валерия Велева Изпълнителен директор на Институт за стратегии и анализи Валентин Радомирски  (геополитика и дипломация) Проф. д-р Даниела Бобева  (икономика) Д-р Пламен Христов  (Гърция, Кипър) Д-р Антон Панчев  (Албания, Косово) Борислав Ангелов  (Русия, Северна Македония) Ето и цялото съдържание на анализа: I. ИЗВОДИ И ПРОГНОЗИ II. УПРАВЛЕНСКИ ДИНАМИКА И ОСНОВНИ ИНСТИТУЦИИ ПРЕМИЕРЪТ Е ПРЕД ВЪНШНИ И ВЪТРЕШНИ ИЗПИТАНИЯ – ЕНЕРГИЙНИ ПРОЕКТИ И СОЦИАЛНИ БОМБИ ПРАВИТЕЛСТВОТО – С ЛАВИНА ОТ ПРОБЛЕМИ ПАРЛАМЕНТЪТ - БЕЗ РЕФОРМИ И С НИСКО ОДОБРЕНИЕ ПРЕЗИДЕНТЪТ – САМО С КРИТИКА КЪМ ВЛАСТТА НЕ Е ДОСТАТЪЧНО ВЕНЕЦИАНСКАТА КОМИСИЯ И КОНСТИТУЦИОННИТЕ ПРОМЕНИ III. ПРОБЛЕМНИ КАЗУСИ БОРБАТА С „ВОЙНАТА ПО ПЪТИЩАТА“ ОКОНЧАТЕЛНО КАТАСТРОФИРА IV. ПАРТИЙНА ДИНАМИКА ГЕРБ РЕГИСТРИРА ПОБЕДИ, НО НЕ И РЕСТАРТ НА ДОВЕРИЕТО. ВЛИЗА В ТРУДНА ГОДИНА БСП - ПРЕД ПРЕКИ ИЗБОРИ ЗА ПРЕДСЕДАТЕЛ. НИНОВА - БЕЗАЛТЕРНАТИВНА КАТО ЛИДЕР ДПС - ДОГАН С НОВА ОФЕРТА ЗА ПРОМЯНА ЧРЕЗ ЕЛИТА И РЕСТАРТ НА МОДЕЛА ПАТРИОТИЧНИЯТ СЕГМЕНТ – РАЗПАД, РАЗНОГЛАСИЯ, СТИХИЙНОСТ ИЗВЪНПАРЛАМЕНТАРНИ ПАРТИИ И НОВИ ПРОЕКТИ V. ИКОНОМИКА – ДОБЪР ФИНАЛ НА СЛОЖНА ГОДИНА И ОПТИМИСТИЧЕН СТАРТ НА НОВАТА VI. ГЕОПОЛИТИЧЕСКА ДИНАМИКА НАЙ-НАКРАЯ „БРЕКЗИТ ЩЕ ИМА“! КАКВИ ЩЕ СА ПОСЛЕДСТВИЯТА СРЕЩАТА НА НОРМАНДСКАТА ЧЕТВОРКА В ПАРИЖ РАЗГОВОРИТЕ НА НАТО В ЛОНДОН – РАЗЛИЧНИ ВИЗИИ ЗА БЪДЕЩЕТО НА СЪЮЗА ПИРОВА ЛИ Е ПОБЕДАТА НА ТРЪМП В ТЪРГОВСКАТА ВОЙНА С КИТАЙ? ЕСКАЛАЦИЯ НА НАПРЕЖЕНИЕТО В ИЗТОЧНОТО СРЕДИЗЕМНОМОРИЕ РУСИЯ - РЕКОРДЕН ИНТЕРЕС КЪМ ГОДИШНАТА ПРЕСКОНФЕРЕНЦИЯ НА ПУТИН VII. РЕГИОНАЛНИ РАЗВИТИЯ СЕВЕРНА МАКЕДОНИЯ – ПРЕД ИЗБОРИ И НЕЯСНО БЪДЕЩЕ ГЪРЦИЯ – МЕЖДУ МИГРАНТСКИЯ ПРОБЛЕМ И ПРОТИВОРЕЧИЯТА С ТУРЦИЯ КИПЪРСКИЯТ ВЪПРОС – РАЗМИНАВАНЕ МЕЖДУ ЕЛИТ И ОБЩЕСТВО В КОСОВО НАРАСТВА ВЕРОЯТНОСТТА ОТ НОВИ ИЗБОРИ АЛБАНИЯ – АКТИВНА ВЪНШНА ПОЛИТИКА И ПРЕОДОЛЯВАНЕ НА ЩЕТИТЕ ОТ ЗЕМЕТРЕСЕНИЕТО      ", "date": "2019.12.31", "title": "ИСА: България в края на 2019 - без визия и реформи, с екобомби, водна криза и социални трусове"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/404259-%D0%BE%D1%82-1-%D1%8F%D0%BD%D1%83%D0%B0%D1%80%D0%B8-%D1%89%D0%B5-%D0%BF%D0%BE%D0%BB%D1%83%D1%87%D0%B0%D0%B2%D0%B0%D0%BC%D0%B5-%D1%80%D1%83%D1%81%D0%BA%D0%B8-%D0%B3%D0%B0%D0%B7-%D0%BE%D1%82-%D1%82%D1%83%D1%80%D1%86%D0%B8%D1%8F-%D1%81%D0%BF%D0%B8%D1%80%D0%B0%D1%82-%D0%B4%D0%BE%D1%81%D1%82%D0%B0%D0%B2%D0%BA%D0%B8%D1%82%D0%B5-%D0%BE%D1%82-%D1%83%D0%BA%D1%80%D0%B0%D0%B9%D0%BD%D0%B0", "text": "  Това е Странджа-2 на българо-турската граница, вместо досегашната Исакча на българо-румънската граница. Ще бъдат спестени над 70 милиона лева на годишна база „От 1 януари 2020 г. България ще получава руски природен газ от нова входна точка. Това е Странджа-2 на българо-турската граница, вместо досегашната Исакча на българо-румънската граница“. Това заяви министърът на енергетиката Теменужка Петкова, цитирана от БГНЕС Направените технически и икономически анализи показват, че за България е по-изгодно да получава руския природен газ на Странджа-2. Това ще доведе до спестяване на над 70 милиона лева на годишна база, което съответно ще се отрази и на цената на „синьото гориво“ за българския пазар, каза Петкова. Според нея то може да поевтинее с около 5%. „Промените, които се случват в областта на природния газ около нас, налага ние да бъдем актуални и адекватни на ситуацията“, посочи министър Петкова и добави, че по тази причина „Булгаргаз“ от средата на юни е водил преговори с „Газпром експорт“. „Това, което успяхме да финализираме до този момент, са преговорите за промяната на входната точка на доставка.  Направените анализи на техническите параметри на входната точка на доставка Странджа-2 и нейните финансово-икономическите параметри показаха, че към настоящия момент е целесъобразно за България и нейните потребители точката на доставка да бъде променена и тя да бъде Странджа-2, вместо Исакча и Негру вода“,  подчерта министър Петкова. “ Финансовите анализи показаха, че българските потребители ще спестим над 70 милиона лева на годишна база от такси за пренос по Трансбалканския маршрут, т.е. това ще доведе и до намаляването на цената на руския природен газ за България , като първоначалните анализи показват, че това намаление ще бъде от около 5%”, каза още тя. Енергийният министър заяви също така, че страната ни строи с ускорени темпове и в момента „Балкански поток“ и ще изпълни поетите ангажименти по него. Изпълнителният директор на „Булгартрансгаз“ Владимир Малинов заяви, че нашата инфраструктура е в пълна готовност да получава руски газ от новата входна точка от 1 януари следващата година. Той добави, че и съществуващата досега инфраструктура от Трансбалканския газопровод също има готовност да пренася количества газ, ако има необходимост и интерес. На въпрос дали България ще запази досегашния си транзит на газ за Македония и Гърция, Малинов заяви, че „Булгартрансгаз“ има сключен договор за пренос на природен газ с „Газпром експорт“ до 2030 г.  „Ние сме готови на база резервираните капацитети от „Газпром експорт“ да пренасяме количествата за нашите съседни държави – Гърция и Македония“, уточни още той. Малинов подчерта, че България може да достави този газ до Македония и Гърция както през входната точка през Странджа-2, така и през Исакча. „Ние сме предоставили съответните капацитети, въпрос е всеки един ползвател да избере маршрута, който да използва за доставката на тези количества газ“, каза той. Директорът на „Булгаргаз“ Николай Павлов уточни, че от 1 януари 2020 г. България ще получава цялото количество руски газ от точката Странджа-2. Той добави, че става дума за 2,9 милиарда куб.м. газ на година.      ", "date": "2019.12.31", "title": "От 1 януари ще получаваме руски газ от Турция. Спират доставките от Украйна"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/404260-%D0%B5%D0%B4%D0%BD%D0%BE-%D1%81%D0%B2%D0%B8%D0%B4%D0%B5%D1%82%D0%B5%D0%BB%D1%81%D1%82%D0%B2%D0%BE-%D0%B7%D0%B0-%D0%B1%D1%80%D1%83%D1%82%D0%B0%D0%BB%D0%BD%D0%B0-%D0%BC%D0%B0%D0%BD%D0%B8%D0%BF%D1%83%D0%BB%D0%B0%D1%86%D0%B8%D1%8F-%D0%B8-%D0%BA%D1%80%D0%B0%D0%B6%D0%B1%D0%B8-%D0%BE%D1%82-%D0%BA%D0%BB%D0%B8%D0%B5%D0%BD%D1%82%D0%B8%D1%82%D0%B5-%D0%BD%D0%B0-%D0%BA%D0%B0%D1%81%D0%B8%D1%82%D0%B5-%D0%B2-kaufland", "text": "    Понеже НАП, Комисия за потребителите и всякакви други контролни органи, оказа се, не работят в неделя, ми остана само ФБ, за да излея душата си за огромна злоупотреба в \"Кауфланд\", магазина им в \"Студентски град\".     Бележките, които се принтират на апарата на щанда за месо показват едни цифри, а когато на касата бъдат сканирани, излизат абсолютно различни. Разликата на реална сметка от 38 лв е около 6,37 лв., или около 16,76 на сто. Платихме общо 46 лв. Пускам снимки на различ ните етикети. Ще дам само един пример - на етикета, принтиран от апарата на щанда \"Свински гърди с кост\" е записано 1,709 кг на цена от 8.99 или 15,36 лв. Когато уникалният баркод на етикета бива сканиран на касата излиза 1,709 кг. по 10.99 лв. или 18,78 лв. Абсолютно същото се случи с още 3 продукта. Купих неща, които обикновено взимат пенсионерите.                Сланината на касата е с лев по-скъпа, свинското бабе - лев и половина, гърди с кост - с 2 лв. Обясненията на касиерката бяха смешни - кантарите ни са грешни на щанда, тук ги мерим отново и теглото е точно. На касите в \"Кауфланд\" няма кантари, а от бележката за върнатите пари става ясно, че са грешни цените. Това, вероятно, може да стане единствено чрез манипулация на софтуера, защото на апарата на щанда се принтира уникален баркод и няма как да бъде разпознат по различен начин от сканиращото устройство на касите. Въобще не извикаха управителя на магазина, макар, че очевидно, ако това не е технически проблем, е мащабна афера. Бързичко ни върнаха и надписаните пари, което също беше съмнително.  Но в снежната еуфория на Коледа и Нова година, малко хора биха сравнявали цена на опаковката и на касовата бележка. Не искам да си мисля за далавера, с която служителите си вадят коледните бонуси, не искам и да получавам ваучер за безплатно пазаруване за цяла година.   Затова утре сутринта ще звънна в НАП, а вероятно най-добре е да пусна жалба в прокуратурата. Ако са продължили да работят така цял ден вместо да затворят касите за проверка, може да се търси умисъл от управителя на магазина, нали... Иначе прецаканите клиенти са си прецакани... Защото в неделя контрол няма, няма нито едни дежурен телефон, камо ли служител...   Айде, Весели празници, от вашия дежурен неделен репортер...", "date": "2019.12.31", "title": "Едно свидетелство за брутална манипулация и кражби от клиентите на касите в Kaufland"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/404261-%D0%BF%D1%80%D0%BE%D0%B1%D0%BB%D0%B5%D0%BC%D1%8A%D1%82,-%D0%B1%D0%B0%D1%80%D0%BE%D0%BD%D0%B5-%D0%B1%D0%BE%D0%B9%D1%85%D0%B0%D1%83%D0%B7%D0%B5%D0%BD-%D0%B5-%D0%B2-%D0%B1%D0%B5%D0%B7%D1%85%D0%B0%D0%B1%D0%B5%D1%80%D0%B8%D0%B5%D1%82%D0%BE-%D0%B2%D0%B8", "text": "Негово величество премиерът бил съгласен да се търси отговорност за водната криза в Перник! Даже и на кметовете, които не са кандидатствували по европрограми за решаването на подобни проблеми по места… Проблемът с некачествените водопреносни мрежи, стопанисването на язовирите се разраства – следва Ботевград, Пловдив, Шумен…. Следва кошмар за Борисов. Чудя се само дали ще облече пак шлифера и ще прехвръква като супер герой от община на община. Най ще му приляга барон Мюнхаузен, въпреки че отдавна го е надминал във фантазиите и лъжите си. Проблемът, бароне Бойхаузен е в безхаберието ви, в липсата на компетентност, образованост, в алчността и в алчността, и в алчността ви. Първо се дефинира проблема. После взаимосвързаните причини. След това се определя главната причина – човека позволил съзнателно или допуснал в наглата си самонадеяност възникналият проблем. И се отстранява, както учи товарищ Сталин. Независимо дали иска. Та, господин бароне, съгласна съм и аз, даже много съм съгласна по въпроса за отговорността. Субектите и обаче са други и мащабите са други. И съдникът ще бъде друг!    ", "date": "2019.12.31", "title": "Проблемът, бароне Бойхаузен е в безхаберието ви"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/404248-%D0%BF%D1%80%D1%8A%D1%86%D0%BA%D0%B0%D0%BD%D0%B5%D1%82%D0%BE-%D1%81%D0%B5-%D0%BE%D0%BA%D0%B0%D0%B7%D0%B2%D0%B0-%D0%BF%D1%80%D0%BE%D0%B1%D0%BB%D0%B5%D0%BC", "text": "Изпускането на газове е нещо нормално. Някои хора пръцкат повече от други и това също е нормално. Оказва се, че средно човек изпуска газове от 5 до 15 пъти на ден, но, ако забележите голяма промяна или пък пръцкането започва да се отразява на живота ви, има неща, които можете да направите.       Топ медицински експерти разкриха основните виновници за изпускането на газове повече от обикновено и как да разберем дали това показва нещо по-сериозно. Газирани напитки Газираните течности могат да бъдат основен принос, заедно с дъвката и пиенето през сламка, които водят до задържане на въздух в дебелото черво, допринасяйки за 50% от прекомерните газове. Д-р Сара Джарвис, личен лекар и клиничен директор на Patient.info, казва, че газираните напитки, използването на сламки, стреса, яденето бързо или по време на разговор могат да ни накарат да се изпукаме повече от обикновено. Възпалително заболяване на червата Д-р Даниел Аткинсън, лидер на клиничните практики в treate.com, казва, че пръцкането може да е признак на възпалително заболяване на червата (IBD), което има тенденция да се отнася до болестта на Крон или язвен колит.     Симптомите включват болка или подуване на стомаха, умора и повтаряща се диария, които са склонни да идват и да се появяват при възпаления. Зеленчуци Салатата е полезна, но може да ви накара да се изпускате повече от обикновено. Зелето, кълновете и броколите съдържат въглехидрати, които затрудняват храносмилането, оставяйки ги да стоят по-дълго в стомаха, произвеждайки газове.     Д-р Джарвис казва: „Всички знаят, че определени храни ни правят по-податливи на пръцкане. Това са така наречените зеленчуци \"брасика\" брюкселско зеле, зеле, броколи - както и лук, череши и сливи, както и храни с високо съдържание на разтворими фибри като печен боб, грах и леща.“ Синдром на раздразненото черво Известно още като IBS, състоянието се отразява на храносмилателната система и може да бъде много неудобно. Симптомите включват стомашни спазми, подуване на корема и запек. Д-р Аткинсън казва, че въпреки че състоянието е трае през целия живот, то може да се управлява чрез промени в начина на живот като упражнения, намаляване на приема на пикантна храна и избягване на трудно усвоима храна като боб и броколи. Преработени храни Бързата храна като бургери и пица може да е полезна за вкусовите ви рецептори, но тя не благоприятстват баланса на здравите бактерии в червата. Яденето на много преработени храни и пропускането на плодове и зеленчуци може да балансира нивата на бактериите в червата, което води до повече газове. Целиакия Ако изпускате газове по-често, отколкото смятате, и това трае дълго, д-р Аткинсън предполага, че може да имате болестта целиакия. Други симптоми включват запек, коремна болка и лошо храносмилане. Медикът казва, че болестта може да бъде \"много болезнена\" и се предизвиква от консумацията на глутен, който се намира в храни като тестени изделия, зърнени храни и хляб. Той добавя: \"Избирането на безглутенови алтернативи ще помогне за овладяване на симптомите на заболяването\".", "date": "2019.12.31", "title": "Пръцкането се оказва проблем"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/404249-%D0%BA%D0%BE%D0%BB%D0%B5%D0%BA%D1%86%D0%B8%D1%8F%D1%82%D0%B0-%D0%BE%D1%82-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B8-%D0%BD%D0%B0-%D1%84%D1%80%D0%B5%D0%B4%D0%B8-%D0%BC%D0%B5%D1%80%D0%BA%D1%8E%D1%80%D0%B8", "text": "Автоколекцията на Фреди Меркюри, култовия певец на световноизвестната група Queen, се отличава със същата харизматичност, еклектика и екстравагантност, като своя собственик. Вокалистът на една от най-великите рок групи е обичал да се намира зад волана на предимно престижни автомобили.    Daimler Limousine DS420     Когато Фреди купил тази кола, той дори нямал още шофьорска книжка. Затова музикантът в случая използвал услугите на шофьор. Тази лимузина, без съмнение, е кралска кола, тъй като моделът е бил много популярен сред европейските аристократи, включително управляващи държавите.   Lincoln Town Car     Седан, предназначен за стилни и комфортни пътувания. Фреди използвал автомобила за ежедневни пътувания по време на посещенията в Ню Йорк. Той го купил специално, за да не наема коли. Rolls-Royce Silver Shadow     Един от моделите на Rolls-Royce, който е привлякъл вниманието на Фреди Меркюри, е Silver Shadow. Той е бил собственик на тази кола до 1991 година. Тоест, почти до своята смърт. Фреди избира модел със сив салон, декориран с дърво, като в колата има аудио система с касетофон и телефон.   Range Rover Convertible     Един от най-необичайните автомобили в колекцията на музиканта е кабриолетът Range Rover, който е по-подходящ за приключения. Автомобилът, оборудван с мощен V8 двигател, е принадлежал на фирмата Spinney Music, която е част от компанията Mercury. Машината е използвана и от мениджъра на групата Queen Джим Бич.   Mercedes-Benz 420SEL     Това е един от любимите автомобили на Фреди, който той използвал ежедневно, започвайки от 1986 г. Колата била продадена няколко години след смъртта на музиканта (през 1996 г.), като тя се оказала в ръцете на небрежен човек, който не се е погрижил правилно за машината и я е оставил да гние на открито. За радост, обаче, се появил човек, който възстановил автомобила.", "date": "2019.12.31", "title": "Колекцията от автомобили на Фреди Меркюри"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/404250-%D0%B7%D0%B2%D0%B5%D0%B7%D0%B4%D0%BD%D0%B8%D1%82%D0%B5-%D1%80%D0%B0%D0%B7%D0%B4%D0%B5%D0%BB%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D1%81%D0%BF%D0%BE%D1%80%D1%82", "text": "2019 година почти си отиде, а зад гърба си остави няколко знакови раздели в спортните среди. Най-големите ни имена промениха любовния си живот, след като сложиха край на дългогодишни отношения.     Безспорно най-обсъжданата любовна драма бе тази между  Григор Димитров и поп иконата Никол Шерцингер . Те започнаха своя романс през 2016 година, но три лета по-късно бе сложен край. Според неофициалните информации Гришо и певицата приключват връзката си през февруари, а по-късно той потвърди това при пристигането си в България.     Кубрат Пулев и Андреа  бяха сочени за идеална двойка. Не се забъркваха в скандали и бяха дълги години заедно. През 2019-а обаче настъпи разрив в отношенията им. Кобрата си навлече неприятности, целувайки репортерката Джени Суши, а малко след като целият скандал приключи, се оказа, че боксьорът и певицата са разделени. Въпреки това те се подкрепят и след като вече не са заедно. Появиха се и първи спекулации с кого си лягат вече Пулев и Андреа, но двамата официално не са афиширали нови връзки.    Футболистът  Валери Божинов намери пристан при сръбкинята Биляна Дол  и сложи край на скандалните забежки. Няколко години около нападателя не се чуваше нищо за изневери и проблеми в отношенията, докато изненадващо Биляна не обяви, че не може повече да търпи да бъде унижавана от Божинов. Сръбкинята обяви в социалните мрежи проблемите на Валери...  Всяко чудо обаче за три дни. Мина известно време и Божинов успя да се извини подобаващо на Биляна, а двамата отново се събраха.      Сред шумните светски раздели попадна още една двойка спортист и певица. Става дума за  Райна и ММА боеца Валери Тюлеков . Двамата изкараха заедно година, а фолкпевицата не спираше да публикува снимки на двамата и да показва колко е щастлива. Изведнъж всичко рухна - огромен скандал, намеса на полицията и край на връзката между двамата. ", "date": "2019.12.31", "title": "Звездните раздели в българския спорт"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/404251-%D0%B3%D0%BE%D1%80%D0%B5%D1%89%D0%BE-%D0%BE%D1%82-%D0%B0%D0%B7%D0%B8%D1%8F-%D0%BD%D0%B8%D0%BA%D0%BE%D0%BB%D0%B5%D1%82%D0%B0-%D0%BF%D0%BE%D0%BA%D0%B0%D0%B7%D0%B0-%D0%BA%D0%B0%D0%BA", "text": "Николета Лозанова разтърси социалните мрежи с прелюбопитна публикация от азиатската страна Виетнам. Бившата плеймейтка, която не спира да ръси сексапил, този път показа как Николай Михайлов е сграбчил гърдите й. Горещият кадър събра над 10 хиляди харесвания само за 15 минути.  Влюбените позират пред огледалото в хотела, в който са отседнали.    за почивка по коледните и новогодишни празници, акостирайки във Виетнам.      \"Евала, Ники! Знаеш къде да бараш\", пише един от феновете им.  Всички са впечатлени от снимката, на която Лозанова и Михайлов позират разголени. ", "date": "2019.12.31", "title": "Горещо от Азия: Николета показа как..."}
