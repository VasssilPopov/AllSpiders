{"url": "http://www.classa.bg/%D1%82%D0%B5%D1%85%D0%BD%D0%BE/item/382434-%D0%BD%D0%BE%D0%B2%D0%B8%D1%82%D0%B5-%D0%B0%D0%B9%D1%84%D0%BE%D0%BD%D0%B8", "text": "11 години след неговото лансиране iPhone е най-желаният смартфон на пазара и за това има най-различни причини. И въпреки че по традиция през септември Apple обявява новите си модели умни телефони, технологичните издания и блогове вече са пълни с достатъчно достоверни слухове за това какво могат да очакват потребителите в началото на есента. По-голям или по-евтин, или и двете заедно? Това е въпросът, на който Apple е посветила своите ресурси през тази година. Есенната колекция вероятно ще включва три нови модела, един от които ще е по-голяма версия на флагмана iPhone X и в традицията на наименованията ще се нарича iPhone X Plus. Очаква се и по-евтин смартфон, който ще заеме позицията на достопочтения iPhone SE. Не че цената е била пречка за продажбите – за първото тримесечие на 2018 г. най-продаван е струващият повече от 2200 лв. iPhone X, следван от iPhone 8 и 8 Plus. Но по-евтиният модел ще разшири пазара на устройствата на американския бранд. Третият модел се очаква да притежава три задни камери, даващи му възможност да прави още по-добри фотографии. Причината е, че смартфонът с най-добри фотографски възможности към момента е Huawei P20 Pro, като основен принос за представянето му има именно комбинацията от три камери, разположени на гърба на апарата. В допълнение към леките дизайнерски промени ще бъдат използвани и нови материали, ще се добавят и нови цветове в гамата, както и подобрен процесор и дисплеи с по-висока резолюция. Напълно възможно е да бъде удължен и животът на батерията, така че да не се налага да дозареждате смартфона през деня, за да издържи по време на вечерно излизане. В същото време светът на Android продължава да се развива и да дава отговор на върховия телефон на Apple. Интерфейсът на бъдещата операционна система Android P ще се управлява с жестове, подобни на тези при iPhone X. А Samsung вече въведе при своите нови модели анимираните емотикони, които могат да носят образа на притежателя на телефона, както и възможност за лицево разпознаване за отключване на телефона. Въпреки че все още не са на нивото на iPhone, Android Р ще дава по-добри възможности за това. Върховите телефони с Android разполагат с почти съвършени камери, в някои случаи по-добри, отколкото при iPhone, и на фона на забавящите се продажби на смартфони Apple ще трябва да действа изключително иновативно, за да провокира потребителите към нови покупки. Като за начало, какво ще е наименованието на следващия флагман на Apple? Напълно вероятно е да носи името XS, завръщайки S-ката в номенклатурата на новите устройства. Но нищо чудно да е наречен Х2 или просто 11. Със сигурност тази есен ще видим наследник на малкия iPhone SE, вероятно носещ името iPhone SE2, който ще запази компактния размер, но ще има по-голям дисплей, който ще използва почти цялата предна част на апарата. Има вероятност той да загуби и основния бутон по подобие на iPhone X. Колко голям ще е по-големият модел? Според Блумбърг Apple разработва два варианта, единият от които е с 6,5-инчов OLED дисплей и ще бъде най-големият смартфон на компанията досега, а другият – с 6,1-инчов LCD екран. В тази връзка се очаква и по-големият X-модел да е с още по-висока цена, отколкото миналогодишния апарат, който излезе в САЩ с цена от $999 без данък, а в България се продава за 2199 лева. С развитието на технологията за лицево разпознаване Face ID тя може да бъде предлагана и при всички нови модели iPhone, което означава край на предния бутон. Но не бързайте да отписвате отключването с пръстов отпечатък, като е възможно сензорът да бъде вграден под дисплея, както при предлагания на китайския пазар смартфон Vivo X20 Plus UD.", "date": "2018.05.27", "title": "Новите айфони"}
{"url": "http://www.classa.bg/%D1%81%D0%B2%D1%8F%D1%82/item/382433-%D1%82%D1%80%D1%8A%D0%BC%D0%BF-%D0%BF%D0%BE%D0%B4%D0%B4%D1%8A%D1%80%D0%B6%D0%B0-%D0%BC%D0%BD%D0%BE%D0%B3%D0%BE-%D0%BF%D1%80%D0%BE%D0%B4%D1%83%D0%BA%D1%82%D0%B8%D0%B2%D0%B5%D0%BD-%D0%B4%D0%B8%D0%B0%D0%BB%D0%BE%D0%B3-%D1%81-%D0%BF%D1%85%D0%B5%D0%BD%D1%8F%D0%BD-%D0%B8-%D0%BD%D0%B5-%D0%B8%D0%B7%D0%BA%D0%BB%D1%8E%D1%87%D0%B2%D0%B0-%D1%81%D1%80%D0%B5%D1%89%D0%B0%D1%82%D0%B0-%D0%BD%D0%B0-%D0%B2%D1%8A%D1%80%D1%85%D0%B0-%D0%BD%D0%B0-12-%D1%8E%D0%BD%D0%B8", "text": "Доналд Тръмп обяви вероятното реализиране на срещата на върха с лидера на Северна Корея Ким Чен-ун, по-малко от 24 часа след като анулира тази среща, позовавайки се на враждебност от страна на Северна Корея.   \"Ние поддържаме много продуктивни преговори със Северна Корея относно възстановяването на срещата на върха, която – ако се случи, най-вероятно ще остане както е планирано, да се проведе на същата дата, на 12 юни в Сингапур \", заяви президентът на САЩ чрез Twitter. \"Ако е необходимо, датата ще бъде отложена допълнително\", добави той.   Преди няколко часа, Тръмп бе съобщил за възстановяване на дипломатическите разговори и че \"всеки играе игри\", което предполага, че срещата не е напълно изключена. Ден по-рано той изпрати писмо до Пхенян, с което официално отмени срещата на високо равнище.   Тръмп оправда това крайно решение, заради \"огромния гняв и враждебност\" в последните изявления на Пхенян, който в сряда предупреди, че ще преразгледа провеждане на планираната среща на върха с Вашингтон, ако Белият дом продължава извършването на „незаконни и скандални действия.\" Това решение, което дойде само часове след като Северна Корея взриви своя ядрен полигон Пунгйе-ри. То причини международно учудване и предизвика \"дълбоко съжаление\" в Южна Корея, пряк участник на конфликта на полуострова, импулсиращ сближаването между Пхенян и Вашингтон.", "date": "2018.05.27", "title": "Тръмп поддържа \"много продуктивен\" диалог с Пхенян и не изключва срещата на върха на 12 юни"}
{"url": "http://www.classa.bg/%D1%81%D0%B2%D1%8F%D1%82/item/382428-%D0%B1%D1%80%D0%B0%D0%B7%D0%B8%D0%BB%D1%81%D0%BA%D0%B8-%D0%B7%D0%B0%D1%82%D0%B2%D0%BE%D1%80%D0%BD%D0%B8%D0%BA-%D0%BE%D0%B6%D0%B8%D0%B2%D1%8F-%D1%81-%D0%BC%D0%B0%D1%87%D0%B5%D1%82%D0%B5,-%D0%B7%D0%B0%D0%B1%D0%B8%D1%82%D0%BE-%D0%B2-%D0%B3%D0%BB%D0%B0%D0%B2%D0%B0%D1%82%D0%B0-%D0%BC%D1%83", "text": "Затворник в Бразилия разтърси социалните мрежи, като се снима във видео с мачете, забито в главата му. Затворникът оцелява при смразяващо кръвта събитие и вече се възстановява. Според вестник Daily Mail операцията за отстраняване на хладното оръжие от черепа му, е продължила пет часа. 34-годишният Педро Ферейра вече се е върнал в килията си в бразилския затвор Barreto Campelo, разположен в град Ресифе.   Как се е появило мачете в черепа на Ферейра? Друг затворник го забива в главата му, едва на няколко сантиметра от очната ябълка.   Въпреки сериозността на удара, пострадалия мъж пристигнал в реанимацията на болница в Ресифе, в съзнание и в стабилно състояние, според лекарите и канала Globo.   На следващия ден няколко бразилски медии пуснаха изумителни снимки, в които мъжът се появява, качвайки се в камион, който да го транспортира до болницата, с шапка панама върху мачетето. Не му е била необходима помощ от пазачите.   Медиите добавиха втора част към първоначалното видео, в което се вижда спокойствието на пациента в минутите преди хирургическата намеса.   Раненият идентифицира нападателя си като Антонио да Силва, на 27 години. \"Друг затворник ми каза да отида в килията на Антонио, а когато стигнах там, ме намушкаха в главата\", казал той пред полицията.", "date": "2018.05.27", "title": "Бразилски затворник оживя с мачете, забито в главата му"}
{"url": "http://www.classa.bg/%D1%81%D0%B2%D1%8F%D1%82/item/382429-%D0%BA%D0%BE%D0%BB%D1%83%D0%BC%D0%B1%D0%B8%D1%8F-%D0%B7%D0%B0%D0%BB%D0%BE%D0%B2%D0%B8%D1%85%D0%B0-%D0%BF%D0%BE%D0%BF%D0%B0%D0%B9-,-%D0%BB%D0%B5%D0%B9%D1%82%D0%B5%D0%BD%D0%B0%D0%BD%D1%82%D1%8A%D1%82-%D0%BD%D0%B0-%D0%BF%D0%B0%D0%B1%D0%BB%D0%BE-%D0%B5%D1%81%D0%BA%D0%BE%D0%B1%D0%B0%D1%80", "text": "Бившият ръководител на наемните убийци на картела Меделин, Хон Хайро Веласкес, с псевдоним \"Попай\", е бил арестуван в петък, когато се е появил в помещенията на прокуратурата в Алпуйарас, съобщи вестник El Tiempo.   Там той е бил уведомен за два процеса срещу него, за извършване на престъпление и изнудване.   Полицейски източници обясниха, че срещу \"Попай\", съвместно с Американската агенция за борба с наркотиците (DEA), се провежда \"сериозно разследване\".   Първоначално процесът срещу него бе за заплахи, отправени в социалните мрежи, срещу последователите на кандидат-президента Густаво Петро. Главният прокурор е започнал разследване срещу \"Попай\" вследствие на жалба, подадена от сенатор Иван Сепеда, който вярва, че тези заплахи носят опасност за живота и безопасността на Петро и хората, които подкрепят кандидатурата му.   Източници от колумбийската полиция уверяват, че освен това разполагат с няколко обвинения срещу \"Попай\" за натиск и изнудвания. \"Той се опитва да възстановява активи, пари, останали в продължение на години, вече наследени или получени от членовете на семействата на наркотрафиканти. Тях е притискал и изнудвал и те са го обвинили\", казаха те.   Попай прекара 23 години в затвора в Колумбия за различни престъпления, включително за убийството на кандидата за президент Луис Карлос Галан, за бомбата в централата на ДАС и бомбата в самолета на Avianca.", "date": "2018.05.27", "title": "Колумбия: Заловиха \"Попай\", лейтенантът на Пабло Ескобар"}
{"url": "http://www.classa.bg/%D1%81%D0%B2%D1%8F%D1%82/item/382430-%D1%80%D1%83%D1%81%D0%B8%D1%8F-%D1%82%D0%B5%D1%81%D1%82%D0%B2%D0%B0-%D0%BA%D1%80%D1%83%D0%B8%D0%B7%D0%BD%D0%B8%D1%82%D0%B5-%D1%80%D0%B0%D0%BA%D0%B5%D1%82%D0%B8-%D0%BD%D0%B0-%D0%BD%D0%BE%D0%B2%D0%B8%D1%82%D0%B5-%D1%81%D0%B8-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8-%D1%81%D1%83-57-%D0%B2-%D0%BD%D0%B5%D0%B1%D0%B5%D1%82%D0%BE-%D0%BD%D0%B0-%D1%81%D0%B8%D1%80%D0%B8%D1%8F", "text": "Русия е поставила на изпитание в Сирия круизните ракети за своите нови изтребители Су-57. Това заяви министърът на отбраната на страната Сергей Шойгу, като информира, че изстрелвания и серия от други упражнения, са извършени в бойни условия.   \"За да се направи оценка в бойни условия на капацитета и на обявеното военно оборудване в развитие, тази година са извършени практически изстрелвания на крилата ракета с тактическо оперативно предназначение, от самолети Су-57\", заяви Шойгу.   „Два изтребителя пето поколение, известни в първия етап на проекта като T-50, бяха разположени в авиобазата Хмеймим (Сирия) в края на февруари, където извършиха упражнения, които включваха също тестове на техните радари и системи бойна електроника. Тези тестове бяха проведени в продължение на два дни и приключиха успешно\", отбеляза министърът.   \"Специалната операция в Сирия бе важен тест за Авиокосмическите ни сили\", заяви Шойгу, като посочи, че въз основа на този опит са модернизирани 11 типа самолети и хеликоптери и продължава анализирането на данни за над 60 вида военно оборудване.   Сред тях е X-59MK2, което според видеото, публикувано от Министерството на отбраната, вероятно съответства на круизна ракета, изстреляна от Су-57. Споменатата прецизна ракета има инфрачервен търсач, който позволява да достигне движещи се обекти и да пренастрои целите си в реално време.", "date": "2018.05.27", "title": "Русия тества круизните ракети на новите си изтребители Су-57 в небето на Сирия"}
{"url": "http://www.classa.bg/%D1%81%D0%B2%D1%8F%D1%82/item/382431-%D0%BF%D0%BE%D1%8F%D0%B2%D0%B8-%D1%81%D0%B5-%D0%B4%D0%B2%D0%B8%D0%B6%D0%B5%D0%BD%D0%B8%D0%B5-%D0%BF%D1%80%D0%BE%D1%82%D0%B8%D0%B2-%E2%80%9E%D0%BA%D0%BE%D0%BB%D0%BE%D0%BD%D0%B8%D0%B7%D0%B0%D1%86%D0%B8%D1%8F%D1%82%D0%B0%E2%80%9C-%D0%BD%D0%B0-%D0%BA%D0%BE%D1%81%D0%BC%D0%BE%D1%81%D0%B0", "text": "Последните частни инициативи в космическите изследвания и историята на пътуването в Космоса, рисуват портрет на неравенство на социалните класи, маргинализация и потисничество на малцинствата. Това отчасти се дължи на неподходящ избор на думи за темата, заявиха няколко експерти пред Нюзуик, като отбелязаха, че проблемът започва с термини като \"колонизация\".   \"Историята на колониализма ни е научила, че няма демократичен начин за колонизиране на чужди земи\", каза Зулейка Зевайос, социолог от университета Суинбърн в Австралия. \"Става въпрос за печалба, а печалбата винаги маргинализира малцинствата\". Тя подчерта, че последиците от прилагането на тази концепция са доказателство, че \"езикът оформя нашата социална реалност\".   Робърт Зубрин, основател на „Марс общество\", група посветена на популяризирането на идеята за заселването на хора на тази планета, предпочита да използва думата \"селение\", вместо \"колония\", термин, който поради своят империалистически нюанс, е бил елиминиран от речника на американските правителствени агенции, включително NASA.", "date": "2018.05.27", "title": "Появи се движение против „колонизацията“ на Космоса"}
{"url": "http://www.classa.bg/%D1%81%D0%B2%D1%8F%D1%82/item/382432-%D0%BF%D1%83%D1%82%D0%B8%D0%BD-%D0%BD%D0%B0%D1%81%D1%82%D0%BE%D1%8F%D0%B2%D0%B0-%D0%B7%D0%B0%D0%BF%D0%B0%D0%B4%D1%8A%D1%82-%D0%B4%D0%B0-%D0%BD%D0%B5-%D0%BF%D1%80%D0%B5%D1%81%D0%B8%D1%87%D0%B0-%D1%87%D0%B5%D1%80%D0%B2%D0%B5%D0%BD%D0%B0%D1%82%D0%B0-%D0%BB%D0%B8%D0%BD%D0%B8%D1%8F-%D0%B2-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D1%81-%D1%80%D1%83%D1%81%D0%B8%D1%8F", "text": "\"Не стига, че НАТО е достигнал до границите ни, а ние също подозираме, че утре може да включат и Украйна и да разположат там системи за противоракетна отбрана и радари. Има ограничения, ако ме разбирате, не може да се преминава червената линия\", каза руският президент Владимир Путин на среща с журналисти на Международния икономически форум в Санкт Петербург. \"Ние също уважаваме своите интереси\", добави руският лидер, цитиран от агенцията ТАСС.   Путин съжали, че Русия е обвинявана \"за всички проблеми\", като се позова на обвиненията в кибератаки и предполагаемата намеса на Русия в американските избори. \"Говорим за вътрешни процеси във всяка страна, с които нямаме абсолютно нищо общо\", каза Путин.   \"Има явно намерение да ни обвиняват за всичко, а това е обратен и вредоносен подход, който подкопава международните отношения\", допълни руският президент.   Путин също така посочи, че няма значителни промени в отношенията му с американския лидер Доналд Тръмп. \"Що се отнася до отношенията ми с президента на САЩ, те не са се подобрили, нито са се влошили. Ние практически нямаме почти никакъв пряк диалог\", заяви руският държавен глава. Той каза, че ситуацията се дължи на конфликта между представители на американския елит и изрази надеждата, че в бъдеще, необходимостта от развитие на руско-американски диалог, ще доведе страните до масата за преговори.", "date": "2018.05.27", "title": "Путин настоява Западът да не пресича \"червената линия\" в отношенията с Русия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382425-%D0%BF%D0%BE%D1%87%D0%B8%D0%BD%D0%B0-%D1%81%D0%B2%D0%B5%D1%82%D0%BB%D0%B8%D0%BD-%D1%80%D1%83%D1%81%D0%B5%D0%B2", "text": "      Академикът е издъхнал тази сутрин в дома си, час преди да се появи новината за неговата кончина.   Тялото му е открито от негов близък роднина, който е отишъл да го види. Към момента няма официална информация за причините, довели до кончината му.     Светлин Русев е роден е на 14 юни 1933 г. в плевенското село Върбица. Завършва живопис в ВИИИ „Н. Павлович“ през 1959 г. при проф. Дечко Узунов. Член на БКП от 1971 г.     Преподава във ВИИИ „Н. Павлович“ – професор (1975). Председател на Съюза на българските художници в периода 1973 – 1985 г. Между 1982 и 1984 г. е първи заместник-председател на Комитета за култура. От 1985 до 1988 г. е директор на Националната художествена галерия.     Светлин Русев е народен представител в редица Народни събрания до 1989 г. и с листата на БСП в Седмото велико народно събрание през 1990 г. По това време е член на Висшия съвет на БСП.   Действителен член (академик) на Българската академия на науките от 2003 г. Почетен доктор на Шуменския университет. Член-кореспондент на Академията за изящни изкуства в Берлин (1983). Почетен председател на АИАП в Париж (1982). Почетен член на „Ника-Кай“, Япония (1984). Почетен член на „Кюнстлерхаус“, Виена (1985).   Светлин Русев е носител на много награди за изкуство, между които голямата награда на Съюза на българските художници (1986), награда „Владимир Димитров – Майстора“ (1987), на името на Кирил Петров (1988), награда за портрет Радом – Полша, награда „Габриел Оливие“ – Монако. Удостоен е с държавно звание Народен художник. Носител е и на държавната награда „Паисий Хилендарски“.   Работи като живописец и монументалист. От 1961 г. участва в общи художествени изложби и в представителни изложби на българското изобразително изкуство в чужбина.   Самостоятелни изложби в София (1963, 1967, 1973, 1977, 1980, 1982, 1986) и в чужбина: Москва, Ленинград, Мексико, Будапеща, Варшава, Букурещ, Берлин, Виена.   Негови творби са изложени в Национална художествена галерия в София и са част от много художествени галерии и частни колекции в България и чужбина.", "date": "2018.05.27", "title": "Почина Светлин Русев"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382426-%D0%B4%D0%B0%D0%BD%D1%81-%D1%89%D0%B5-%D0%B2%D0%BD%D0%B5%D0%B4%D1%80%D1%8F%D0%B2%D0%B0-%D1%82%D0%B0%D0%B9%D0%BD%D0%B8-%D0%B0%D0%B3%D0%B5%D0%BD%D1%82%D0%B8-%D0%B2%D1%8A%D0%B2-%D1%84%D0%B8%D1%80%D0%BC%D0%B8-%D0%B8-%D0%B8%D0%BD%D1%81%D1%82%D0%B8%D1%82%D1%83%D1%86%D0%B8%D0%B8-%D0%B1%D0%B5%D0%B7-%D0%B7%D0%BD%D0%B0%D0%BD%D0%B8%D0%B5%D1%82%D0%BE-%D0%BD%D0%B0-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D1%86%D0%B8%D1%82%D0%B5", "text": "    Тайни агенти на Държавна агенция “Национална сигурност” (ДАНС) ще бъдат внедрявани в институции и фирми без знанието на ръководствата на въпросните фирми. Шпионите ще могат да влизат и в ролята на адвокати, художници, счетоводители и други, упражняващи свободни професии. Това предвиждат промени в Правилника за прилагане на Закона за ДАНС, публикувани на сайта за обществени консултации strategy.bg, цитирани от “Дневник”.   Основният аргумент за предлаганите промени са последните изменения в антикорупционния закон, с които специализираната дирекция в ДАНС за противодействие на корупцията по високите етажи на властта бе включена в новия мегаорган – Комисията за противодействие на корупцията и отнемане на незаконно придобито имущество (КПКОНПИ), оглавявана от Пламен Георгиев.   Покрай тази промяна обаче са предложени и изменения, свързани с агентите под прикритие. Сегашната уредба гласи, че дейността на прикритие се осъществява в държавни органи, организации, както и в юридически лица. Предлаганите изменения предвиждат по-широко поле за разгръщане на тайна агентура: “при изпълнение на служебните си задължения служителите на агенцията могат да заемат длъжности на прикритие в държавната администрация, юридически лица, граждански дружества и като лица, упражняващи свободни професии.”   Сегашната регламентация изисква агентите под прикритие да са само преминалите първоначална професионална подготовка и притежаващи разрешение за достъп до класифицирана информация. Тези две изисквания се предлага да отпаднат и на практика всеки агент на ДАНС да може да става “под прикритие”.   И може би най-съществената промяна, свързана с тайните агенти, е, че в сегашната уредба се изисква разрешение и участие на ръководителя, в чиято структура ще бъдат внедрени те – “служителите на агенцията се назначават на прикритие по служебно или по трудово правоотношение от съответния ръководител на държавен орган, съответно от управителния орган на организацията или юридическото лице, по искане на председателя при спазване разпоредбите на Закона за държавния служител, Кодекса на труда или съответния специален закон”. Проектът за промяна обаче предвижда просто “служители на агенцията се назначават на прикритие по начин, който не застрашава прикритието от разкриване”.   “Констатираната липса на правна възможност за организиране на прикритие в структури без съгласието на съответния ръководител може да създаде затруднения и пречки за своевременното придобиване на информация, необходима за защита от посегателства, насочени срещу националната сигурност, особено в повишената и отчетена в световен мащаб опасност от терористични атаки и повишена активност на разузнавателните служби на държави от т.нар. трети свят”, се казва в мотивите на предлаганите промени, подписани от премиера Бойко Борисов след предложение на председателя на ДАНС.     Предлага се и ясно да се предвиди и че служителите на прикритие имат право на отпуски при условията и в размерите, предвидени за длъжността, на която са назначени.", "date": "2018.05.27", "title": "ДАНС ще внедрява тайни агенти във фирми и институции без знанието на собствениците"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382427-%D0%BE%D1%82-1-%D1%8E%D0%BB%D0%B8-%D0%BF%D0%B0%D1%80%D0%BD%D0%BE%D1%82%D0%BE-%D1%81%D0%BA%D0%B0%D1%87%D0%B0-%D1%81-%D1%86%D0%B5%D0%BB%D0%B8-10", "text": "Oт 1 юли абонатите на топлофикацията в София ще плащат с около една десета по-скъпо за топлата вода и парното, сочат предварителните изчисления.   Така от 1 юли столичните абонати може да плащат близо 106 лв. за мегават час с ДДС вместо досегашните 95,98 лв с ДДС. Причината на вдигането на цената на топлинната енергия е скокът на природния газ.   Главният доставчик на синьото гориво „Булгаргаз“ е поискал от средата на годината цената да се вдигне от 352,65 лв. за 1000 куб. м на 418,59 лв. или с около една пета, което е обусловено от по-скъпите доставки, идващи от руския „Газпром“.   Братушките се оправдават с поскъпването на петрола на международните пазари, чиито цени влияят, макар и с известно закъснение, на стойността на природния газ, внасян в България.   Според енергийния експерт проф. Атанас Тасев от по-чувствително поскъпване на парното и топлата вода в София и другите по-големи градове ни спасява единствено субсидирането на производството на електроенергия от топлофикациите, която се изкупува на преференциални цени, а те от своя страна се субсидират от всички абонати на ерепетата.   Малко над 100 лв. за мегаватчас с ДДС може да достигне и цената на парното и топлата вода и във Варна заради по-скъпия природен газ.   Около трицифрената сума за единица консумирана енергия може да достигне и стойността на централното отопление във Враца.   Във Велико Търново обаче луксът да имат парно и топла вода от местния тец ще им струва по около 114 кинта на мегаватчас.   С около 5 лева над стотарката най-вероятно ще е цената на мегаватчас в Русе, а за абонатите на топлофикацията в Разград ще е почти 99 лв. за единица консумирана топлинна енергия.   Най-ниска цена от около 82 лв. за МВтч се очаква да бъде цената за абонатите в Бургас след прогнозираното поскъпване на топлото с десетина на сто.   Когато няма авария, парното и топлата вода в Перник също ще са под стотарка за единица консумирана енергия. След 1 юли абонатите в миньорския град ще плащат по 91,90 лв. за МВтч с ДДС, съобщава “Монитор”   В Пловдив от средата на годината вероятно стойността ще бъде около 105 лв. На мегаватчас. Въпросната цена обаче е доста по-ниска, отколкото очакваната в Разград от почти 130 лв. с ДДС за МВтч.     Първоначалните прогнози за поскъпването на тока са за стойности около 2%, сочат предварителни разчети на КЕВР. Според тях увеличението за клиентите на ЧЕЗ ще е с 1,7%, за тези на ЕВН – 1,81%, а за клиентите на Енерго Про – с 2,6 на сто. Окончателното решение с колко ще поскъпне токът ще бъде взето след обществено обсъждане след около месец.", "date": "2018.05.27", "title": "От 1 юли парното скача с цели 10%"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382421-%D1%81%D0%B2-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D1%82%D0%B5%D1%80%D0%B0%D0%BF%D0%BE%D0%BD%D1%82-%D1%81%D0%B0%D1%80%D0%B4%D0%B8%D0%BA%D0%B8%D0%B9%D1%81%D0%BA%D0%B8", "text": "    По времето на римския император Деций (249-251 г.), подбудителят на осмото повсеместно гонение срещу християните, Валериан заемал висока служба и бил не само снизходителен, но дори и благосклонен към последователите на Христа.   (263-339) пише:   ”Целият му дом е пълен с християни, една Божия община”. Обаче борбата му с опозиционните елементи го подтикнала към едно гонение, което се изявило като особено жестоко, и било съпроводено с два последователни едикта (от 257 и 258 година).   Жертва на втория едикт, предвиждащ смъртно наказание за духовните лица, които откажат да признаят римската държавна религия, станал свещеномъченик Терапонт, епископ на някогашната Лидийска столица град Сарди, който се намирал на североизток от Ефес, и от 133 г. пр. Хр. влизал в състава на римската провинция Мала Азия.   Св. Терапонт успешно разпространявал християнството и затова бил най-жестоко изтезаван от местния управител Юлиан. Той бил затварян и подлаган на глад и жажда, воден в тежки окови до градовете Синаон Фригийски и Анкира Галатийска. Когато стигнали до реката Асталин привързали съблечения страдалец за четири кола на земята и го били жестоко, докато се показали костите му и земята се напоила с невинната му кръв. Сухите колове покарали вейки, от листата на които болните получават изцеление. На 27 май 259 година св. мъченик Терапонт бил посечен с меч.    ", "date": "2018.05.27", "title": "Св. свещеномъченик Терапонт Сардикийски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382422-27-%D0%BC%D0%B0%D0%B9,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1328 г. - Филип VI, първи представител на династията Валоа, става крал на Франция.     1703 г. - Руският цар Петър Велики основава Санкт Петербург.   1717 г. - Нова Гранада става самостоятелно вицекралство на Испания.   1850 г. - Населението в Белоградчишко се вдига на въстание, прераснало в цяла Северозападна България и известно като Видинско въстание.   1866 г. - В Букурещ е създаден Таен български централен комитет (ТБЦК), приемник на който по-късно става БРЦК.   1870 г. - Васил Левски преминава от Румъния в България със задачата да създаде мрежа от местни революционни комитети.     1925 г. - Извършена е последната публична екзекуция в Европа - обесване на извършителите на атентата в катедралата „Св. Крал\" Марко Фридман, Петър Задгорски и Георги Коев.   1937 г. - Пуснат е в експлоатация мостът Голдън Гейт в Сан Франциско.   1940 г. - Втората световна война: При клането при Па дьо Кале са убити 97 британски войници от части на 3-та СС дивизия Тотенкопф.   1941 г. - Втората световна война: След постъпки на властта в София от немските лагери са освободени около 12 700 македонски българи - военнопленници.   1941 г. - Втората световна война: Британската военна флота потапя в Северно море германския линеен кораб Бисмарк.   1942 г. - Втората световна война - в Прага в 10:32 ч. се извършва атентат срещу СС обергрупенфюрерър Райнхард Хайдрих.   1943 г. - Втората световна война: Създаден е Национален фронт на съпротивата във Франция.   1949 г. - Официално е създадена Японската асоциация по карате.   1950 г. - Американският певец Франк Синатра за първи път се представя в телевизионно предаване.   1960 г. - Демократичното правителство в Турция е свалено чрез военен преврат.   1971 г. - Със заповед №9-4 на Министерството на народната просвета в град Бургас е открита Природоматематическа гимназия \"Академик Никола Обрешков\".   1974 г. - Жак Ширак е избран за министър-председател на Франция.   1985 г. - В Рим започва процес за съучастие в атентата срещу Йоан Павел II на Сергей Антонов и задочно - на Тодор Айвазов и Жельо Василев.   1993 г. - СДС внася вот на недоверие на правителството на Любен Беров, но парламентът го отхвърля.   1999 г. - Карла дел Понте, главен обвинител на Международния наказателен трибунал за бивша Югославия в Хага, повдига обвинение срещу Слободан Милошевич за военни престъпления и престъпления срещу човечеството, извършени в Косово.   2009 г. - В Рим се играе Финала на Европейската купа на шампионите по футбол. ФК Барселона побеждава ФК Манчестър Юнайтед с 2:0 с голове на Самюел Ето'о и Лионел Меси.   2010 г. - Състои се втори полуфинал на песенния конкурс Евровизия 2010.        ", "date": "2018.05.27", "title": "27 май, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382423-%D1%8F%D0%B4%D1%80%D0%B5%D0%BD%D0%B0-%D1%81%D1%83%D0%BF%D0%B0-%D0%B7%D0%B0-%D0%B4%D0%B5%D0%B1%D0%B8%D0%BB%D0%B8", "text": "Тя беше сготвена и сервирана вчера от любимата (дез)информационна групировка на фондация “ ”  и, на практика подхлъзва матряла, че предстои да се превърнем в Австрия на Балканите, но всъщност … вижте:         Ето я благата вест:           Цифровите маркери в скобите ги поставих аз, за да усетите степента на радиоактивност и горещина на поднесената супа.  Коментираме!   1 –  Не е посочено разстоянието до Виена (40 км по права линия) и факта, че АЕЦ-а не просто лежи на брега на река Дунав, а че същата река минава и през столицата на Австрия. Ключовият “пропуск” е, че във Виена е разположена и щабквартирата на световната ядрена мафия, прикрита под името Международна агенция по атомна енергия (МААЕ), подчинена само и единствено на СС на ООН. Това е и причина №1 вече построената АЕЦ никога да не заработи.   2 –  В гьола край Белене вече са “потънали” много повече от 1 милиард евро и тепърва има да потъват още, макар в крайна сметка никога да не се построи не само АЕЦ, а даже и музей. Пак небрежен “пропуск”?   3 –  Посочена е годината на завършването на обекта и последвалата го съдба, но е “пропуснато” да се отбележи, кога е стартирало изграждането му!!! А то започва през месец Април 1972-ра година. Предния месец Март 1972-ра г., в САЩ се случва събитие, което поставя началото на серията … Чернобил, Фукушима, … и т.н. Докато ядрената мафия разбере и прецени, какво точно се е случило и какви са последствията изминават години, за да се стигне до 1978-ма, когато австрийската АЕЦ вече е готова, но ако бъде пусната и последва съдбата на американската АЕЦ (от Март 1972-ра) на щабквартирата на ядрената мафия ще и се наложи спешно да бяга от Виена??? От Виена или от любимия си “мирен” атом ще бяга е все тая?   Ако не се сещате, какво се е случило през Март 1972-ра в САЩ попитайте фондация “ “, защо дава милиони на “български медии”, за да ни сервират престъплението в Австрия, като лекарство за България?   Ако аз ви кажа всичко НЯМА ДА ПОЛУЧА НИЩО, както това се случва вече ОСЕМ ГОДИНИ, но това също не вълнува никой. За това предпочитам да стоя от страни и да гледам, как ще се строи … музей на дебилизма.    ", "date": "2018.05.27", "title": "Ядрена супа за дебили"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382424-%D1%81%D0%B5%D0%BA%D1%80%D0%B5%D1%82%D0%B5%D0%BD-%D0%B4%D0%BE%D0%BA%D0%BB%D0%B0%D0%B4-%D0%B4%D0%BE-%D1%82-%D0%B6%D0%B8%D0%B2%D0%BA%D0%BE%D0%B2-%D0%B2%D0%BE%D0%B4%D0%B0%D1%82%D0%B0-%D0%B2-%D1%8F%D0%B7-%E2%80%9C%D0%B8%D1%81%D0%BA%D1%8A%D1%80%E2%80%9D-%D0%BD%D0%B5-%D1%81%D1%82%D0%B0%D0%B2%D0%B0-%D0%B7%D0%B0-%D0%BF%D0%B8%D0%B5%D0%BD%D0%B5", "text": "Възможно е скандалното изказване на народния представител Таско Ерменков, че водата в София е отровена, да е било провокирано от поверителна информация, до която той е имал достъп в миналото.   Има голяма вероятност червеният депутат навремето, докато е бил капитан от Държавна сигурност, да е чел някои служебни бюлетини, в които има данни за отравяне на питейната вода на столицата.   И наистина, в средата на 70-те години на ХХ век водата, която се влива в яз. “Искър”, е била недопустимо замърсена. Това става ясно от таен доклад до Тодор Живков от 1975 г., с който “168 часа” разполага.   Оказва се, че преди 43 години, без да знаят,  софиянци са пиели некачествена вода, която е била опасна за здравето им. Причината е, че в онези години не е имало съоръжения за пречистване на отпадните води от околните селища, като главният замърсител е град Самоков.     Ситуацията е описана в доклад от проверка на Комитета за държавен и народен контрол, предназначен само за вътрешна информация на Тодор Живков. Той носи гриф “за служебно ползване” и е подписан от министър Нинко Стефанов, началник на този най-висш контролен орган.   “Изливането на непречистени фекални води в близост до големите градове е довело до създаване на източници на зловоние и зарази. Вследствие силното замърсяване на водните течения сериозно са влошавани качествата и на питейните води, което създава опасност от развитието на епидемични заболявания. Характерен е случаят с водите на р. Искър, които при вливането им в яз. “Искър” по проекта за категоризация трябва да бъдат І I категория, т. е. годни за пиене, а всъщност са недопустимо замърсени  и са в IІV категория.”   Видно от данните, най-големият ни язовир през онези години изобщо не е изключение в това отношение. Трагично е било състоянието и на другите значими водни басейни в страната.   “Състоянието на водните ресурси у нас е много тревожно”, констатират проверяващите в информацията, предназначена само за “вътрешно ползване” и адресирана лично до Живков. – В реките Огоста, Русенски Лом, Арда, Места, Струма и други по цялата им наблюдавана дължина концентрацията на вредни вещества продължава да надвишава многократно допустимите норми.”   В документа аргументирано се посочва и голямото изоставане на България в това отношение дори спрямо останалите социалистически страни:   „Ежегодно се увеличава и обемът на изпуснатите във водоприемниците непречистени води … По отношение на замърсяването на водните ресурси България се намира в най-неблагоприятно положение в сравнение с останалите страни от СИВ. Процентът на пречистените отпадъчни води в УНР е 59,2%, в ПНР – 58,5%, в ЧССР – 47,6 %, а у нас едва 19,6 %. „   Освен това, според информацията, предназначена само за Живков, около 25% от площите с изградени напоителни системи се поливат със замърсена вода, а вследствие на недопустимата концентрация на  вредни вещества във водоизточниците  за поливане е нарушена структурата на стотици хиляди декари обработваема земя.   “Прогресивното замърсяване на водите на нашето Черноморие от промишлеността и населените места крие сериозна опасност от компрометиране на черноморските ни курорти”, е записано още в документа. В него са дадени и много конкретни примери, които очертават истинско екологично бедствие.   По принцип през цялото време на соца, въпреки мащабното промишлено строителство, на много малко места са изградени пречиствателни станции.   “Понастоящем от 1310 по-големи източници на замърсяване на водите само 187 имат изградени и  функциониращи нормално пречиствателни станции.   От предприятията на Министерството на химическата промишленост 88% са без изградени или с нефункциониращи нормално пречиствателни станции, които изливат денонощно 1043 хил. куб. м силно замърсени води с химикали, бои, препарати и др. Например ХЗ “К. Маркс” – Девня, изпуска от цех “Поливинилхлорид” хлорни йони 380 пъти над норматива и от цех “Живачна електролиза” – живак 2325 пъти повече. В системата на Министерството на земеделието и хранителната промишленост 92,5% от обектите са без пречиствателни съоръжения, в резултат на което се изпускат в денонощие 531 хил. куб. м замърсени с органически вещества води.”    ", "date": "2018.05.27", "title": "Секретен доклад до Т. Живков: Водата в яз. “Искър” не става за пиене"}
{"url": "http://www.classa.bg/%D1%81%D0%B2%D1%8F%D1%82/item/382416-%D0%B0%D1%8F%D1%82%D0%BE%D0%BB%D0%B0%D1%85-%D1%85%D0%B0%D0%BC%D0%B5%D0%BD%D0%B5%D0%B9-%D0%B7%D0%B0%D0%BF%D0%BB%D0%B0%D1%88%D0%B8-%D0%B5%D1%81", "text": "В своята последна реч аятолах Али Хаменей отправи остра критика срещу САЩ и постави на ЕС седем условия, за да се придържа Иран занапред към ядреното споразумение. Само че Техеран е в много неизгодна позиция.             От последната реч на аятолах Али Хаменей, духовния водач на ислямската република Иран, в съзнанието остава само едно изречение: \"САЩ просто отново ще загубят, както известната котка от филма Том и Джери. Ние не се съмняваме дори за секунда, че врагът ще бъде победен. И всеки, който познава учението на исляма, знае това\".   Али Хаменей и преди се е позовавал на американския анимационен филм за Том и Джери, за да илюстрира слабостта на САЩ. Том е котката, която така и не успява да хване мишката Джери - въпреки огромните си усилия.     На среща с бившия ирански президент Махмуд Ахмадинеджад преди седем години Али Хаменей заяви: \"Като погледнем Америка, неволно се сещаме за котката Том. Много акционизъм, много шум, много усилия, но резултатът остава под собствените очаквания и тези на зрителите. Всичко зависи от това колко си хитър\".   Иран е в неизгодна позиция   И наистина. С хитрост и лукавост Иран успяваше дълго време да заобикаля санкциите. Но този нечестен петролен, стоков и финансов бизнес доведе до неимоверна корупция в иранската икономика. В крайна сметка обаче \"рекетьорските санкции\", както дословно се изрази Али Хаменей, доведоха до това Иран да обяви готовност за прекратяване на своята ядрена програма.   Човек не бива да взема насериозно новата препратка на Али Хаменей към филма Том и Джери и прогнозата му за скорошното \"поражение\" на САЩ. Не бива да се вземат насериозно и \"седемте условия\", които Хаменей постави на ЕС, за да продължи Иран да се придържа към ядреното споразумение. На практика те няма да имат никакви последствия, въпреки че прозвучаха като отхвърляне на по-нататъшни преговори с ЕС. Тъкмо напротив - иранските преговарящи ще направят всичко възможно, за да получат поне принципни гаранции от европейците.   От гледна точка на вътрешнополитическите трудности, Иран не може да отхвърли предложенията за преговори и да заплаши с подновяване на обогатяването на уран. Али Хаменей може да си говори остро и да поставя условия, които изглеждат неизпълними. Това обаче няма да промени нищо.   Със своето последно изказване духовният водач на Ислямска Република Иран постига само едно нещо: той усложнява живота на хора като върховната представителка на ЕС за външната политика Федерика Могерини и улеснява живота на хора като Доналд Тръмп. По всяка вероятност Али Хаменей ще се опита да излезе от тази ситуация като произнесе скоро нова реч, в която отново ще каже, че понякога е по-добре да отстъпиш, за да триумфираш накрая.   Истории за котки и мишки   Иранското правителство няма да получи подходящото вдъхновение от анимационния филм за котката Том и мишката Джери. Ако пък иска, подобно на духовния водач, непременно да се придържа към котешки истории, му препоръчвам приказката \"Мишката и котката\" на Обейд Закани от Персийското средновековие. В тази история мишките героично се възправят срещу една котка. Накрая обаче котката ги изяжда.", "date": "2018.05.27", "title": "Аятолах Хаменей заплаши ЕС"}
{"url": "http://www.classa.bg/%D1%81%D0%B2%D1%8F%D1%82/item/382417-%D1%81%D1%8A%D1%80%D0%B1%D0%B8,-%D0%B0%D0%BB%D0%B1%D0%B0%D0%BD%D1%86%D0%B8,-%D0%B1%D0%BE%D1%81%D0%BD%D0%B5%D0%BD%D1%86%D0%B8-%D0%BD%D0%B5-%D0%B8%D1%81%D0%BA%D0%B0%D0%BC%D0%B5-%D0%B2-%D0%B5%D1%81", "text": "\"Ние ще мием мръсните чинии на ЕС\", \"Отсега сме европейци втора класа\", \"Цял свят знае, че не сме за ЕС\": стотици сърби, босненци, албанци реагират на статия на ДВ, цитираща коментари на германци за разширяването на ЕС.             Какво става, когато някой преведе на хората от Западните Балкани коментарите на германски читатели относно планираното разширяване на ЕС? Отговорът гласи: получава се вълна от отговори. Точно това се случи след като Дойче Веле обобщи и преведе мненията на германските юзъри, публикувани в новинарския сайт на германската обществено-правна телевизия АРД, по въпроса за приемането на Западните Балкани в ЕС. Поводът бе срещата на върха в София ЕС-Западни Балкани. От общо 49 коментара на германци под публикация по темата в www.tagesschau.de нямаше нито един, който да оценява положително преимането на страните от Западните Балкани. Тъкмо напротив. Юзърът Adeberg например бе написал следното: \"Европейският влак продължава пътуването си. Следваща спирка - Западните Балкани. А билетите плаща германският гражданин.\"   Сърби: \"Ние ще мием мръсните чинии в ЕС\"   Редакцията на радио Б92 в Сърбия, което е една от най-популярните радиостанции с над 1,5 милиона юзъри, публикува статията на Дойче Веле на своя сайт. В продължение на два дни това беше най-коментираната публикация. И отново коментарите бяха изключително негативни. Така например юзърът srrrrrrrrrrdjan пише: \"Германия получава много повече от ЕС, отколкото дава. Именно по тази причина в цяла Европа се засилва влиянието на популистките партии, които призовават за съпротива срещу германските икономически и политически хищнически нокти. Германците помагат за развитието на Сърбия и Балканите, но не защото се чувстват свързани с нас, а защото искат да разширят влиянието си в нашите страни и да увеличат доходите си.\"     \"Ние не искаме в ЕС! И те - германците - не искат да ни пуснат\", пише юзърът 4Европеец в коментара си за най-четения сръбски новинарски сайт Блиц, който също публикува статията на Дойче Веле. А юзърът Боки пише следното: \"Нашите политици действат така, сякаш Европа е един голям банкет с много пиене и ядене. Но келнерите отдвана вече нe сервират допълнително. Първите вече получиха най-доброто, а Хърватия, България и Румъния обират трохите, защото закъсняха. Ние ще бъдем приети, за да събираме и мием мръсните чинии\". Юзърът Вида пък проявява разбиране за негативните коментари на германските юзъри. \"Ако бях германец, и аз щях да коментирам ситуацията по следния начин: Германците се дистанцират от нови, потенциално слаби членове.\" Читателят на Блиц Пера пише: \"Сърбите не искат да влязат в ЕС. Те и сега са по-добре. Защо им трябва да емигрират легално, за да работят в Германия или Франция, след като им е по-добре да работят на черно?\"   Юзърът Сви то знамо пише: \"На цял свят е ясно, че ние не сме за там. Само нашият диктатор (юзърът визира сръбския президент Александър Вучич) не иска да го разбере.\" Иван прави следното предложение: \"Нищо не може да се направи, след като не ни искат. Тогава трябва да позвъним на Путин и да му предложим да разположи балистични ракети на наша територия.\"   Черногорци: \"Още отсега сме европейци втора класа\"   Материалът на Дойче Веле, който бе озаглавен \"Кой иска в ЕС?\", беше публикуван и във \"Vijesti\", най-популярния сайт в Черна гора. Под него четем коментара на Мрдало: \"От текста става ясно, че още отсега ни смятат за европейски граждани втора класа. А CRNOGORCI му отговаря: \"Нашият президент (Мило Джуканович) затова е тук, за да разсее техния скептицизъм. А що се отнася до германците - това са хора, които до обяд мразят себе си, а след обяд мразят целия свят.\" Юзърът Cheese е сигурен, че \"до 2025 година ЕС ще колабира или ще се свие до своите фискално консолидирани членове. Очевидно е, че идва краят на ЕС!\"   След срещата в София редакторът на Дойче Веле Кристоф Хаселбах заяви, че е \"илюзия, Западните Балкани да станат членове на ЕС. На страницата във Фейсбук на албанската редакция на Дойче Веле, която е посещавана от юзъри от Албания, Македония и Косово, един потребител с инициали Ц.Б. отговаря: \"Това не е илюзия. Милиони хора от Западните Балкани вече живеят в ЕС.\" Читател с инициалите Е.С. пък смята, че \"освен Германия и Франция, никоя европейска страна не заслужава да бъде член на ЕС.\" Юзърът К.Л. споделя резервите на много граждани на страните от Западните Балкани: \"Ние не бива да влизаме в ЕС, защото не сме конкурентоспособни. Присъединяването ни към ЕС ще бъде още по-лошо за нас, защото ще загубим и малкото независимост, която имаме сега.\"   Босненци: \"Европейците предпочитат бежанци без документи\"   В Босна и Херцеговина публикацията на Дойче Веле беше препечатана в сайта Nezavisne novine (\"Независими новини\"). Потребителят Dekan пише под нея: \"Ние пък не искаме повече ислямски фундаменталисти.\" В профила на босненската редакция на Дойче Веле във Фейсбук изпъква коментарът на един потребител с инициали Р.К.: \"Окей! Те не искат Западните Балкани. Това си е тяхно право. Защо обаче се възмущават и крещят до небесата срещу влиянието на Русия, Турция или Китай?\" Потребителят И.С. е сигурен, че \"европейците никога не са се интересували от нас. С изключение на това: когато става дума за работна ръка.\" М.У. пък задава следния въпрос: \"Европейците могат да си позволят Хърватия, Гърция, България, Унгария и Полша. Те по-добри ли са от нас?\" М.Л. коментира скептично: \"Колко проблематични са Западните Балкани за ЕС показва фактът, че европейците са по-склонни да приемат милиони бежанци от Африка, Близкия изток и други страни без паспорти и документи вместо тукашните хора.\"", "date": "2018.05.27", "title": "Сърби, албанци, босненци: \"Не искаме в ЕС!\""}
{"url": "http://www.classa.bg/%D1%81%D0%B2%D1%8F%D1%82/item/382418-%D0%B2%D0%BE%D0%B9%D0%BD%D0%B0-%D0%BD%D0%B0-%D0%BC%D1%8A%D1%81%D0%BA-%D1%81-%D0%BC%D0%B5%D0%B4%D0%B8%D0%B8%D1%82%D0%B5", "text": "  \"Двуличието в стил \"Аз съм по-голям светец от теб\" на големите медийни компании, които претендират да казват истината, но публикуват само толкова, колкото да захаросат лъжите, е причината обществеността вече да не ги уважава\", написа Мъск в Twitter, с линк към публикация на уебсайта Electrek.   Авторът на статията критикуваше новинарското отразяване на последните катастрофи с автомобили на Tesla и забавянето на производството на Model 3, като го наричаше \"маниакално\" и твърдеше, че се наблюдава \"ръст на подвеждащите новини с кликбейт-заглавия\".     Мъск продължи с многочасова тирада, в която твърдеше, че журналистите пишат негативни статии за Tesla, за да постигнат \"максимум кликове\" и да \"спечелят долари за реклама, за да не бъдат уволнени. Обвини пресата за избирането на Доналд Тръмп за президент, и пусна анкета сред последователите си с въпроса дали да създаде уебсайт, който да оценява \"истинността\" на статиите и да проследява \"рейтинга на надеждност\" на журналистите.   Идеята му за заглавие на новия сайт беше Pravda - подобно на съветската новинарска агенция за държавна пропаганда.   Реакцията на Мъск провокира доста коментари от журналисти, но не само. Включи се и бившият директор по комуникациите на Мъск - човек, чийто предходен пост вероятно щеше да изисква от него да предупреди шефа си, че не бива да прави подобни неща.   \"Докато западните демократични норми и институции се рушат, а журналистите по цял свят са изправени пред нарастващи заплахи и преследване само защото си вършат работата, за мен е чест, че познавам толкова много страхотни репортери. Благодаря ви, че се борите за истината\", написа Декс Торик-Бартън, работил в аерокосмическата компания на Мъск - SpaceX.   Директорът по комуникациите в Boeing - конкуренти на SpaceX в програмата на NASA - се изказа в сходен дух.   \"В момента има много критики в Twitter към журналистите. Моето мнение? Виждам много отдадени репортери с опит и проницателност, които играят решаваща роля за аерокосмическата индустрия. Оценяваме сериозните усилия, които те полагат, за да отразяват добросъвестно темите, дори и не винаги да сме на едно мнение. Комуникацията е двустранна и екипът ни винаги е готов да се ангажира и да помогне, така че - обадете ни се\", писа Фил Мъсър.   Този туит звучи като потенциален укор към „тръмписткото\" отхвърляне от Мъск на традиционното медийно отразяване. Предприемачът се включи в групата от хора, които наричат критичните статии \"фалшиви новини\". И поне един от членовете на тази група сякаш го приветства.   „Всеки път, когато някой критикува медиите, медиите кряскат: „И ти си като Тръмп!\". А защо според вас го избраха за президент? Защото никой вече не ви вярва. Изгубихте доверието на хората много отдавна\" -  този туит на Мъск беше цитиран от Доналд Тръмп-младши с коментар:   „Това е.... толкова вярно!!!\"   Обществените личности, които остават недоволни от критичните медии, наричат журналистите „лъжци\", откакто съществува тази индустрия. Твърдението на Мъск за злонамерената мотивация на медиите спрямо Tesla, не е особено оригинален аргумент. Той обаче е и погрешен. Мнозинството от журналистите, които отразяват Tesla и другите компании на Мъск, пишат за компанията, защото тя представлява интерес от медийна и новинарска гледна точка.   Забавянето в производството заслужава медийно отразяване. Съкращаването на 700 служители заслужава медийно отразяване. Смъртоносните катастрофи на автомобили със система за самоуправление заслужават медийно отразяване.   Конфликтните отношения на Мъск с пресата трупат напрежение с всеки изминал месец. През октомври 2016 г. той едва ли не обвини репортерите за потенциалните смъртни случаи на пътя.   \"За мен е доста притеснителен мащабът на медийно отразяване на катастрофите на Tesla с автопилот, които практически имат нулев дял в статистиката, на фона на оскъдното медийно внимание към факта, че 1.2 млн. души загиват всяка година в катастрофи при ръчно шофиране. Това е нещо, което според мен не се отразява добре на медиите. Би трябвало сериозно да се замислите за това - защото когато напишете някой негативен материал, вие на практика разубеждавате хората да използват самоуправляващи се автомобили. Вие убивате хора\", каза Мъск пред журналисти.   През октомври 2017 г. Wall Street Journal съобщи за проблем с конвейерната линия за сглобяване на Tesla, по-конкретно, че тя все още не работи, а голяма част от Model 3 все още се прави ръчно.   От Tesla отговориха с контраатака срещу медията: \"В продължение на десетилетие WSJ непрестанно атакуват компанията с подвеждащи материали, които - с малко изключения -стигат или преминават границите на журналистическата почтеност. Въпреки че е възможно този материал да е изключение, това е изключително слабо вероятно.\"   По същото време Guardian съобщи, че служител на Tesla съди компанията заради тормоз заради сексуалната му ориентация от страна на мениджър, довел до уволнение на подалия сигнал с оплакване. Tesla отново разкритикуваха изданието: \"Разочаровани сме, че Guardian, който има собствена история на дискриминация, демонстрира пълна липса на журналистическа обективност, като представя невярно този случай, за да генерира кликове\".   През ноември 2017 г. Илон Мъск извика \"Срам!\" към журналистите, които отразяват съкращенията в Tesla, по време на конферентен разговор с инвеститорите и пресата.   Нито една от тези случки няма да промени възприятията на хората за Мъск. Така е от години, без промяна. Конфликтът му с медиите започна още през 2013, а тогава имаше само 176 000 последователи в Twitter. Сега те са близо 22 млн. души.   Лоялността на почитателите му е непробиваема. Анкетата му за „Pravda\" има 88% одобрение срещу 12% подкрепа за тезата „Не, медиите са чудесни\", общо гласували са над 681 000 души.   Pravda скоро ще види бял свят, макар и с леко модифицирано име. Мъск ще е поредният технологичен милиардер, който скоро ще нагази в сложното блато на съвременното създаване на новини. И това едва ли би трябвало да изненадва някого.     Той е изградил кариерата си чрез създаване на компании, които запълват съществуващи празнини в различни браншове, а сега вижда ниша и в новинарския бизнес. Само ако знаеше нещо за журналистиката...", "date": "2018.05.27", "title": "Война на Мъск с медиите"}
{"url": "http://www.classa.bg/%D1%81%D0%B2%D1%8F%D1%82/item/382419-%D0%BD%D0%BE%D0%B2%D0%B0-%D1%81%D1%80%D0%B5%D1%89%D0%B0-%D0%BD%D0%B0-%D0%BB%D0%B8%D0%B4%D0%B5%D1%80%D0%B8%D1%82%D0%B5-%D0%BD%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%B8-%D1%8E%D0%B6%D0%BD%D0%B0-%D0%BA%D0%BE%D1%80%D0%B5%D1%8F", "text": "Държавните ръководители на Северна и Южна Корея - Ким Чен Ун и Мун Джей Ин - проведоха нова лична среща в демилитаризираната гранична зона. Това е вторият жест на сближаване между двете съседни страни в рамките на един месец.   Обсъдено е развитието на договорките за примирие, които бяха постигнати по време на първата среща през април. Ким и Мун са разговаряли и по проблема с анонсирания провал на срещата на върха в Сингапур между американския президент Доналд Тръмп и севернокорейския ръководител.     \"Двамата лидери споделиха мнения за успешното провеждане на форума Северна Корея - САЩ\", се казва в съобщение от Сеул. Очаква се президентът на Южна Корея да съобщи повече подробности за резултата от преговорите си с Ким Чен Ун.   Отношенията между Вашингтон и Пхенян са в критична точка, след като Доналд Тръмп отмени участието си във форума в Сингапур заради \"изключителния гняв и открита враждебност\" от страна на Северна Корея.   В петък обаче президентът на САЩ даде знак, че разговорите между двете страни не са прекратени и е възможно дългоочакваната среща все пак да се проведе.", "date": "2018.05.27", "title": "Нова среща на лидерите на Северна и Южна Корея"}
{"url": "http://www.classa.bg/%D1%81%D0%B2%D1%8F%D1%82/item/382420-%D0%BC%D0%B5%D0%B9%D1%8A%D1%80-%D1%82%D1%80%D1%8A%D0%BC%D0%BF-%D1%82%D0%BB%D0%B0%D1%81%D0%BA%D0%B0-%D1%81%D0%B2%D0%B5%D1%82%D0%B0-%D0%B2-%D1%80%D1%8A%D1%86%D0%B5%D1%82%D0%B5-%D0%BD%D0%B0-%D0%BF%D1%83%D1%82%D0%B8%D0%BD", "text": "Колкото повече напрежение създава президентът на САЩ Доналд Тръмп в съюзите, създадени след Студената война, които поддържат световния ред, толкова по-необходим става президентът на Русия Владимир Путин, анализира Хенри Мейър от, „Блумбърг“.           В края на ежегодната демонстративна изява за инвеститорите, която започна в неговия роден Санкт Петербург, в Русия пристигнаха лидерите на четири от 10-те най-големи икономики в света – Германия, Япония, Франция и Индия – и в продължение на една седмица ще водят отделни преговори с шефа на Кремъл. Путин също така ще приеме новия специалист по външна политика на Китай, вицепрезидента Ван Цъшян и директора на Международния валутен фонд Кристин Лагард. По думите на руски официални лица основното сред тези мероприятия ще стане срещата на Путин с президента на Франция Еманюел Макрон, който, както и японския премиер Шиндзо Абе, е почетен гост на форума, цитира БГНЕС.     След продължаващите не една година санкции, които бяха наложени заради събитията в Украйна и които Макрон поддържа, а също и затягането на санкциите на САЩ заради предполагаема намеса в изборите, Тръмп, излизайки от ядрената сделка с Иран и предизвиквайки възмущение в другите световни държави, предостави на Путин възможност за сближаване с Европа през този месец. „Русия се намира сред тези страни, за които решението на Тръмп за Иран се оказа много изгодно“, каза Клиф Купчан, ръководител на нюйоркската аналитична компания Eurasia Group. “Путин усеща възможност да предизвика разцепление сред страните на Запада и да се избави от положението на отхвърлен“.   Путин, който през март удържа внушителна победа на изборите и беше преизбран за нов мандат, може отново да се похвали със скромен икономически ръст след падането на цените на петрола и след като поради санкциите, въведени след анексирането на Крим през 2014 г., в страната настъпи най-продължителната рецесия през цялото му 18-годишно управление. Но достатъчно сложното е превръщането на геополитическото влияние в крайно необходимите чуждестранни инвестиции, след като САЩ наложиха безпрецедентни глоби на компанията „Русал“, един от най-големите работодатели в Русия, откъсвайки по този начин алуминиевия гигант на милиардера Олег Дерипаска от световните пазари и понижавайки пазара на руските акции. Минаха времената, когато перспективите за ръст на най-големия в света доставчик на енергийни ресурси способстваха за привличането на Петербурския ежегоден икономически форум такива титани от света на бизнеса като Рекс Тилърсън, Джейми Даймън и Лойд Бланкфейн.   Тази година в програмата на форума присъстват само няколко шефове на американски публични компании, чиито акции се котират на фондовите борси, независимо от това, че неотдавна пристигналия в Русия посланик на Тръмп Джон Хънтсмен не постъпи като неговия предшественик и призова към участие във форума. Макар през първите три месеца – в сравнение с предишната година икономиката на Русия отбеляза ръст от 1,3%, тези показатели вече трето четиримесечие поред не съответстват на прогнозите. По прогнозата на Световната банка ръстът на икономиката в периода до 2020 г. ще бъде не по-малко от 2% годишно, което е много под нивото, което е необходимо на путин, за да постигне целите си – да постигне това, че в средата на следващото десетилетие Русия да влезе в петте най-големи икономики в света, и да повиши „замръзналото на едно място“ жизнено равнище в страната.   „Русия поставя чуждестранните инвеститори пред философски избор“, каза Тим Еш, стратег по развиващите се пазари на лондонската компания BlueBay Asset Management LLP. “Макроикономическите показатели – ниско равнище на държавния дълг, ниско равнище на бюджетния дефицит, печалба по сметките на текущите операции – явно показват, че трябва да се „купува“. Но никой не знае кой или какво ще последва и ще попадне под санкции.“ Кремъл би се радвал, че 40-годишният Макрон, бивш инвестиционен банкер, който се е родил тогава, когато 65-годишният Путин започнал кариерата си в КГБ, няма да се поддаде на натиска от страна на съюзниците, препоръчващи му да отмени посещението си, след като Великобритания обвини Русия в отравянето на бившия руски разузнавач с нервно-паралитично вещество в Англия през март тази година.   След това обвинение последва изгонването на дипломати из цяла Европа и не само. Но тези проблеми минаха на втори план заради иранската сделка, която Франция, Германия, Русия и Китай се опитват да спасят във връзка със заплахата на САЩ да засилят санкциите срещу Техеран и всички компании, които не ги спазват. Макрон и канцлерът Ангела Меркел, която миналия петък посети лятната резиденция на Путин на Черно море, за да проведе с него преговори, изглежда са на едно мнение по отношение на Русия. В интервю за един от френските вестници Макрон каза, че иска да започне с Путин „стратегически и исторически диалог“, за да свърже Русия с Европа, а лидерът на Германия заяви, че днес главна политическа задача е разведряване на отношенията с Русия.   Тези две държави на най-големите източници на директни инвестиции в Русия, с изключение на такива „данъчни убежища“ като Кипър. Независимо че отношенията на европейските лидери с Путин както и преди са обтегнати поради разногласията по украинския, сирийския и други въпроси, иранската криза ги сближава. При това отношенията на Меркел с Тръмп се влошават, и сега САЩ заплашват да наказват немските компании, участващи в строителството на новия тръбопровод за доставка на руски газ по дъното на Балтийско море.   “Независимо от всичко, което прави Русия, Меркел е заинтересована този диалог да остане отворен“, каза Йозеф Янинг, шеф на берлинския клон на аналитичния център „Европейски съвет за международни отношения“. И колкото повече се влошават трансатлантическите отношения, толкова по-силна ще бъде тази реакция, смята той. Путин, който в понеделник прие в Сочи Нарендра Моди, премиерът на Индия, която е един от основните купувачи на руски въоръжения, в петък проведе пленарно заседание на форума. И до него седяха японският премиер Шиндзо Абе, Макрон, представителя на властта на Китай Ван Цъшян и шефът на МВФ Лагард.   63-годишният Абе използва целия арсенал на своето обаяние и дружелюбност, опитвайки се да принуди Путин да сключи договор и да разреши териториалния спор, заради който двете държави не можаха досега официално да приключат Втората световна война. Но Русия е непреклонна и неговите усилия не дават резултат, макар той да е готов на отстъпки и да поощрява инвестициите в съседната тихоокеанска страна. „Най-вероятно Абе ще си замине разочарован, тъй като няма да постигне нищо“, каза Джеймс Браун, специалист по руско-японските отношения в Токийския университет „Темпъл“.   Що се отнася до Ван, неговата визита в Санкт Петербург е първото му пътуване в чужбина, след като се захвана с външнополитическите въпроси. Путин и шефът на Ван – президентът Си Цзинпин – ще се срещнат в Китай в началото на следващия месец на ежегодната среща на върха на Шанхайската организация за сътрудничество, създадена през 2001 г. в резултат на подписано споразумение за сигурност между тези две държави и четири бивши съветски републики.   Миналата година членове на организацията станаха вечните съперници Индия и Пакистан. Но тази седмица в центъра на вниманието на Путин се намира Европа – и особено Макрон. Отчитайки, че Русия не прекратява своите действия в Украйна и както и преди оказва поддръжка на сирийския лидер Башар Асад, не си струва да се очаква отслабване на санкциите в близко време. Но едностранното излизане на Тръмп от иранското споразумение предоставя на Путин неочаквана благоприятна дипломатическа възможност. А отчитайки, че новото популистко правителство на Италия несъмнено ще блокира каквито и да било нови санкции на Евросъюза и е възможно дори да инициира отслабване [на съществуващите], за Русия в Европа внезапно възниква „по-конструктивна атмосфера”, каза Кристофър Грейнвил от лондонската консултантска компания TS Lombard.    По думите на Андрей Кортунов, ръководител на Руския съвет по международни работи, мозъчен тръст, основан по разпореждане на Кремъл, в резултат на това Путин може да приеме форума тази година за успех. Достатъчно просто е да се появи на една сцена с най-видните участници за цялото време, изминало след като преди пет години главният гост на форума беше само Меркел. „Това е важно символично събитие, което срива опитите за изолиране на Русия“, каза Кортунов.", "date": "2018.05.27", "title": "Мейър: Тръмп тласка света в ръцете на Путин"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/382415-%D0%B7%D0%B0%D1%89%D0%BE-%D0%BF%D1%80%D0%BE%D1%81%D1%8F-%D0%B2%D1%8A%D0%B2-%D0%B2%D0%B8%D0%B5%D0%BD%D0%B0-%D0%BF%D0%B5%D1%82%D0%B8%D0%BC%D0%B0-%D0%BF%D1%80%D0%BE%D1%81%D1%8F%D1%86%D0%B8-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%80%D0%B0%D0%B7%D0%BA%D0%B0%D0%B7%D0%B2%D0%B0%D1%82", "text": "Организирана мафия или невинни хора, борещи се за оцеляване? През последните години из Виена се срещат все повече просещи източноевропейци. Ето какво разказват петима просяци от България пред австрийски журналисти:             В австрийския сайт kosmo.at бе публикувана обширна статия за просяците по виенските улици. В нея репортери разговарят с петима просещи българи, както и с няколко виенчани, които коментират актуалната ситуация по улиците на австрийската столица.   В статията се посочва, че \"в мултикултурна Виена, където хората са свикнали с многообразието, уличната просия предизвиква противоречиви реакции.    Не може да се каже, че виенчани се ядосват на просяците. Тъкмо напротив. Те по-скоро изпитват горчивина от социалната ситуация в някои от страните-членки, които благодарение на отворените граници, се усещат и в Австрия. Недоволство предизвикват преди всичко информациите за т.нар. просешка мафия, която организирано води бедни източноевропейци в Австрия и ги експлоатира жестоко. Австрийските медии пишат за това, че групи от по около 20 човека биват настанявани в мизерни условия. Всяка сутрин те биват разпределяни на различни места във Виена. Просяците стоят там цял ден, а голяма част от парите, които изкарат, отиват, разбира се, в джобовете на босовете.\"   В статията са посочени и любопитни подробности за просията, за законовите разпоредби в Австрия и други страни, както и куриозни случаи с просяци. На следващите редове Ви представяме накратко историите на петимата българи, с които е разговарял екипът на kosmo.at:   Синан, 23-годишен:   Дебелото яке и шапката на главата не могат да прикрият измършавялото тяло на Синан, пишат репортерите. Те посочват, че немският на 23-годишния българин не е никак добър. Той проси във Виена от две години. \"Дойдох тук, защото условията в България са катастрофални. Там цари истинска бедност, а аз нямам нито семейство, нито жилище. Затова е по-добре да живея тук на улицата, отколкото да се върна в България. Нямам работа. Не съм и търсил такава, защото не вярвам, че някой ще ме назначи. И тъй като не искам да крада или да продавам наркотици, както правят много други, аз прося. Тук хората ми дават дребни пари или нещо за ядене. В България никой не го прави, защото почти всички хора са бедни.      Понякога виенската полиция ме гони и ме глобява. Глобата е 100 евро, а аз нямам толкова пари. Затова отивам в затвора, където прекарвам по четири дни. Имам къде да спя, мога да взема душ. Досега съм бил четири пъти в затвора, но там не е чак толкова лошо. Когато времето е хубаво, спя в парка. А през зимата - на някоя гара. Понякога се къпя в организацията \"Каритас\", но там не получавам нищо за ядене и пиене\", разказва Синан. От разговора с него не става ясно дали е част от някоя организирана просешка банда.   Нена, 68-годишна:   Жената е седнала върху няколко вестника близо до една спирка на метрото. Репортерите посочват, че тя ги гледа с недоверие, но въпреки това разговаря с тях. \"През цялото реме охка, сякаш нещо я боли\", изтъкват журналистите. Ето и нейната история: \"Пристигнах преди три дни с един приятел с ТИР от България. Не съм платила нищо за превоза и освен нас двамата в ТИР-а нямаше други хора. Спя в помещение на организацията \"Каритас\", но там не ни дават нищо за ядене. Имам четири деца и много внуци в България. Всичките са много бедни и не могат да ми помагат.      Затова трябва да прося. Утре си тръгвам за вкъщи.\" Това разказва възрастната жена и с мъка става права, като обяснява, че трябва да отиде до тоалетната. Репортерите предполагат, че тя явно се страхува от тях и затова им разказва, че всъщност изобщо не проси, а само си почива на земята. \"Докато прекосява улицата, оставаме с впечетлението, че се притеснява поради това, че е разговаряла с нас. Няколко дни по-късно тя седи на същото място\", пишат австрийските журналисти. Надка, 54-годишна:   \"Тя почти е легнала на улицата. Единият ѝ крак е силно подут. Личи си, че е болна. Въпреки това е разговорлива\", четем в статията. Ето какво разказва Надка пред репортерите: \"Имах рак на матката, а сега и на лимфните възли. Оперираха ме няколко пъти. Трудно ходя с тези постоянни болки. В България получавам пенсия от 200 евро, но те не стигат за лекари. Един преглед струва 80 лева. Имам двама сина, но и те нямат достатъчно пари. С мъжа ми вече идваме за втори път във Виена, за да просим. Така решихме. Неговият брат живее от просия вече цели десет години.      Първоначално живеехме заедно в \"Каритас\", но впоследствие ни разделиха. Казаха, че нямаме право да спим заедно. Затова заедно с едно турско семейство от България взехме под наем малко жилище при един турчин. Плащаме по седем евро на човек на нощ. Скъпо е за нас, но все пак е по-добре от \"Каритас\". Имаме една стая, можем да се къпем, да си перем дрехите и да си готвим. Готвим картофи, боб, ориз. Затова сме постоянно гладни. Минувачите ми дават между 10 и 15 евро на ден. Мъжът ми получава също толкова. Но когато пристигнат полицаите, искат да видят паспорта ми и крещят \"Weg, weg!\". Някои са много лоши. В България и в Сърбия не е така. Но хората там нямат пари. Ще останем във Виена до края на май, но сигурно ще дойдем пак. Това е единствената ни възможност да оцелеем.\"   Илия, 46-годишен:   \"На дебел картон някой му е написал с грешки на немски, че има две деца и моли за помощ за тях\", посочват журналистите. \"Той държи една чаша от кафе, в която има стотинки, и изглежда потиснат. Не му се говори много\", пишат още те. Самият Илия разказва пред тях следното: \"В България имам две деца - на три и четири години.      Нямам жена. Затова сестра ми се грижи за тях. Дойдох във Виена преди десет дни с автобус. Спя на една гара, а през деня прося. Полицията ме гони непрекъснато и ми взима всички пари. ВЗимат ми по четири-пет евро. Но аз не оставям всичките пари в чашката. Става все по-лошо. Вече почти никой не дава пари. Следващия месец, като събера 60 евро, се връщам у дома. Трябва да занеса пари на децата. Не знам дали цели групи мои сънародници идват във Виена да просят. Не познавам никой друг българин, а румънците не ги разбирам какво говорят.\" Журналистите посочват, че той избягва погледите им. Според тях, той крие нещо.   Георги, 33-годишен:   \"Група от трима млади мъже се е настанила на оживено място. Тримата седят на тротоара, заобиколени от найлонови торбички. Когато се приближаваме, единият ни моли за цигара. Не иска да отговаря на въпросите ни, докато не получи пари. Другите двама бързо изчезват, когато виждат фотографите\", пишат репортерите. 33-годишният Георги разказва: \"Работим във Виена, защото в България няма работа, няма ядене, няма бъдеще. Затова идвам във Виена и прося по улиците. На ден изкарвам по 15-20 евро. Не е много за един толкова богат град. Само полицията ми създава проблеми. Ако ме хванат, че прося, налагат глоба от 22 евро. Но вместо да им плащам, аз отивам в затвора. В България имам жена и три деца. Те очакват да им занеса пари. Когато съм в затвора, не получавам пари, защото в тези дни няма как да прося. Пестя всеки цент. Спя на гарата, къпя се при \"Каритас\".      Това е тежък живот, но трябва да издържа. Заради семейството. Във Виена има и много румънци. Не ги разбирам, но чух, че пристигали на групи. Ние българите идваме поединично. Аз съм официално тук, имам европейски паспорт и съм европеец. Идвам само в Австрия. Не се и опитвам да ходя в други старни. Ще остана още месец и после се прибирам у дома.\"", "date": "2018.05.27", "title": "Защо прося във Виена? Петима просяци от България разказват."}
{"url": "http://www.classa.bg/%D1%81%D0%B2%D1%8F%D1%82/item/382414-%D0%BA%D0%BE%D0%B9-%D0%B8%D0%BC%D0%B0-%D0%B8%D0%BD%D1%82%D0%B5%D1%80%D0%B5%D1%81-%D0%BE%D1%82-%D1%82%D1%80%D0%B8-%D0%BC%D0%BE%D1%80%D0%B5%D1%82%D0%B0-%D0%B2-%D0%B5%D0%B2%D1%80%D0%BE%D0%BF%D0%B0", "text": "През първата половина на май Варшава посрещна двама високопоставени гости от съседни страни. Пръв - на 10 май, пристигна на официално посещение президентът на Чехия Милош Земан. Той разговаря в полската столица с президента Анджей Дуда, премиера Матеуш Моравецки и председателите на Сената и Сейма. Естествено, положи и цветя пред Гроба на Незнайния воин и паметника на жертвите от Смоленската трагедия.   По време на срещата Дуда и Земан обсъдиха по-специално проблеми на сигурността “в контекста на НАТО” и икономическото сътрудничество в Европейския съюз, а също така работни въпроси на Вишеградската група и инициативата “Три морета”. По-късно на пресконференцията, Анджей Дуда открои специално преговорите за “Три морета”. “За нас е от значение между страните ни да се изграждат по-ефективни пътни, железопътни и енергийни връзки, които да ни осигурят туристически и бизнес обмен, както и енергийна сигурност”, отбеляза полският държавен глава.   Кшищоф Шчерски, шеф на кабинета на полския президент, посочи пред журналистите, че Варшава е втората столица, посетена от чешкия лидер след преизбирането му през януари т. г. Гостът “е много добър събеседник за дискусии по европейската и световната политика, както и по събитията от нашия регион”, заяви той.   Ще припомним, че Милош Земан е смятан в Европа за политик с ясно изразени прокремълски възгледи - неведнъж се е изказвал против санкциите срещу Русия, подкрепи и строежа на газопровода “Северен поток-2″.   След това, на 13 май, във Варшава пристигна премиерът на Унгария Виктор Орбан; той също има срещи с Дуда и Моравецки. Това бе първото посещение на унгарския държавник в Полша, след като партията му ФИДЕС спечели парламентарните избори, а той вече за четвърти път бе преизбран за министър-председател.   В дневния ред на полско-унгарските преговори влязоха наред с двустранните проблеми общоевропейски въпроси и взаимодействието между двете страни в ЕС, свързано по-специално с новия бюджет на Евросъюза за периода след 2020 г. и с миграционната политика. Отделно внимание бе обърнато на проблемите в регионалното сътрудничество, засягащи Вишеградската група и “Три морета”.   На другия ден полският премиер разказа, че в разговора с Орбан са били повдигнати въпроси около дългогодишното финансово планиране, миграцията и бежанците. И нещо по-забележително: унгарският министър-председател изтъкна във Варшава сходството в позициите на Полша и на страната му по въпроса за новия бюджет на ЕС.   Виктор Орбан заяви, че и двете държави се стремят да защитят интересите на фермерите в рамките на новия европейски бюджет. Той добави, че според него бюджетът на ЕС трябва да е ориентиран към такова бъдеще, в което най-важна роля да играе единен вътрешен пазар на ЕС с честна конкуренция. По думите на унгарския политик т. нар. стари членки на ЕС печелят от такива страни като Полша и Унгария.   Сегашните събития представляват всъщност “бюджетен бунт”, какъвто “млада Европа” се опитва да вдигне срещу страните-основателки на ЕС. Предварителен вариант на бюджета на Европейския съюз за поредния финансов период бе представен в началото на май. И предизвика недоволството на Полша, според която свиването на средствата за селското стопанство и за политиката на сближаване може да се окаже прекомерно.   “Фактически нещата не опират до бюджета. Това е само повод укрепващите страни от Централна Европа да заявят амбициите си, желанието си да играят по-значима роля в европейските работи - каза в коментар за РОСБАЛТ експертът на Вишеградския фонд Кшищоф Замировски. - През последните две десетилетия полската икономика демонстрира темпове на растеж, близки до китайските. Тъй че Варшава става естествен силов център в региона и същевременно изразител на интересите на т. нар. младоевропейци.”   Да напомним най-мащабното разширяване на Европейския съюз преди 14 години - на 1 май 2004 г. в общността влязоха 10 държави: Полша, Кипър, Чехия, Естония, Унгария, Латвия, Литва, Малта, Словакия и Словения. По-късно се присъединиха България и Румъния (през 2007 г.), след тях Хърватия (през 2013-а).   Но доста преди разширяването на ЕС, малко след краха на Варшавския договор - през 1991 г., в Централна Европа се формира собствено регионално обединение - Вишеградската група, съюз между Полша, Унгария, Чехия и Словакия (тогава все още Чехословакия). Официално групата бе оформена при среща между лидерите на трите постсоциалистически страни - Лех Валенса, Вацлав Хавел и Йожеф Антал, в унгарския Вишеград. Там бе подписана съвместна декларация, изразяваща стремежа на държавите да се интегрират в европейските структури.   За четвърт век оттогава “вишеградските” страни получиха желаното членство в Евросъюза, укрепнаха в икономически и политически план. Закономерно нараснаха и амбициите им. Така се роди геополитическата концепция за “Три морета” - европейския регион в триъгълника между Балтийско, Черно и Адриатическо море.   По замисъла на авторите (предимно с варшавско “жителство”) инициативата трябва най-вече да консолидира икономически страните от Вишеградската група, балтийските държави (Литва, Латвия и Естония), а също така Хърватия, Австрия, Словения, България и Румъния. В бъдеще към новия геополитически съюз ще може да се присъединят Беларус, Украйна, Молдова, Сърбия, Македония и Черна гора.   “Вишеградските страни виждат в “Три морета” отговор едновременно на две предизвикателства. От една страна, това е начин да отстояват интересите си пред “стара Европа” и най-вече пред оста Берлин-Париж. Оттук идва впрочем и стремежът на Полша и Унгария да поддържат “специални отношения” със САЩ - посочи Кшищоф Замировски. - Нещата тръгват между другото от проект със същото име, предложен от Юзеф Пилсудски. Идеята му от периода между двете световни войни бе да обедини славянския Запад и против Германия, и против Съветския съюз.”   А през последните десетилетия проектът на Пилсудски доби нов живот като геополитическа концепция, целяща да обедини постсъветските страни от Балтийско до Черно море. Варшава обаче не забравя и неуморно напомня на всички останали къде точно се е родил замисълът. И явно няма намерение да изостави претенциите си за лидерство в Централна и Източна Европа.", "date": "2018.05.27", "title": "Кой има интерес от \"Три морета\" в Европа"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382406-70-%D0%B3%D0%BE%D0%B4%D0%B8%D1%88%D0%BD%D0%B0-%D0%B7%D0%B0%D0%B1%D1%80%D0%B5%D0%BC%D0%B5%D0%BD%D1%8F", "text": "Мексиканка от град Масатлан шокира местните жители, след като призна, че скоро ще стане майка. Мария дела Луз е на 70 години, но тя наистина е в шестия месец от бременността. Както съобщава The Sun, пенсионерката показа на журналистите снимка от ултразвук като доказателство и радостно заяви, че ще има дъщеря.      През това време Мария дела Луз предпочита да не седи на дивана със скръстени ръце, а да води активен начин на живот. Фото: The Sun Пенсионерката ще влезе в Книгата на Гинес като най-старата бременна жена, но за това тя трябва да документира бременността си.      Кой е бащата на детето, възрастната жена не желае да разкрие. Фото: The Sun Лекари от частни и обществени клиники проведоха около 10 ултразвукови прегледи. Те не можеха да повярват на очите си. Фото: The Sun Бъдещото бебе ще бъде осмото за Мария.      Когато възрастните деца разбрали за появата на новата им сестра, те не били много доволни от новината. Скоро пенсионерката има среща с гинеколог и най-вероятно ще трябва да направи цезарово сечение заради възрастта си.      Ако всичко върви по план, тогава Мария дела Луз ще успее да пробие рекорда на предишната майка - Мария Дел Кармен Бусада де Лара. През 2006 г. 66-годишната испанка роди близначки. Тя използва услугите на изкуственото осеменяване, като дори излъгала за възрастта си.", "date": "2018.05.27", "title": "70-годишна забременя"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382407-%D0%B4%D0%B0%D1%80%D0%B0-%D0%B2%D1%82%D1%80%D0%B5%D1%89%D0%B8-%D1%81", "text": "Дарина Йотова, по-известна като Дара, се пусна като напушена в Инстаграм. Певицата демонстрира, че използва забранени субстанции, а видеото смути голяма част от меломаните, които споделиха, че са втрещени от поведението й. На споделените кадри за добро утро ясно се вижда как брюнетката танцува, смее се налудничаво и плашещо обръща очи.      Цялостната визия и липса на какъвто и да е грим също не се понравиха на последователите, които изтъкнаха, че когато си под зоркото око на голяма група от хора, не бива да се появяваш в подобен вид, пише \"Телеграф\".  ", "date": "2018.05.27", "title": "Дара втрещи с..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382408-%D0%BA%D0%B0%D0%BA-%D1%81%D0%B5-%D1%81%D1%82%D0%B0%D0%B2%D0%B0-%D1%81%D0%B2%D0%BE%D0%B4%D0%BD%D0%B8%D0%BA", "text": "Ежедневно в тайните чатове в \"Телеграм\" мениджъри изпращат \"за екскорт\" различни красавици, пишат световните медии. При условията на анонимност мениджър разказа как се става т. нар. сводник и се печели от услугите на елитен ескорт в Русия. Нека да започнем с факта, че такива агенции минават през познати.      Също така те могат да работят и на свободна практика. Но и двете опции са възможни при наличието на познати в тази област. Често мениджърите стават момичета, които преди това са работили като модели. Изключително важно за тази работа е да се събере голяма база от клиенти и модели.    Сводникът също трябва да планира работата си, която обаче отнема много свободно време. В края на краищата мениджърите поддържат връзка с момичетата и клиентите си 24 часа в денонощието, 7 дни в седмицата и същевременно постоянно отговарят на другите мениджъри, които могат да помогнат да намерят работа на това или онова момиче. Отбелязва се, че \"доставчиците на момичета\" получават около 700 000 месечно. Има и такива, които печелят повече от един милион рубли на месец.    След като е се намери момиче, мениджърите се договарят за процента на осигуряването му. Стандартният процент е от 20 до 70. Той зависи от вида на момичето и изискванията на мениджъра. В Москва има четири основни агенции за ескорт. Всички те са в центъра.    Всеки от тях има база от момичета и клиенти. \"Когато някой предлага добри пари, всички модели в Instagram научават за това и се съгласяват да работят с тях\", казва източникът. Ако обаче моделите попаднат в непроверени агенции, клиентите дори могат да ги изнасилят.", "date": "2018.05.27", "title": "Как се става сводник"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382409-%D0%B4%D1%8A%D1%89%D0%B5%D1%80%D1%8F%D1%82%D0%B0-%D0%BD%D0%B0-%D0%BC%D0%B0%D0%B4%D0%BE%D0%BD%D0%B0-%D0%BF%D0%BE%D0%BA%D0%B0%D0%B7%D0%B0", "text": "21-годишната Лурдес Леон върви по стъпките на известната си майка Мадона. Няма друго обяснение за това как се показа без никакъв срам по време на снимки за нова модна кампания. Когато Лурдес получила покана да се снима за известна модна марка, тя решила да бъде напълно в нейната стилистика, защото дрехите били в ретро стил. Но може би все пак малко е прекалила, убедени са феновете на майка й, които не спират да критикуват Лурдес за външния вид.     Макар и обезкосмяването да е нещо съвсем естествено за жените от началото на 90-те, в Америка все повече дами предпочитат да се върнат към естествения изглед и съответно зарязват всякакви разкрасителни процедури. Вижте и преценете сами, красива ли е Лурдес или предизвиква по-скоро неприятни емоции:      ", "date": "2018.05.27", "title": "Дъщерята на Мадона показа ..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382410-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-27-%D0%BC%D0%B0%D0%B9", "text": "ОВЕН ( 21 март - 20 април ) Може лесно да се издигнете в кариерата. Основното нещо е, да слушате внимателно какво ви препоръчва шефът. Не спорете с него, дори мислено, иначе няма да получите никакви премии и награди. Неконтролируемите емоции и прекомерната критика, могат да засенчат красивата картина на деня. Особено ако ги демонстрирате в любовната сфера. ТЕЛЕЦ ( 21 април - 21 май )  Трябва да се движите в посока на попътния вятър, а не да се противопоставяте на съдбата. Буря от емоции, ви очаква на работното място. Ако сте ангажирани с творчество, това е съвсем нормално, но в техническата сфера такова поведение ще навреди. Вечерта е по-добре да прекарате в компанията на приятели, а не сами. БЛИЗНАЦИ ( 22 май - 21 Юни ) Ще реализирате всичките си планове с невероятна лекота. Дори няма да е нужно да се съревновавате с някого, за да реализирате плана си. Много сдържано, трябва да се държите по време на разговор с роднини. Ако сами може да решите финансовите си проблеми, тогава не е необходимо да форсирате събитията.   РАК ( 22 юни - 23 юли ) Първо трябва да обмисляте всичко и след това да обвинявате някого в некомпетентност. Възможни са тайни терзания за човек, когото обичате. Претеглете всички плюсове и минуси, за да не правите глобални грешки. Вечерта, може да се наложи спешно да организирате събитие, свързано със семейно тържество. ЛЪВ ( 24 юли - 23 август ) Може да очаквате увеличение на приходите си, но не в големи размери. Отличен ден за любовни признания. Но бъдете внимателни, ако доверявате на някой, нещо от вашето минало. Това може да се обърне срещу вас. Ако внимателно планирате нещата в работата си, ще спечелите. Добре е, да не се отказвате от командировки. ДЕВА ( 24-ти август - 23 септември ) Препоръчително е, да се ограничите във физическия и психическия труд. По-добре си починете пълноценно, общувайте с приятели и отидете сред природата. Творческите идеи, ще реализирате без много усилия. Основното е, да правите всичко сами, а не да доверявате блестящите си идеи на някой друг. Срещите е по-добре да отмените. ВЕЗНИ( 24 септември - 23 октомври) Трябва да разберете истинските мотиви на вътрешните си преживявания. Защо да общувате с някой, който ви създава само неприятности? По отношение на здравето, трябва да бъдете изключително внимателни относно състоянието на стомаха и сърцето. Ако често имате проблем с кръвното, не вземайте с шепи таблетки. Отидете на лекар.   СКОРПИОН ( 24 октомври - 22 Ноември ) Очаква ви труден ден, когато много от плановете ви, ще останат нереализирани. Възможно е да бъдете подведени от човек, който ви дава само празни обещания. Бъдете по-мъдри, отстъпите настрана и не общувайте с него. Във финансовата сфера, ще ви хрумне такъв блестящ план, който до вечерта може да ви донесе печалба.   СТРЕЛЕЦ ( 23 Ноември - 21 Декември ) Трябва да приемете спокойно всичко, което влиза в живота ви. Дори ако промените са неочаквани и неприятни, ги приемайте като подарък на съдбата. В любовта, ще ви помогне да решите проблемите човек, от когото не сте очаквали такава помощ. Ако обърнете повече внимание на малките детайли в работата, ще получите премия. КОЗИРОГ (22 Декември - 20 януари ) Търсете компромис във всичко, за да изключите от живота си тревогите и конфликтите. Ако някой ви провокира към авантюри, се въздържайте. Възможни са допълнителни доходи, за които ще ви направи предложение дългогодишен приятел. Не казвайте \"да\" веднага, а внимателно обмислете всичко.  ВОДОЛЕЙ ( 21 януари -  19  февруари ) В никакъв случай не давайте пари на заем. В противен случай, не само ще загубите голяма сума, но и ще бъдете обречени на болезнени преживявания. За да се харесате на човек, към когото от дълго време изпитвате симпатия, няма нужда само от външна трансформация. Трябва също, да се промените вътрешно, да станете по-отстъпчиви и меки.   РИБИ ( 20 февруари - 20 март ) Не преследвайте големите печалби. Това няма да ви помогне да увеличите доходите си, още повече по-честен начин. Сериозен разговор ви очаква в следобедните часове. Ако не сте свършили работата си, тогава няма да има кого да обвинявате. Имайте предвид, че и в личната сфера трябва да сте по-внимателни.", "date": "2018.05.27", "title": "Дневен хороскоп 27 май"}
{"url": "http://www.classa.bg/%D1%81%D0%B2%D1%8F%D1%82/item/382411-%D1%82%D1%80%D1%8A%D0%BC%D0%BF-%D1%8F%D0%B2%D0%BD%D0%BE-%D0%BD%D0%B5-%D0%B4%D1%8A%D1%80%D0%B6%D0%B8-%D0%BD%D0%B0-%D0%BD%D0%BE%D0%B1%D0%B5%D0%BB%D0%BE%D0%B2%D0%B0%D1%82%D0%B0-%D0%BD%D0%B0%D0%B3%D1%80%D0%B0%D0%B4%D0%B0-%D0%B7%D0%B0-%D0%BC%D0%B8%D1%80", "text": "След като многократно заплаши Северна Корея с „либийски сценарий”, президентът на САЩ отмени планираната среща с Ким Чен Ун заради „откритата враждебност” на Пхенян     Белият дом избърза с емитирането на възпоменателни монети за срещата, което така и няма да се проведе Първата среща между президент на САЩ и лидер на Северна Корея в историята, която бе запланувана за 12 юни в Сингапур, няма да се проведе. Тези безпрецедентни преговори трябваше не само да са път към разрешаване на проблема със севернокорейския ядрен арсенал, но и да дадат надежда на Корейския полуостров най-после да се  . Тези надежди бяха попарени, след като в четвъртък Доналд Тръмп отмени срещата с Ким Чен Ун с  , което може да се определи единствено като странно – при все че напълно се вписва в стила на обитателя на Белия дом.   Макар Тръмп да уверява Ким, че усеща „изграждането на чудесен диалог” помежду им и че е очаква с нетърпение евентуалната им среща някъде в бъдещето, той заявява, че „за съжаление, предвид огромния гняв и откритата враждебност, демонстрирана в последните ви заявления, считам за неподходящо в този момент да проведа дълго планираната среща”. И както може да се очаква от Тръмп, писмото съдържа и детински звучащо натякване, че никой не трябва да се съмнява чий (ядрен арсенал) е най-голям: „Вие говорите за ядрени възможности, но нашите са толкова огромни и мощни, че се моля на Бог никога да не трябва да бъдат използвани”. Макар тонът да не може да се сравнява с  , които Тръмп и Ким си разменяха миналата година, това развитие е показателно както за особеностите на президента на САЩ и неговите съветници, така и за външната политика на САЩ като цяло. Особено показателно е, че язвителното фръцване на Тръмп дойде само часове, след като Северна Корея   в знак на добра воля.   Под „огромния гняв и откритата враждебност”, които са засегнали така силно Тръмп, вероятно трябва да се разбира   на севернокорейския зам.-министър на външните работи и преговарящ за ядрената програма Чо Сон Хуи. Макар то също да включва не особено любезен и дипломатичен език, няма как да не се отбележи факта, че тази корейска позиция идва като отговор на поредица от откровени заплахи от страна на Тръмп и екипа му, че страната може да сподели съдбата на Либия.   Мантрата за „либийския модел” в преговорите със Северна Корея бе наложена от войнолюбивия психар Джон Болтън, който Тръмп наскоро назначи за свой съветник по националната сигурност  . Няколко дни преди да встъпи в длъжност, Болтън заяви в интервю пред радио  , че „трябва да настояваме, ако тази среща се осъществи, тя да бъде подобна на дискусиите с Либия преди 13-14 години”.   В последствие Болтън продължи шумно да защитава тезата за „либийски модел” при преговорите с Пхенян. През миналия месец той даде   телевизионни интервюта, в които  , че САЩ искат да повторят „либийския модел от 2003-2004 г.” Под „либийски модел” Болтън има предвид споразумението от декември 2003 г., с което Кадафи се съгласи да се откаже от наченките на либийска ядрена програма и в следствие на което центрофугите за обогатяване на уран бяха предадени на САЩ. Разбира се в днешно време „либийски модел” навява асоциации най-вече с интервенцията на НАТО и подкрепата за ислямистки бунтовници в Либия, която доведе не само до публичния линч на Кадафи, но и до разрушаване на инфраструктурата на страната, превръщането ѝ в арена на перманентна гражданска война между многобройни групировки и в център на модерната  .   Ако Болтън не е имал предвид това под „либийски модел”, то той не е успял да го обясни ясно дори на политическия лидер, когото съветва. В свое изявление по-рано този месец Тръмп   как интерпретира „либийски модел”, като заплаши Ким Чен Ун, че ще последва съдбата на Муамар Кадафи, ако „не сключи сделка” за ядрената програма. „Този модел, ако погледнете модела с Кадафи, означава тотална децимация. Ние отидохме там да го победим. Сега този модел ще се приложи, ако не направим сделка, най-вероятно. Но ако направим сделка, аз мисля, че Ким Чен Ун ще бъде много, много щастлив”, заяви „лидерът на свободния свят”.   И може би за да няма съмнение, че това е сериозна заплаха, а не просто поредната срамно глупашка изцепка на Доналд Тръмп, в края на миналата седмица вицепрезидентът Майк Пенс я повтори. „През последната седмица се говореше за либийския модел. Както знаете, президентът даде ясно да се разбере, че това може да свърши само като в Либия, ако Ким Чен Ун не сключи сделка”, заяви той Това изявление на Пенс стана повод и за отговора на Северна Корея, написан в подобаваш стил:    „Като човек, занимаваш се с отношенията със САЩ, не мога да потисна изненадата си от подобни невежи и глупави забележки, идващи от устата на щатския вицепрезидент. Ако наистина е вицепрезидент на „единствената суперсила”, какъвто се води, би било подходящо да поназнайва поне малко за текущото състояние на международните отношения и да усеща поне донякъде тенденциите в диалога и климата на разведряване. Достатъчно показателни за това каква политическа марионетка е той са опитите му да сравнява КНДР, ядрена държава, с Либия, която просто бе инсталирала малко оборудване и се хвалеше с него”,   преговарящият Чо Сон Хуи.   Въпреки острия тон, Северна Корея се опитва да остави отворена вратата за директна среща между Ким Чен Ун и Доналд Тръмп. В петък Пхенян заяви, че такива преговори са „ ” за разрешаване на потенциалните конфликти. „Ние изразяваме готовността си да говорим лице в лице със САЩ и да разрешим проблемите по всяко време и във всякакъв формат”, се заявява в изявление на севернокорейския външен министър Ким Киегуан. „Ангажиментите ни да направим всички възможно в името на мира и стабилността за света и Корейския полуостров остава непроменени”, уверява той и допълва, че са готови да дадат на САЩ „време и възможност” да се включат.   Участието на САЩ в мирния процес на Корейския полуостров бе един от малкото, ако не и единствен позитивен аспект на външната политика на Тръмп – особено след като направи всичко по силите си, за да дестабилизира окончателно Близкия Изток с изтеглянето от иранското ядрено споразумение и преместването на посолството на САЩ в Йерусалим. Въпреки порива да сравнява ядреното си мъжество с това на Ким, Тръмп изглеждаше ентусиазиран и ангажиран с преговорите, въпреки явното недоволство на „ястребите” във Вашингтон.   Белият дом дори емитира специални   за „мирните преговори с върховния лидер”, които се превръщат в колекционерска рядкост след отмяната на срещата. Започнаха дори да се появяват идеи, че Тръмп заслужава да бъде номиниран за Нобелова награда за мир, макар реалните заслуги за пробива да са най-вече на южнокорейския президент Мун Дже-Ин. Тази идея вероятно също е поблазнила честолюбието на Тръмп, тъй като така той би се изравнил с предшественика си по този показател ( ).   Отказът на Тръмп от срещата – резултат от натиска на съветници като Болтън, личният му темперамент и инерцията на щатската външнополитическа машина – е резюмиран чудесно в следния   на фейсбук потребител по повод новината:     Но очевидно войната – или поне постоянно надвисналата заплаха за военна ескалация на най-различни фронтове, която е толкова рентабилна за военнопромишления комплекс и толкова удобна за разсейване на електората – за пореден път се оказва по-ценена от мира.   Извън ужасяващата опасност някой самовлюбен лидер наистина да натисне копчето, текущата ситуация има един непосредствен и значим ефект за глобалната политика. Вместо да правят Америка „велика отново”, Тръмп и екипът му правят САЩ все по-нерелевантни на международната сцена. Двете Кореи и Китай остават ангажирани с мирния процес на полуострова, а европейските страни остават ангажирани с ядреното споразумение с Иран – въпреки натиска на САЩ и всички потенциални последствия от гнева на Вашингтон.   Всъщност в създалата се ситуация единственият начин САЩ да запазят позициите си като глобален попечител е да провалят тези международни инициативи. Само преди няколко години не би имало съмнение, че ще успеят, но сега реалностите се оказват различни. Вашингтон изглежда все по-малко като незаменим посредник и все повече като непредвидим и рисков фактор в глобалната политика – дори в очите на някои от най-верните си съюзници и васали. Освен ако не доведе до глобален конфликт, затвърждаването на един многополюсен модел в международната политика в дългосрочен план би могло да е нещо хубаво – включително за самите САЩ. И в този процес Тръмп е по-скоро следствие, отколкото причина.", "date": "2018.05.27", "title": "Тръмп явно не държи на Нобеловата награда за мир"}
{"url": "http://www.classa.bg/%D1%81%D0%B2%D1%8F%D1%82/item/382412-%D1%84%D1%80%D0%B0%D0%BD%D1%86%D0%B8%D1%8F-%D0%BF%D1%80%D0%B8%D0%B7%D0%BD%D0%B0%D0%B2%D0%B0-%D0%BD%D0%BE%D0%B2%D0%B0%D1%82%D0%B0-%D1%80%D0%BE%D0%BB%D1%8F-%D0%BD%D0%B0-%D1%80%D1%83%D1%81%D0%B8%D1%8F-%D0%B2-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B8%D1%82%D0%B5-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F", "text": "    Русия е незаменима в международните отношения, включително и в Близкия изток. Това заяви френският президент Еманюел Макрон на съвместна пресконференция с руския президент Владимир Путин в Санкт Петербург в четвъртък.   Макрон подчерта, че Франция е независима страна, както и че диалогът с Русия е „проява на тази независима позиция”.  „Съвсем наясно съм с незаменимата роля на Русия в решаването на международните проблеми”, каза той след няколко часа разговори с Путин.  Двамата обсъдиха ситуацията в Сирия и иранското ядрено споразумение, както и редица други международни въпроси, в които и двете страни участват активно.     Конференцията бе лишена от конфронтационния дух, който се усещаше по време на посещението на Путин във Франция миналата година, а това е забележителен напредък. Макрон дори се обърна към руския си колега със „скъпи Владимир” по време на речта си и заяви, че смята да се върне в Русия за Световното първенство по футбол, особено ако френският национален отбор стигне до финала.   Ситуацията в Близкия изток е една от най-важните теми на техните преговори. Въпреки суровите думи, които Москва и западните столици си размениха вследствие на ударите срещу Сирия, ръководени от Америка през април, Путин и Макрон настояват за общ механизъм за постигане на политическо решение на конфликта . Този механизъм ще обедини усилията на Русия, Турция и Иран и действията на „малката група”, иницииранa от Франция, включващи Великобритания, Германия, Йордания, Съединените щати и Саудитска Арабия.   Споразумение е постигнато и за съвместно разследване на предполагаемите случаи на използване на химическо оръжие в Сирия.  Западните сили обвиниха Дамаск в използването на химическо оръжие в източната част на Гута през април. Без да изчакат разследването на експертите на Организацията за забрана на химическите оръжия, САЩ, Великобритания и Франция започнаха въздушни удари срещу Сирия.   Що се отнася до иранското ядрено споразумението, което САЩ ще напуснат, въпреки несъгласието на ЕС, Макрон и Путин отново подчертават, че то трябва да остане в сила. Международната агенция за атомна енергия потвърди, че Иран спазва всичките разпоредби. „В какво се корени решението за напускане на споразумението? Последствията биха били плачевни”, каза Путин пред репортери.   Въпреки че руският президент е скептично настроен към допълването на договорената сделка, Макрон предложи Съвместният всеобхватен план за действие да бъде „изменен”, за да се обърне внимание на иранската програма за балистични ракети и дейностите в региона. Френският президент заяви и това, че френските компании ще продължат да правят бизнес в Иран, въпреки заплахата от санкциите на САЩ.   Макрон засегна и въпроса за киберсигурността, като се съгласи с Путин, че трябва да се създаде нов механизъм, който да помогне на двете страни да се справят с проблемите в тази сфера. Руският президент заяви, че нациите, на които не се нрави да бъдат мишени в кибервойната, имат стимул да работят по общи правила на киберпространството, както бяха договорени правилата за ядрените оръжия.   Посещението на Макрон съвпада с Международния икономически форум в Санкт Петербург, по време на който френският и руският бизнес подписаха сделки за милиарди евро.  Френската компания Total например ще бъде включена в проекта Artic LNG – 2 на руската газова компания „Новатек”, който ще бъде започнат през 2023 г. Капацитетът му ще надвишава 18 милиона тона втечнен природен газ на година. Сделката изпраща положителни сигнали към останалите участници на пазара, смята главният изпълнителен директор на „Новатек” Леонид Микелсон. Освен това руската държавна корпорация за атомна енергия „РОСАТОМ” и френската държавна институция за ядрена безопасност са подписали споразумение, свързано с мирното използване на атомна енергия.    ", "date": "2018.05.27", "title": "Франция признава новата роля на Русия в международните отношения"}
{"url": "http://www.classa.bg/%D1%81%D0%B2%D1%8F%D1%82/item/382413-%D0%B7%D0%B0%D1%89%D0%BE-%D1%81%D0%B0-%D0%BE%D0%BF%D0%B0%D1%81%D0%BD%D0%B8-%D0%B5%D0%B3%D0%BE%D0%B8%D0%B7%D0%BC%D1%8A%D1%82-%D0%B8-%D0%B5%D0%B3%D0%BE%D1%86%D0%B5%D0%BD%D1%82%D1%80%D0%B8%D0%B7%D0%BC%D1%8A%D1%82", "text": "Уродливата форма на любов към себе си. Егоизмът е първият инфантилен етап в самоутвърждаването на човека.     Много психолози твърдят колко опасни са егоизмът и неговият по-малък брат – егоцентризмът. Професор Лаврага казва още за тях:     Защо се оказва, че егоцентризмът е само екзотерична страна на егоизма?   Егоизмът има по-дълбоки корени и предизвиква по-страшни, фатални последици, докато егоцентризмът винаги остава външна, видима проява.   Егоцентризмът е усещането на човека, че той е центърът на света и на всичките събития. Това е потребността му да бъде главен и винаги да привлича вниманието на околните. Тези качества не се срещат сред животните. Животното живее по естествен начин, то защитава себе си и потомството си само когато чувства опасност. Оказва се обаче, че един домашен любимец може да се зарази с егоцентризъм и той да започне да привлича вниманието на стопанина си.   От раждането си детето иска изключителното внимание към себе си на родителите си, особено на майката. То има свои методи да го постигне, своя тактика.   С времето децата и младежите все по-остро започват да чувстват потребността да бъдат център на вниманието вкъщи, сред приятели, в училище, в своето обкръжение. Егоцентризмът постепенно се превръща в своеобразна форма на самоутвърждаване.   Егоизмът означава човекът да се чувства не просто център, а единственият център на света. Макар че той знае, че има и други хора, но живее и действа така, все едно, че те не съществуват и не забелязва нищо и никого, освен самия себе си. За него светът се състои от две очевидни части: той, който е основният, главният и единственият по рода си, и всичките останали, които само смутно съществуват в представите му, някъде в неговата собствена сянка.   Егоистът се изолира от света, не се интересува от разнообразието в него, както и от онова, което се случва с другите хора, ако той е доволен от себе си и от това, че желанията му са удовлетворени.   Тъй като той е и егоцентрист, се превръща в хладен и равнодушен към всичкото останало, плюе на другите хора и вече е напълно погълнат от уродливата форма на любов към себе си.   Истинските взаимоотношения не са възможни без да даваш на другите, да бъдеш щедър към тях. Егоистът едва ли може да изгради пълноценни отношения с другите хора. Той би трябвало да се опита да разшири съзнанието си, да вникне в същността на живота, да почувства безкрайността на Вселената, да опознае всичко живо, да се научи да го обича и уважава. Да се освободи от затвора на собствения си егоизъм, да проявява мъжество и да споделя прекрасното с другите хора.   Егоизмът е само първият, инфантилен етап, в самоутвърждаването на човека. И ние трябва с всичките си сили да се стараем да унищожим тъмните му корени, от които се ражда не само егоцентризмът, но и друго зло, което е най-страшната преграда в духовното развитие. Никой не може да се развива духовно, когато остава равнодушен към проблемите на другите хора, към техните мечти и стремежи.   Никой не може да постигне освобождаване, ако самият той не се е освободил от оковите на егоизма, които му пречат да обича и помага на другите.   Ето какво казва още професор Лаврага:    „Няма човек, който да е по-голям страхливец от егоиста. И няма по-жесток човек от него. Никой не се гордее толкова със себе си и не показва така силата си като себелюбивия в неговите победи и триумфи. Но никой не е по-жалък и по-слаб от егоиста в неговите падения…“    ", "date": "2018.05.27", "title": "Защо са опасни Егоизмът и Егоцентризмът"}
