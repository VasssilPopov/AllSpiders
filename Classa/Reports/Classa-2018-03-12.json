{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/379579-%D0%BF%D0%BE%D0%B4%D0%B7%D0%B5%D0%BC%D0%BD%D0%B8%D1%8F%D1%82-%D1%81%D0%B2%D1%8F%D1%82-%D0%BD%D0%B0-%D0%B5%D0%B4%D0%BD%D0%BE-%D0%B3%D0%B8%D0%BD%D1%87%D0%B5-%D1%81%D0%B2%D0%B5%D1%82%D0%BE%D0%B2%D0%BD%D0%B8-%D0%BC%D0%B0%D1%84%D0%B8%D0%B8,-%D0%BF%D1%80%D0%B0%D0%BD%D0%B5-%D0%BD%D0%B0-%D1%81%D1%82%D0%BE%D1%82%D0%B8%D1%86%D0%B8-%D0%BC%D0%B8%D0%BB%D0%B8%D0%BE%D0%BD%D0%B8%E2%80%A6", "text": "  Бизнесът на Гинчето, дето сега купува ЧЕЗ е соларни (фотоволтаични) паркове, които правят ток от енергията на Слънцето.  Имала активи за поне 100 млн. лв., се кълне тя самата.  Това твърдят и отговорните държавни фактори, и банкери, и експерти и анализатори, и коментатори и журналисти, и сульо и пульо.  А сега да видим тези „активи” – има ли ги, няма ли ги и онова, което фактически е укрито чрез тях.   Като нагледен пример за действително случващото в тези „бизнесоперации” ще взема една от най-значимите от нея. Онази за един мегаломански проект, който щял да смае не само България, а дори и светът.   През 2010 г. родата на Гинчето и сие решават да направят най-големият не само у нас, а и в цяла Европа соларен парк – този между пазарджишките села Априлци и Сбор. Разчетите са на няколко етапа да се инвестират по десетки и десетки, и десетки, и десетки милиони евро, като сумата в крайна сметка надмине стотици милиони – по експретна оценка 200 милиона евро. (посочената първоначална цена в документацията на проекта е малко по-ниска – 345 милиона 807 хиляди и 500 лева.)   За целта от фирмената си огърлица Гинчето и сие отбройват едно зърно – “Риал Стейтс” ЕООД. Тази фирма се води на Петрана Георгиева Пайтакова, майката на Гинчето, а в конкретния случай с този соларен парк майката и фирмата се представляват от самото Гинче.   Енергетиката е контролирана от държавата стопанска сфера чрез Комисията за енергийно и водно регулиране  Сега, по сделката за ЧЕЗ сега шефът й лъжливо твърди, че и пръстът си не могат да помръднат, преди да бъде финализирана докрай. Но тогава, за този огромен соларен парк (за разлика от сега) още преди началото на проекта ДКВР изисква всякакви данни, за да одобри тази инвестиция и даде лиценз.  . С писмо вх. № Е-ЗЛР-Л-66/ 06.08.2010 г. Гинчето ги предоставя на държавния орган.  Разгръщаме тези документи, дадени тогава от великата предприемачка Гинчето.  Дебел сет от хартия. Е, не тежи чак толкова като онези 15 кг сет документи за сделката с ЧЕЗ, дето сега същата тази комисията въпреки задълженията си не иска ни да го види, ни да ги помирише даже, камо ли пък да го изиска.   Внушителна купчина документи.  Купища от нотариални актове за земята, от строителни разрешения, договори за изграждане на инфраструктурата за парка, за доставка на фотоволтациите, представяне на фирмите кои са и дали са надеждни, презентации, технически параметри, лизингови договори за конструкциите, договори за строителството, предварителен договор за присъединяване към мрежата на НЕК и др.  Терен с фотоволтаици от почти 2000 декара и обща мощност от 60 мегавата, която после нараства на 80 мегавата!   В този сет липсват документи за европейското финансиране. За тези, които не знаят – всички соларни паркове, вятърни и такива на биомаса у нас са изградени и с европейски субсидии – между 75% и 90% от стойността им. А се питайте защо тогава цената на киловатчас от тях беше определена въпреки авантата на такива недопустимо високи равнища?!   Но и така папката е наистина сериозна работа. Която се оказва сериозна далавера.  За терените общината прибира половин милион лева, а дъбовата гора е изсечена и носи на фирмата по оценки около 6 млн. лв. Община Пазарджик също туря едно рамо за реализацията на дървесината – 5 000 кубика от изсеченото са оформени с товарителници на нея, а тя после ги раздала на бедните и ромите в циганската махала. (поне по документи е така).   Но сега ни интересуват преди всичко не тези „дребни” афери с изсечени гори, дървесини, европейски пари, а най-голямата в този най-голям на континента соларен парк.   Най-интересни са документите, изисквани от държавата, за да се докаже финансирането – парите, с които ще прави проекта и каква ще е схемата за намирането им (ама сега по сделката за ЧЕЗ излезе, че уж тези неща били светая светих и държавата уж нямало право да се меси в отношения между частни фирми).   Един от тези документи е озаглавен „Писмо за намерение за финансиране от I.FI.L. Bank Institut Finacier du Luxembourg”.  Наименованието е заблуда!  Пълна!  Защото въпреки названието не става дума въобще за участие на каквато и да е банка, камо ли пък от Люксембург. Но явно родните чиновници са се доверили наивно (наивно ли?!) на толкова авторитетно звучащото название на институцията.     А тя не е нито банка, нито кредитиращ институт, а фирма.  Не се намира в Люксембург.  Регистрирана е в Лондон, в английския Търговски регистър под номер 06386234.   Както се казва – прясно родена е.  Пръква се на белия свят през 2007 г., в Лондонското Сити, когато се ражда и идеята за фотоволтаичните инвестиции на Гинчето у нас.  Както се казва, де го чукаш, де се пука.   Май изглежда, че и там, в този световен финансов център познават такава прочута и видна личност като Гинчето, та й подават братска ръка.  А сега нека да видим тази братска (английско-италианска) ръка, назовала се така, сякаш е люксембургска банка.   Последният посочен неин бос е някаква сериозна бизнес-дама. Над 60-годишна.  Толкова е сериозна, че за нея в световната професионална бизнесмрежа Linkedin не може да се открие нищо. И въобще където и да е. Е, макар и трудничко, може да се издири нещичко за дамата в пенсионерска възраст – в Италия е, на крачка разстояние от Неапол, в малко италианско градче Lioni.  И за другите участници-бизнесмени трудно може да се намери нещо. Едни са от Швейцария, други – чак от оня край на света, от региона на Тихия океан и една австралийска провинция. Компанията не е декларирала специфичен предмет на дейност. В графата е „други, неописани дейности”.  Компанията мяза на италианска по състава си на директорския борд в нея.   Разбира се, не бях изненадан, че чрез тази и зад тази компания се подвизава втора, друга фирма, зад нея пък – трета и въобще последният да затвори вратата… …  Компанията, която финансира Гинчето практически приключва с белия свят, когато приключва и фотоволтаичната епопея на Гинчето. Приключва, понеже дейността й след това веднага замира и е в процес на закриване.  Така че Гинчето се оказва велик бизнесмен и велик политик. Не само командва родните държавници, но командва и световните предприемачи и банкери.   Дали?  Защото през целия период на съществуването си онази компания, дето уж е банка, е дребничка фирма. Тази „световна” фирма няма регистриран сайт, няма имейл, не си е декларира телефоните… А уж въртят общопланетен бизнес!  Много ми заприлича на онези „пощенски кутии”, през които претакват пари с неясен произход.     Представен е и междуфирмен договор между „Риал Стейтс” ЕООД (фирмичката на майката на Гинчето, представяна от самото Гинче) и „Петролинкс Ханделс” за осигурен кредит от 14 млн. евро. Сключен е на 11 май 2010 г. и окончателно кредитът трябва да се погаси на 31 август 2020 г. Една ипотека и постъпленията от продажбата на тока, произведен от Слънцето, гарантират тези милиони.  Тази компания е натоварена и с отговорната логистика по доставките на оборудването.  С др. думи този „актив” – този соларен парк на Гинчето вече е заложен барабар с приходите и печалбите си. Активът е неин, ама не може да гарантира заемите за покупка на ЧЕЗ, понеже гарантира други заеми към др. банки и лица.  Така биха се произнесли за ситуацията финансовите експерти.  Аз обаче, както винаги, ще се произнеса и отвъд техните заключения.   За разлика от предишната фирма – псевдобанка, тази не е италианска, не е регистрирана в Лондон.  Австрийска е. Регистрирана е във Виена. Също е без достолепна история зад гърба си като предишната, макар че си играе с милиони.  Създадена е през 1997 г. Управляващ директор до 2015 г. е бил Кристиян Стойца.  Какъв е той по народност?  Не бързайте с произнасяне, че е италианец. Румънец е.   Има добри връзки с България, дори известно време е работил тук, подвизавал се е в родната „Свилоза” на мултимилионера Красимир Дачев. (наскоро той защити Гинчето със зъби и нокти, както се казва).  Специалист е по дървесината. И австрийската фирма, в която после се е оказал, също е специализирана в дървесината.  Ох, явно има нещо общо между дървото и елтоците, ама аз не го знам! Нито съм такъв капацитет като Гинчето, нито като мъжът й, дето ни го представят за физик.     Въобще италианският бизнес, от който тръгват парите на Гинчето, е широко представен в България. Това е добре!  Лошото е, че още по-добре са представени италианските мафии, които действат на финансово-банковия и всякакви други пазари у нас.  При това в последното десетилетие сицилианците и „Коза Ностра” отстъпиха палмата на първенството у нас на „Н,Драгетата” – ужасяващата мафия от Калабрия.  Според тежката медийна артилерия на немския елит – в. „Ди Велт” тази най-мощна световна мафия се чувствала като у дома си (забележете цитата) … в България и Румъния.  Това написаха сега – на 1 март по повод убийството на моя колега-журналист Куциак, който разкри връзки на тази мафия на най-високо правителствено равнище в Словакия.   Пред медията интервюирания от нея Франческо Форджоне, бивш шеф на парламентарната комисия за противодействие на мафията в парламента в Рим, който от години е под полицейска закрила заради заплахата за живота му казва следното:  “В двете държави те перат пари, инвестират и извършват незаконна търговия. Например огромни средства от търговия с наркотици и оръжие се влагат в недвижими имоти в България и Румъния или в АКЦИИ НА ПРЕДПРИЯТИЯ. Интрументариумите винаги са обичайните: искат да печелят пари, пране на пари, ИНВЕСТИЦИИ, ФИНАНСОВИ СДЕЛКИ …”   След това нелирично отклонение нека да продължим историята с финансирането на Гинчето.  В тази финансова сделка, в която „авторитетна” фирма Petrolinks Handels GmbH с румънски шеф, подвизавал се у нас отпуска много милиони за инвестиции, има нещо много гнило.  Защото фирмата не може да се открие нито в световната бизнесмрежа „LINKEDIN”, нито в бизнессправочници от типа на този на Блумбърг и др.   Може да се намери само в някои жълти страници. И толкоз!   Най-същественото за нея е, че тя не фигурира, не може да се издири в австрийския търговски регистър.  Не е записана там!   Опааа-а! Това вече не е бизнес, а мирише на нелегална дейност.  Може би затова се твърдеше навремето по медиите, които представяха проекта, че е испанска. Да, ама обаче и в Испанския регистър няма записано такава фирма!   Какво се оказа?  На първо време едни 14 млн. евро падат сякаш от небето и според документите се изпират, пардон – сбърках, според тях се инвестират в соларен парк. А на второ и трето време подир тях следват нови и нови десетки и десетки милиони.  (бел: в България има регистрирана и реална за разлика от онова австрийско дружество едноименна фирма – Петролинк с фирмено дело № 11685/2002. Колкото и да я търсите обаче, тази фирма никога няма да я намерите в публичната част от нашия Търговски регистър.)     В документацията за огромната световна инвестиция на Гинчето има и безусловна банкова гаранция, издадена от Abbey National Financial plc.-Santander Group в полза на Barelays Bank Pie London за кредитна линия от 15 млн. евро.  Едната банка гарантира, другата дава парите (поделят си риска) и тези 15 млн. евро заем отиват при строителя на парка „Атлас 3 Груп” ООД (фирмата е на Славчо Върбаков – съпругът на Гинчето), за да го изгради.   Обаче от 11 януари 2010 г. английската Abbey National Financial plc, която е закупена от испанската Santander Group, вече не се казва така.  Назовава се Santander UK.  И тук също възникват скандални въпроси.  Например как един държавен регулатор като Комисията за енергийно и водно регулиране в късното лято на 2010 приема като редовна тази гаранция при условие, че по онова време банка с такова название няма!  Няма от близо 8 месеца време!  Тази банкова гаранция в случая е невалидна, да не кажа по-силна дума!   А сега да видим другата банка – Barelays Bank Pie London, която опряна на невалидната гаранция, ще даде парите за заема.  Явно банкерите й са пълни идиоти.  Ама не са!  Защото не съществуват!  Такава банка – Barelays Bank Pie London няма в английското Сити.  Няма и в цяла Великобритания.  Няма я и по целия свят!  След дълго и мъчително ровене открих обаче, че е имало такава банка.  Имало е на остров Ямайка.  Имало я е в миналото, но отдавна не съществува.  Поне от 80 години е на оня свят. Намерих я отбелязана на антикварна пощенска картичка – радост за колекционерите.     Ще спра с документацията дотук. Вярно, не е 15 килограма като онази за сделката с ЧЕЗ, ама си е една дебела папка и за да я разкажа цялата, ще трябва да напиша още такава дебела папка.  Ще маркирам само краят на тази история.   По искане и настояване на самата Гинче със заявление вх. E-ЗЛР-ПР-92 от 28.12.2015 г. от името на тяхната фирма „Риал Стейтс” ЕООД с Държавната Комисия за енергийно и водно регулиране взима Решение № Пр-Л-336 от 11 май 2016 г.  С това решение се удовлетворява молбата на Гинчето да бъде прекратена лицензия № Л-336-01 от 23.08.2010 г. за дейността „производство на електрическа енергия“ с условие за изграждане на енергиен обект, издадена на „Риал Стейтс“ ЕОО.   Както е отбелязано (цитат): „Същевременно към момента не са предприети действия по изпълнение на договора за присъединяване и изпълнение на бизнес плана, в частта, касаеща изграждане на генерираща мощност. Дружеството сочи, че няма започнало строителство и незавършени обекти.”  Комисията заключава, че „във връзка с гореизложеното и предвид обстоятелството, че липсва имущество, чрез което се осъществява лицензионна дейност или незавършен обект искането на „Риал Стейтс е допустимо и основателно”   Ако не сте разбрали – няма го най-големият фотоволтаичен проект в Европа и един от най-големите в света – 2000 декара фотоволтаичен парк!  Въобще го няма – дори никога не е строен!   Бел.: има обаче едни голи стъкълца, вапцани черно на една педя земя, колкото да не е без хич, които обаче никога не са произвели ток. И няма и да произведат. Но пък има едни стотици милиони евро с неясен и мътен произход, превърнати в бели и кристално чисти пари под претекста за фотоволтаичен парк. Най-вероятно са с тъмен произход от Италия. Подозирам световната мафия „Н,Драгета”, но нямам възможност да си направя проверката и в Италия.     На този фон не е учудване, че лицето Олег Попов публично е сочен като част от нашумялата престъпна група на дедесари, наркотрафиканти и убийци „Килърите” и дясна ръка на шефката „Кървавата Мила” – Мила Георгиева (доведена дъщеря на бившия шеф на митниците Христо Кулишев, вършила „бизнеса” с Иван Георгиев Танев -Универсалния, син на бивш земеделски министър – Георги Танев).  Не за чудене, че Олег Попов е бил арестуван във връзка с това през януари 2015 г., хм, по погрешка, не е и за чудене, че е бил пуснат на свобода. Не за чудене, че на „свободата” по-късно – на 26 май е изловен с 105 килограма амфетамини. Не е за чудене, че Софийският апелативен съд на 8 септември го освобождава от задържане с „парична гаранция” от 5 000 лв.  Само ще отбележа, че приключенията с Темида застигат този Олег Попов след сигнала на американската агенция за борба с наркотиците ДЕА и нейно световно разследване на връзките между италианските мафии и колумбийските наркобарони. А кой е този Олег Попов?  Ами лицето е единият от първоначалните съдружници на Гинка Върбакова в “Мобайл инфо нет” и съуправител с нея в тази фирма. В друга фирма “В-С-О” той е съдружникът на съпруга на Гинчето – на Славчо Върбаков.  Това са само детайли от този подземен свят. Има и други.  Но дори тези късчета от огромната му мозайка са показателни.   Преди 23 години – през 1995 влязох в остър и много опасен конфликт със световни колумбийски наркомафии и правителството на Жан Виденов. Наследило рухнала икономика, практически фалирала банкова сфера, останало без финанси, то благосклонно даде разрешение у нас да се допуснат и да се изперат 10 млрд. долара мръсни наркопари –на първо време, а после и повече.  (поредица във в. „Труд”:  Наркокартели си поделят България,  властта помага, накрая идат куршумите  Кой да ги препира е основният политически и икономически проблем на прехода)  . Написах, че:  „Тези пари корумпират и мафиотизират управлението така, че дори Херкулес не ще успее да изчисти авгиевите му обори. Държащите кормилото на властта политически сили също се криминализират докрай. Факт е, че досега нито политик, нито депутат повдига въпроса за тежките последици от безогледното пране на съмнителни капитали.  Продължи ли това, продължи ли така, ще бъдем втора Колумбия, втори златен триъгълник. Появят ли се още трупове на дневен ред, значи вече сме.  Една крачка дели България от ада на наркоцарството и малка стъпка от предверието на жестоката диктатура.”   23 години по-късно мога да направя същото заключение покрай сделката с ЧЕЗ.  Да, има и промяна. Списъкът на световните мафии се пообогати – вече и с една общосветовна „НДрагета.” От едната страна в сделката са средства на санкционирани руски банки, на руски милиардер – перач на пари и негови мътни съдружници, също милиардери, на тяхна банка, зачената от обществена структура, известна като поделение на руска секретна служба.  От другата страна е Гинчето, опряно на мощното видимо рамо на държавната власт и невидимото на разни мафии – родни и световни.  Едни нечисти пари да бъдат изпрани с прякото съдействие и помощ на отговорни държавни институции, властта, елита, правителството и самия премиер Борисов. И не само с помощта, но и чрез държавните пари, които накрая ще купят дяловете на ЧЕЗ от Гинчето и така ще легитимират напълно и безусловно мръсните мънита да светят като Сваровски кристал.   От третата страна сме ние. И България.  Паричните потоци в родната група ЧЕЗ годишно по официални отчети са 1.5 милиарда, а според мен – към 3 млрд. Затова е и апетитът отвън, от подземния глобален бизнес – ще се пере на едро. И чрез България – в цяла Европа и светът.  Парите са и власт. В случая – на световни мафии, далеч по-безпощадни от родната.  Тези пари ще закупят медии, предприятия, ще създадат свои нови политици. Те ще вземат тока на България – на първо време, за да й запалят свещта! И на нея, и на всички нас, живеещи на тази територия, когато я завладеят окончателно. И накрая ще запалят свещта и на вас, управниците на тази страна и семействата ви, защото знаете далеч повече от мен. И защото, когато светът се намеси, че ще окаже, че сте излъгали тези мафии в очакванията им, ама сте прибирали комисионите им.   „НДрагета” се оказа стъпила в кабинета на словашкия премиер Фицо – сред съветниците му.  Един „гад” като мен – журналист плати с живота си разкритията, които направи   Г-н Премиер,  Трябва ли да считам, че освен разни родни мафии “Килъри” и световните мафии са стъпили не само при министрите ви (засега мога да го докажа за двама), не само сред елита от родни политици (вкл. опозиционни) и олигарси, но и пряко във Вашия кабинет?  Поканени лично от Вас, за да се здрависват и прегръщат с Вас, понеже стоите зад тази сделка и купувача в нея Гинчето?   бележка:  Публикацията ще бъде изпратена от мен на европейските органи на ЕС и външни министерства с искане за реакция.  Тя ще бъде изпратена и на чешкия президент, на премиера им, на ръководните органи на ЧЕЗ, на чешки медии.  Трябва да знаят, че освен пране на пари сделка за ЧЕЗ, както стана с фотоволтаиците няма да има. Такъв е замисълът – за хора като тях и с тяхната информираност ще стане ясно защо.  Най-вероятно споразумяването с Гинчето ще отнесе и кариерите на тях самите.  Надявам се, че този път българите ще се събудят от летаргията. У нас може да е лошо, но все пак сме рай в сравнения с Колумбия и дълбокия италиански Юг. на една от снимката е Олег Попов – съдружникът на Гинчето и семейство Върбакови и дясна ръка на “Кървавата Мила” – бос на Килърите.                      ", "date": "2018.03.12", "title": "Подземният свят на едно Гинче: Световни мафии, пране на стотици милиони…"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/379575-%D1%81%D0%B8%D0%BD%D1%82%D0%B5%D1%82%D0%B8%D1%87%D0%BD%D0%B0-%D0%B4%D0%BD%D0%BA", "text": "Екип учени в Изследователския институт „Скрипс\" в САЩ е създал „полусинтетичен\" организъм, способен да произвежда невиждани досега на Земята протеини, като добавили нови букви към генетичния код. Синтетичните протеини, създадени от подобни организми, могат да отворят вратата за ново поколение лекарства и терапии по поръчка, казват от екипа. Обикновената генетична „азбука\" се състои от четири букви или бази: А, G, C и Т. Те означават аденин, гуанин, цитозин и тимин, които са четирите вещества, изграждащи ДНК. Тези букви могат да се комбинират в различна последователност и да формират 20 естествено срещащи се аминокиселини, градивните единици на протеините. През 2014 г. екипът от „Скрипс\" създал още две „букви\", X и Y, като това на теория дава възможност за създаването на още 152 синтетични аминокиселини. Тогава обаче не могли да създадат организъм, който да произвежда протеини. Сега са създали успешно организъм, способен да произвежда т.нар. зелени флуоресцентни протеини, като модифицирали Escherichia coli – едноклетъчна пръчковидна бактерия, която обикновено се използва за лабораторното производство на протеини. „За пръв път в която и да е клетка се произвеждат протеини чрез декодиране на генетична азбука от шест букви вместо с естествените четири букви – казва водещият проучването д-р Флойд Ромсбърг. – Малкият брой комбинации на естествените ДНК бази, A, T, G и C ограничаваше и типовете на новите протеинови терапевтики, които можеше да бъдат създадени. Чрез добавянето на Х и Y в генетичната азбука вече разполагаме с разширен речник и можем да създаваме най-различни нови протеини, които биха могли да бъдат използвани с разнообразно предназначение, включително и за съвсем нови лекарства.\" Доскоро много учени смятаха, че нашата специфична ДНК структура е от ключово значение за еволюцията на живота. Пробивът на екипа на „Скрипс\" обаче разкрива възможността животът да е еволюирал по различен начин на друга планета. Организмът е абсолютно безопасен и няма никакъв шанс да се разпространи извън лабораторията и да зарази естествените форми на живот, тъй като е неспособен да произвежда X и Y базите, които са му нужни, за да живее, успокояват учените. Всяка нишка ДНК е съставена от вещества, известни като БАЗИ. Има четири различни бази – тимин, аденин, гуанин и цитозин. Двете нишки, които образуват двойната спирала на ДНК, са свързани от химически мостове между различните бази. Тиминът винаги се свързва с аденин, а гуанинът с цитозин. Екипът на „Скрипс\" обаче създава две нови бази – X и Y. Редът на базите в нишките образува химически код или дава инструкции за създаването на протеини. Всяка секция от ДНК, която кодира конкретен протеин, се нарича ген. Протеините са сложни молекули от ключово значение за живота. Те изпълняват различни задачи в организма ни, например действат като антитела, транспортират по-малките молекули в клетките и предават сигнали за координирането на биологичните процеси между различните органи. Те помагат и за образуването на много от сложните структури в тялото, като коса, кожа и мускули. В човешкото тяло има хиляди различни протеини, а в света се срещат още много, много милиони. Разликите в гените ни водят до вариации в протеините, произвеждани от клетките ни, а това води до многообразие във физическите ни характеристики. Протеините се образуват, когато малки органични съставни части, наречени аминокиселини, се свържат в дълги вериги. Има само 20 естествено срещащи се аминокиселини, но всяка протеинова молекула съдържа стотици от тях, събрани в уникална последователност. Това дава на всеки протеин негови собствени индивидуални качества.", "date": "2018.03.12", "title": "Синтетична ДНК"}
{"url": "http://www.classa.bg/%D1%82%D0%B5%D1%85%D0%BD%D0%BE/item/379576-%D0%BF%D0%BB%D0%B0%D1%81%D1%82%D0%BC%D0%B0%D1%81%D0%BE%D0%B2%D0%B0%D1%82%D0%B0-%D0%B2%D1%8A%D0%BB%D0%BD%D0%B0", "text": "Тя е навсякъде, колкото видима, толкова и хулена. От частите за коли до опаковките пластмасата е покрила Земята, а извън нея през 1969 г. Нийл Армстронг постави найлоново парче от звезди и ивици на Луната. Над 8 млрд. тона са произведени от 50-те години на миналия век до сега – достатъчно, за да се опаковат континентите с фолио четири пъти. Само 9% бяха рециклирани; 60% са били изхвърлени, най-вече на сметища, а твърде често в природата. Неизмерими количества завършват в световните океани, където слънчевата светлина и солената вода ги раздробяват на малки парчета, които привличат токсини, които от своя страна могат да бъдат погълнати от същества, а те по-късно се превръщат в ястия от морски дарове. Пластмасата въздейства и върху съзнанието. Девет от всеки десет европейци се притесняват за екосистемите; три четвърти се тревожат, че това може да навреди на собственото им здраве. Във Великобритания омразата към пластмасата обединява десния вестник \"Дейли Мейл\", левия „Гардиън\" и кралицата, която забрани използването на сламки в двореца. Но чакайте малко. И учениците знаят, че въпреки че е най-забележимият замърсител, пластмасата не е най-вредният. Данни за боклука Ефектите на пластмасата върху природата и човешкото здраве са трудни за измерване. Повечето полимери са химически инертни. Това ги прави трайни и е по-малко вероятно да представляват риск за здравето на хората и животните. Като замърсител тяхното въздействие е много по-малко от другите отпадъци. Според една оценка екологичните и социалните разходи, причинени от пластмасата, са около 139 млрд. долара годишно, главно от парниковите газове, образувани при производството и транспортирането ѝ. За сравнение земеделието генерира 3 трлн. долара. Само изтичането на торове причинява щети на океана между 200 и 300 млрд. долара, а въздействието на пластмасовите морски отпадъци се оценява на 13 млрд. долара. Сега да погледнем алтернативите. Торбичка от памучни влакна трябва да се използва 131 пъти, преди въглеродният ѝ отпечатък да стане по-благоприятен от този на пластмасовата. Това не означава, че пластмасата не е проблем. Но забраните и санкциите върху пластмасовите торбички в богатите страни повече успокояват съвестта, отколкото подобряват околната среда. Забраните имат смисъл на места като Бангладеш и Кения, които нямат подходящи системи за управление на отпадъците и не са толкова полезни в подредената Франция, където разделното събиране на боклука работи гладко. По-ефективно за развитите страни е да поддържат своите отрасли за рециклиране. Но може да се окаже, че те нямат избор. През януари Китай спря вноса на рециклируеми пластмасови отпадъци. Тъй като азиатската държава поема половината от общото световно количество, мярката може да остави планините натрупани боклуци на Запад. Въглеродният данък може да стимулира рециклирането, което е по-малко енергоемко от производството на първична пластмаса. Залагането на задължително минимално съдържание на рециклируеми материали в пластмасовите контейнери, както е в Калифорния от 1991 г. насам, също е полезен инструмент. Правителствата могат да освободят полимери втора употреба от данък добавена стойност; в края на краищата, данъкът вече е платен върху оригиналния изходен материал. Западът не може да реши проблема сам. Сред десетте най-големи замърсители с пластмаси 8 са в развиваща се Азия. Заедно те генерират две трети от пластмасата, изхвърлена в океана. От тях само Китай може да си позволи управлението на отпадъците в западен стил в близко бъдеще. Бангладеш може да копира Индия, която, въпреки населението си от 1,3 милиарда души, е извън десетката благодарение на армиите от клошари. Останалите, като Виетнам или Тайланд, може би са твърде богати за подобен подход, но твърде бедни за сложни системи за събиране на боклука. Богатият свят трябва да съсредоточи вниманието и ресурсите си, включително и чрез дарения, върху това да ги забърза. Това е най-сигурният начин да се спре пластмасовата вълна.", "date": "2018.03.12", "title": "Пластмасовата вълна"}
{"url": "http://www.classa.bg/%D1%81%D0%B2%D1%8F%D1%82/item/379577-%D0%B1%D0%B0%D0%BB%D1%82%D0%B8%D0%B9%D1%81%D0%BA%D0%B8%D1%82%D0%B5-%D0%B4%D1%8A%D1%80%D0%B6%D0%B0%D0%B2%D0%B8-%D1%81%D0%B5-%D0%B8%D0%B7%D0%BF%D1%80%D0%B0%D0%B2%D0%B8%D1%85%D0%B0-%D0%B7%D0%B0-%D0%BF%D0%BE%D0%BB%D1%88%D0%B0", "text": "На 9 март в Вилнюс се проведе среща на министър-председателите на балтийските държави. На срещата премиерите изразиха подкрепата си за Полша срещу санкциите на ЕС. Позволете ми да ви припомня, че причината за въвеждането на санкции срещу Полша е нейната съдебна реформа, приета през 2017 г.  „Литва е готова да се изправи срещу защитата на съседите си“, каза литовският премиер Саулиус Сквернялис. Думите за подкрепа бяха изразени и от ръководителя на латвийския кабинет на министритеМарис Кучинскис: „Не ни харесва, че Полша може да бъде изправена пред санкции“.    Реформата в съдебната система в Полша предизвика скандал в Европа. В Брюксел новите закони се разглеждат като заплаха за независимостта на полските съдилища. В края на 2017 г. Европейската комисия започна процедура за наказание срещу Варшава, в резултат на което Полша може да загуби правото си на глас в ЕС. Окончателното решение ще бъде взето с общо гласуване на държавите-членки на ЕС. Но за налагането на санкции срещу Полша, решението трябва да бъде взето единодушно.  На този етап може да се каже с увереност, че санкции срещу Полша съгласно съществуващите закони няма да бъдат въведени. Литва, Латвия, Естония и дори Унгария ще защитят правата на Полша. Брюксел няма да има какво да прави, за да приеме съдебната реформа на Полша или да промени законите си. Малко вероятно е преди избирането на президента на Европейската комисия през май 2019 г. Европейският съюз да направи промени в законодателството.  В резултат на това могат да бъдат определени двата начина на събитията. Първото е отхвърлянето на санкциите спрямо Полша. Второто е въвеждането на тези санкции. Предвид нарастващото влияние на Съединените щати в Балтийския регион, Европейският съюз не се възползва от налагането на санкции. В крайна сметка има вероятност Полша да поиска помощ от САЩ или дори да се опита да създаде съюз или коалиция. Други балтийски страни и дори Унгария могат да направят същото. В замяна САЩ ще предложат благоприятни условия за тях. И тогава в списъка на европейските проблемни въпроси може да се добави още един.", "date": "2018.03.12", "title": "Балтийските държави се изправиха за Полша"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379578-%D1%80%D0%B5%D0%B4%D0%B6%D0%B5%D0%BF-%D0%B5%D1%80%D0%B4%D0%BE%D0%B3%D0%B0%D0%BD-%D0%BA%D1%8A%D1%80%D0%B4%D0%B6%D0%B0%D0%BB%D0%B8-%D0%B5-%D1%87%D0%B0%D1%81%D1%82-%D0%BE%D1%82-%D0%BD%D0%B0%D1%88%D0%B8%D1%82%D0%B5-%D0%B4%D1%83%D1%88%D0%B5%D0%B2%D0%BD%D0%B8-%D0%B3%D1%80%D0%B0%D0%BD%D0%B8%D1%86%D0%B8", "text": "  Ето част от речта на президента Ердоган изнесена в град Сакария на 11 март:     ”От този великолепен салон искам лично от моето име и от името на народа да поздравя братята ни в Босна и Херцеговина, Косово, Албания, Македония, Сърбия, Западна Тракия, Крим, България и Румъния.   Братът на Сакария, Сараево, Скопие, Ксанти, Комотини, Кърджали и на Мостар споделяме нашата сърдечност. На тези братя, които носим в сърцата си и в очите си, за тези молещи се за успеха на Турция, пращаме нашите поздрави на всички жертви и потиснати наши братя.   Всеки път го казвам: Тези градове физически са разположени в границите на други страни, но те са част от нашите душевни граници. Значението на Турция е треска от два пъти от площта 780 хил. квадратни километра. Половината от сърцетo ни е в Истанбул, Диарбекир, Трабзон, Анталия, Измир, а другата половина е Алепо, Киркук, Ерусалим, Санджак и Бухара” каза Ердоган.", "date": "2018.03.12", "title": "Реджеп Ердоган: Кърджали е част от нашите душевни граници"}
{"url": "http://www.classa.bg/%D1%81%D0%B2%D1%8F%D1%82/item/379570-%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%86%D0%B8%D1%81%D0%BA-%D0%B1%D1%8A%D0%B4%D0%B5%D1%89%D0%B5%D1%82%D0%BE-%D0%BD%D0%B0-%D0%B5%D0%B4%D0%B8%D0%BD-%D0%B3%D0%BB%D0%BE%D0%B1%D0%B0%D0%BB%D0%B5%D0%BD-%D1%81%D0%B2%D1%8F%D1%82-%D0%B5-%D0%B4%D0%B0-%D0%B8%D0%B7%D0%B3%D1%80%D0%B0%D0%B6%D0%B4%D0%B0%D0%BC%D0%B5-%D0%BC%D0%BE%D1%81%D1%82%D0%BE%D0%B2%D0%B5-%D0%BF%D0%BE%D0%BC%D0%B5%D0%B6%D0%B4%D1%83-%D1%81%D0%B8", "text": "Папа Франциск изрази безпокойството си от националните политики, диктувани от страха от глобализацията и от страха от бежанците, предадоха световните агенции.   Папата направи това изявление пред членовете на католическата общност в Рим. Той призова хората да продължат да отварят нови хуманитарни коридори за бежанците, търсещи спасение от войната и от глада.   Папата припомни, че нашата епоха изпитва голям страх от „широките контури на глобализацията\".   Той допълни, че този страх често пъти се обръща към „хората, които са чужденци, които са различни, които са бедни, като че ли те са врагове\", но и че „бъдещето на един глобален свят е да живеем заедно и да изграждаме мостове помежду си\".", "date": "2018.03.12", "title": "Папа Франциск: Бъдещето на един глобален свят е да изграждаме мостове помежду си"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379571-%D0%B1%D0%BE%D1%80%D0%B8%D1%81%D0%BE%D0%B2-%D0%B8-%D0%B7%D0%B0%D0%B5%D0%B2-%D1%89%D0%B5-%D0%BF%D0%BE%D1%87%D0%B5%D1%82%D0%B0%D1%82-%D0%BF%D0%B0%D0%BC%D0%B5%D1%82%D1%82%D0%B0-%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B8%D1%82%D0%B5-%D0%B6%D0%B5%D1%80%D1%82%D0%B2%D0%B8-%D0%BD%D0%B0-%D1%85%D0%BE%D0%BB%D0%BE%D0%BA%D0%BE%D1%81%D1%82%D0%B0", "text": "По повод 75 години от депортирането на евреите от територията на днешна Република Македония премиерът Бойко Борисов ще участва във възпоменателната церемония.   В памет на жертвите на Холокоста българският министър-председател, заедно с премиера на република Македония Зоран Заев, ще поднесе венец на Паметника на загиналите евреи.   Бойко Борисов е първият български министър-председател, който участва в отбелязването на годишнина от депортирането на евреите от територията на днешна Република Македония.   Предвидено е в рамките на посещението да бъдат проведени и двустранни разговори между премиерите Борисов и Заев.          ", "date": "2018.03.12", "title": "Борисов и Заев ще почетат паметта на македонските жертви на Холокоста"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379572-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B0-%D0%B1%D0%B5%D1%80%D0%B1%D0%B0%D1%82%D0%BE%D0%B2,-%D0%BF%D0%BE%D0%BA%D0%B0%D0%B7%D0%B0%D1%85%D0%B0-%D0%BA%D0%B0%D0%BA", "text": "Димитър Бербатов е агресивен на пътя. Това стана ясно от разкритията на \"Папараци\" по bTV, където излъчиха кадри, показвайки какви своеволия си позволява футболната звезда зад волана на луксозното си \"Бентли\".    Бербо не само изпреварва неправилно из софийските булеварди, а и говори по мобилния си телефон, докато шофира. Водещата на предаването Венета Райкова апелира за санкции на 37-годишният голмайстор, който отскоро е без отбор. Както е известно, Бербатов се раздели с индийския си клуб Керала Бластърс, където не се радваше на добър период              ", "date": "2018.03.12", "title": "Скандални разкрития за Бербатов, показаха как..."}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/379573-%D0%B5%D0%BA%D0%B8%D0%BD%D0%BE%D0%BA%D1%81-%D1%89%D0%B5-%D0%BD%D0%B8-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F%D1%82-%D0%BD%D0%B0-%D0%B5%D0%B2%D1%80%D0%BE%D0%B2%D0%B8%D0%B7%D0%B8%D1%8F", "text": "Жана Бергендорф, Владимир Михайловлов, Георги Симеонов-Джей Джей, Джони Манюел и Трей Кембъл ще представят България на \"Евровизя 2018\". Те са част от групата „Equinox\", създадена специално за конкурса, съобщи БНР. Двете чужди имена а на популярни американски изпълнители - единият участва в „Америка търси талант\" през 2017 г., като достига до полуфиналите на предаването и се превръща в интернет сензация, а другият работи с актуални изпълнители като Дуа Липа. Композитор на песента „Bones\" е Борислав Миланов, благодарение на когото България достигна до второто и четвъртото място на „Евровизия\" в последните две издания. Страната ни ще излезе на сцената на музикалния форум по време на първия полуфинал на 8 май в португалската столица Лисабон.", "date": "2018.03.12", "title": "Екинокс ще ни представят на Евровизия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379574-%D0%BC%D0%B8%D0%BD%D0%B8%D0%BC%D0%B0%D0%BB%D0%BD%D0%B0%D1%82%D0%B0-%D1%86%D0%B5%D0%BD%D0%B0-%D0%BD%D0%B0-%D0%B0%D0%BB%D0%BA%D0%BE%D1%85%D0%BE%D0%BB%D0%B0", "text": "Само в около десетина държави, главно в Източна Европа, пият повече, отколкото във Великобритания. Възрастните британци пият еквивалента на 500 халби бира годишно – навик, който убива ежегодно 7000 от тях. Шотландците, който са най-жадните на Острова, са решени да намалят смъртните случаи. На 26 февруари местното правителство определи минимална цена за алкохол от 50 пенса за единица (еквивалентна на приблизително половин литър бира или чаша вино). Мярката вероятно ще разтревожи някои от най-страстните пиячи. Но долният праг може да даде на някои фирми за напитки и търговци на дребно причина да празнуват. Шотландският парламент гласува минималната цена през 2012 г., но обжалване от страна на алкохолната индустрия забави въвеждането ѝ досега. Шотландската уиски асоциация твърди, че планът е в противоречие с търговските правила на Европейския съюз. През ноември 2017 г. Върховният съд на Великобритания реши, че това не е така. Когато новите правила влязат в сила през май, Шотландия ще се присъедини към малкото други страни, които са въвели някаква форма на минимална цена, най-вече държави с голяма консумация на алкохол, като Русия и Украйна. Въвеждането на мярката ще доведе до поскъпване на много от продуктите. Анализ на Института за фискални изследвания показва, че в цяла Великобритания приблизително 70% от закупения от магазина алкохол е на цена под 50 пенса за единица. Най-евтините и най-силни напитки ще станат много по-скъпи. На някои места цената на сайдера „Омега\", който компенсира липсата на вкус с високо съдържание на алкохол, ще се увеличи със 70%. Този вид твърди, но евтини питиета често се предпочитат от най-тежките пиячи. Поради това минималната цена би могла да има голямо въздействие върху общественото здраве. Миналата година анализ на онлайн изданието BMJ Open показа, че минималното ценообразуване „вероятно ще намали консумацията на алкохол и свързаната с алкохола заболеваемост и смъртност\". И все пак мярката може да означава и по-висока печалба за някои производители на напитки и търговци на дребно. Търсенето на алкохол обикновено не е много чувствително към промяна в цената, което предполага, че намаляването на приходите, причинено от очаквания спад в потреблението, ще бъде повече от компенсирано от покачването на цените. Обикновено конкуренцията пречи на фирмите да вдигат цените си. С въвеждането на задължителна цена правителството ще направи това вместо тях. Алтернативен начин за намаляване на потреблението биха били по-високите данъци, които ще увеличат приходите в държавната хазна, а не тези на производителите на напитки. Това би насърчило както любителите на шампанското, така и пиячите на съмнителните напитки, да намалят консумацията. Но шотландското правителство няма правомощия по отношение на алкохолните акцизи. А централното правителство, което може да го направи, се тревожи от намаляващия жизнен стандарт и няма намерение да повишава данъците върху любимото средство за разпускане на британците.", "date": "2018.03.12", "title": "Минималната цена на алкохола"}
{"url": "http://www.classa.bg/%D1%81%D0%B2%D1%8F%D1%82/item/379569-%D1%82%D1%80%D1%8A%D0%BC%D0%BF-%D1%81%D0%B5-%D0%BE%D1%82%D0%BA%D0%B0%D0%B7%D0%B0-%D0%B4%D0%B0-%D0%B2%D0%B4%D0%B8%D0%B3%D0%B0-%D0%B2%D1%8A%D0%B7%D1%80%D0%B0%D1%81%D1%82%D1%82%D0%B0-%D0%B7%D0%B0-%D0%BA%D1%83%D0%BF%D1%83%D0%B2%D0%B0%D0%BD%D0%B5-%D0%BD%D0%B0-%D0%BE%D1%80%D1%8A%D0%B6%D0%B8%D0%B5", "text": "Администрацията на американския президент Доналд Тръмп обеща да помогне на властите на отделните щати да финансират обучението на учителите за боравене с огнестрелно оръжие, като отново призова за по-добра система за проверки на хората, които искат да придобият оръжие, което е част от нов план на Белия дом за предотвратяване на въоръжените нападения в училищата, съобщават американските медии.   Белият дом също така призовава властите на отделните щати да одобрят извънредно законодателство за защита, което ще позволи на правоохранителните органи да получават съдебна заповед и временно да конфискуват огнестрелни оръжия от лица, смятани за опасни себе си и другите.   На федерално равнище администрацията на Тръмп призовава Конгреса на САЩ да приеме два законопроекта, като единият е свързан с проверката на биографията на лицата, придобиващи оръжие, а другият е свързан със създаването на нова програма, насочена към обучението на ученици и възрастни за това как да разпознават и да докладват предупредителни знаци за извършване на насилие с оръжие.   Предложенията на Белия дом обаче не включват увеличаване на възрастовата граница за закупуване на определени огнестрелни оръжия, политика, която Тръмп по-рано обяви, че ще подкрепи след кървавата баня в щата Флорида, при която 19-годишен застреля 17 души.", "date": "2018.03.12", "title": "Тръмп се отказа да вдига възрастта за купуване на оръжие"}
{"url": "http://www.classa.bg/%D1%81%D0%B2%D1%8F%D1%82/item/379563-%D0%BA%D0%B8%D1%82%D0%B0%D0%B9-%D0%BF%D1%80%D0%B8%D0%B2%D0%B5%D1%82%D1%81%D1%82%D0%B2%D0%B0-%D1%83%D1%87%D0%B0%D1%81%D1%82%D0%B8%D0%B5%D1%82%D0%BE-%D0%BD%D0%B0-%D1%8F%D0%BF%D0%BE%D0%BD%D0%B8%D1%8F-%D0%B2-%D0%BD%D0%BE%D0%B2%D0%B8%D1%8F-%D0%BF%D1%8A%D1%82-%D0%BD%D0%B0-%D0%BA%D0%BE%D0%BF%D1%80%D0%B8%D0%BD%D0%B0%D1%82%D0%B0", "text": "Китай приветства участието на Япония в инициативата \" Път и пояс на Коприната\", съобщи на пресконференция на китайския търговски министър Жонг Шан.   Министърът подчерта, че тази инициатива е \"отворена, приобщаваща и прозрачна\", според информационната агенция \"Синхуа\". В своето изявление Шан заяви, че Япония обръща специално внимание на въпросите, свързани с инициативата, след което потвърди, че Китай е готов да сътрудничи с тази страна в нейната рамка.   Инициативата \"Пояс и път на коприната\" бе предложена от Китай през 2013 г. С цел да се засили търговията по маршрута на античния Път на коприната, проектът цели да свърже Китай с Европа и Близкия изток, както и с други райони.   Също през януари беше съобщено, че азиатският гигант има намерение да създаде Полярен Път на коприната. Това означава да разшири амбициозния си проект в Арктическия океан, чрез развитието на морските пътища.", "date": "2018.03.12", "title": "Китай приветства участието на Япония в новия Път на коприната"}
{"url": "http://www.classa.bg/%D1%81%D0%B2%D1%8F%D1%82/item/379564-%D1%82%D1%80%D1%8A%D0%BC%D0%BF-%D0%BA%D1%8A%D0%BC-%D0%BF%D0%B5%D0%BD%D1%8F-%D0%BD%D0%B9%D0%B5%D1%82%D0%BE-%D0%B4%D0%B0-%D0%BD%D0%B5-%D1%81%D0%B8-%D0%BB%D1%83%D0%B4", "text": "По време на митинг в Пенсилвания, за да подкрепи кандидат на републиканците за Конгреса, президентът на САЩ, Доналд Тръмп, заяви, че е отхвърлил искане от страна на мексикански президент Енрике Пеня Нието, Мексико да не плаща за предложената гранична стена, съобщава Ройтерс.   Американският лидер разкри някои подробности за напрегнатия телефонен разговор със своя мексикански колега, проведен миналия месец. Според няколко източника, по време на разговора обитателят на Белия дом настоявал за изграждане на противоречивата стена, което накарало Пеня Нието да отложи първото си посещение във Вашингтон.   Тръмп повдигна въпроса, когато тълпата започна да пее \"Изгради тази стена\" по време на митинга.   Президентът нарече Пеня Нйето \"наистина приятно момче, което отправи молбата си с уважение. Той каза:\" Господин президент, искам да направите изявление, че Мексико няма да плати за стената \", каза Тръмп. \"Аз казах:\" Ти да не си луд? Няма да направя това изявление. \"   Тръмп попитал мексиканския президент дали това е \"решаващ фактор\" за него. Когато Пеня Нието потвърдил, че да, Тръмп е казал: \"Сбогом, сбогом, няма как да направя тази сделка.\"   Посещението на мексиканския лидер във Вашингтон все още не е пренасрочено. Зетят и съветникът на Тръмп, Джаред Кушнер, който се смята за един от организаторите на дипломатическото сближаване между Съединените щати и Мексико, пътува до Мексико Сити миналата седмица, очевидно за да се опита да омекоти напрежението.", "date": "2018.03.12", "title": "Тръмп към Пеня Нйето \"Да не си луд?\""}
{"url": "http://www.classa.bg/%D1%81%D0%B2%D1%8F%D1%82/item/379565-%D1%80%D1%83%D1%81%D0%B8%D1%8F-%D0%B8%D0%B7%D0%B2%D1%8A%D1%80%D1%88%D0%B8-%D1%83%D1%81%D0%BF%D0%B5%D1%88%D0%B5%D0%BD-%D1%82%D0%B5%D1%81%D1%82-%D0%BD%D0%B0-%D1%85%D0%B8%D0%BF%D0%B5%D1%80%D0%B7%D0%B2%D1%83%D0%BA%D0%BE%D0%B2%D0%B0-%D1%80%D0%B0%D0%BA%D0%B5%D1%82%D0%B0-%D0%BE%D1%82-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0-%E2%80%9E%D0%BA%D0%B8%D0%BD%D0%B6%D0%B0%D0%BB", "text": "Авиокосмическите сили на Русия извършиха тест на хиперзвукова аеробалистична ракета от новата аеросистема \"Кинжал\". Ракетата е ударила определената цел на полигон, съобщава руското министерство на отбраната.   Изстрелването е направено от бомбардировач МиГ-31, който е излетял от летище в Южния военен окръг. През тази година екипажите на МиГ-31, въоръжени с ракета от хиперзвуковата аеросистема с висока точност \"Кинжал\", са направили 250 полета.   Новата аеросистема \"Кинжал\" е разработена от руската армия и беше представена от Владимир Путин миналата седмица по време на речта му пред Федералното събрание. Руският президент заяви, че новата ракета лети със хиперзвукова скорост 10 пъти по-висока от тази на звука и може да премине през всички съществуващи системи за зенитно- и противоракетна отбрана, поразявайки с ядрени и конвенционални бойни глави цели на разстояние до 2000 км.", "date": "2018.03.12", "title": "Русия извърши успешен тест на хиперзвукова ракета от системата „Кинжал\""}
{"url": "http://www.classa.bg/%D1%81%D0%B2%D1%8F%D1%82/item/379566-%D1%81%D0%B2%D0%B5%D1%82%D1%8A%D1%82-%D0%BD%D0%B0%D0%B9-%D0%BD%D0%B0%D0%BA%D1%80%D0%B0%D1%8F-%D0%BE%D1%82%D0%B3%D0%BE%D0%B2%D0%B0%D1%80%D1%8F-%D0%BD%D0%B0-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B5%D0%BD%D0%B8%D0%B5-%D0%BA%D1%8A%D0%BC-%D1%87%D0%BE%D0%B2%D0%B5%D1%87%D0%B5%D1%81%D1%82%D0%B2%D0%BE%D1%82%D0%BE", "text": "Рисковете за околната среда пред, стоящи пред човечеството, подбуди група от учени да изготвят документ, който предизвика огромен отзвук. Оригиналното вдъхновение дойде от група носители на Нобелова награда, които се обединиха с други изследователи, за да формират това, което те наричат Съюз на загрижените учени. Мотото на тази група, включваща 1700 учени от цял свят, е \"Науката за здравословна планета и по-безопасен свят\". Този съюз очерта опасностите за околната среда в доклад, наречен \"Предупреждение към човечеството на учените от света\".   Миналата година в списание Bioscience бе публикуван документ, озаглавен \"Предупреждение към човечеството на учените от света: второ известие\". \"Ние рискуваме нашето бъдеще, като не спираме нашето интензивно, но географски и демографски неравностойно потребление на ресурси, а не виждаме продължаващото нарастване на населението, като основна причина зад много екологични и социални заплахи\", гласи документът.   Подписаните твърдят, че като не успяваме в ограничаване нарастването на населението и преосмисляне на ролята на икономиката, основана на растежа, \"човечеството не предприема най-спешните и необходими стъпки за запазване на вече заплашената ни биосфера.\" Също така смятат, че не се прави всичко необходимо, за да се намалят емисиите на парникови газове, за насърчаване на възобновяемите енергийни източници, защита на местообитанията, възстановяване на екосистемите, контрол на замърсяването, спиране обезлесяването и сдържане растежа на инвазивни видове.   Статията получи подкрепата и подписите на 15 364 фигури от международната научна общност, представляващи 184 страни. Предупрежденията в това второ известие вдъхновиха поредица отлични речи пред законодателната власт на Британска Колумбия, Канада и в Кнесета на Израел.   Според изследователите, съществуват две основни насоки на действие, за да можем да обърнем хода на събитията: Първо, когато даваме награди за извършване на влиятелна работа в икономиката, трябва да признаем границите на биосферата и други фактори на околната среда. Второ, поставянето на цена върху въглеродните емисии трябва да се разшири отвъд 42-те страни и 25-те щата, които вече го правят, докато не бъде създадена глобализирана система.   Второто предупреждение завършва с мощен призив за промяна. \"Трябва да признаем, в ежедневието ни и в институциите, които ни управляват, че Земята, с целия си живот, е единственият ни дом\", пишат авторите.", "date": "2018.03.12", "title": "Светът най-накрая отговаря на \"Предупреждение към човечеството\""}
{"url": "http://www.classa.bg/%D1%81%D0%B2%D1%8F%D1%82/item/379567-%D0%BE%D1%82%D0%BA%D1%80%D0%B8-%D1%82%D0%B0%D0%B9%D0%BD%D0%B0%D1%82%D0%B0-%D0%BA%D0%B0%D0%BA-%D0%B4%D0%B0-%D0%BF%D0%B5%D1%87%D0%B5%D0%BB%D0%B8-%D0%BE%D1%82-%D0%BB%D0%BE%D1%82%D0%B0%D1%80%D0%B8%D1%8F%D1%82%D0%B0-%D0%B8-%D1%81%D1%82%D0%B0%D0%BD%D0%B0-%D0%BC%D0%B8%D0%BB%D0%B8%D0%BE%D0%BD%D0%B5%D1%80", "text": "Джери Селби от щата Мичиган и съпругата му Марджи, са спечелили 27 милиона долара в продължение на 9 години, след като са открили \"дупка\" в държавната лотария. Пълната история на гениалната двойка е била наскоро разкрита от The Huffington Post и публикувана от много медии.   Джери, специалист по математика и любител на числата, вече бил пенсиониран през 2003 г., когато започнал да играе наскоро стартирана лотария, наречена Winfall. Билетът струва долар и за да се спечели джакпота, който носи 2 милиона долара, трябва да бъдат улучени 6 числа от 1 до 49.   Това, което привлякло вниманието на мъжа е, че ако никой не печели джакпота за известно време и той надхвърли 5 милиона, се извършва така нареченият \"рол-даун\". Тоест, по време на следващото теглене, тази награда се разпределя сред тези, които са познали 5, 4, 3 или дори 2 числа.   Накрая, това, което американският пенсионер открил, е, че пускайки хиляди фишове и с правилните изчисления, той може да спечели много повече, отколкото е вложил. Първоначално Джери загубил $ 50, но по време на следващия рол-даун, при похарчени $ 3,400, той спечелил $ 6,300.   Приходите му нараснали, а след това разказал тайната на съпругата си Марджи. Двойката се посветила да играе на лотарията и да събира пари, докато тя е била закрита през 2005 г. Въпреки това, той скоро открива, че в Масачузетс е стартирана подобна лотария, Cash Winfall.   Според медиите, двойката успяла да спечели общо $ 27 милиона, играейки на лотарията в два щата, първо в Мичиган и по-късно в Масачузетс, докато и втората не била закрита през 2012 г. И накрая, нетната получена печалба се е оказала 7,75 милиона долара.", "date": "2018.03.12", "title": "Откри тайната как да печели от лотарията и стана милионер"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379568-%D0%B2%D1%81%D0%B5-%D0%BF%D0%BE-%D0%B4%D1%8A%D0%BB%D0%B1%D0%BE%D0%BA%D0%B0-%D1%81%D1%82%D0%B0%D0%B2%D0%B0-%D0%BF%D1%80%D0%BE%D0%BF%D0%B0%D1%81%D1%82%D1%82%D0%B0-%D0%BC%D0%B5%D0%B6%D0%B4%D1%83-%D0%B1%D0%BE%D0%B3%D0%B0%D1%82%D0%B8%D1%82%D0%B5-%D0%B8-%D0%B1%D0%B5%D0%B4%D0%BD%D0%B8%D1%82%D0%B5-%D1%83-%D0%BD%D0%B0%D1%81", "text": "Неравенството между най-богатите и най-бедните в България се задълбочава въпреки сравнително високия икономически растеж през последните години, повишаването на заетостта и доходите и спада на безработицата до предкризисни нива. Най-богатите 20% от населението получават средно 8 пъти повече от най-бедните 20%. Данните са на Евростат към края на 2016 г. Само година преди това разликата в доходите им е била 7 пъти, а през 2012 г. - 6 пъти, пише \"Сега\".   Неравенството в доходите е само един от социалните показатели, по които България е в \"критично положение\", става ясно от последния доклад на Брюксел в рамките на т.нар. Европейски семестър, който следи представянето на икономическите и фискалните политики на страните членки. От тази година обаче Еврокомисията се фокусира върху социалните политики и социалните права на гражданите, които в много държави изостават на фона на възстановяването на европейските икономики след кризата. За целта ЕК вече ще следи 12 показателя, свързани с равните възможности и достъп до пазара на труда, условията на труд и социалното подпомагане и т.н. България получава оценка \"критична ситуация\" за половината от тези показатели, а за други три е необходимо да сме \"под наблюдение\". Това изправя страната ни пред нова опасност да попадне в най-рисковата група на страните с прекомерни макроикономически дисбаланси, от която успяхме да излезем едва през тази година.   Освен неравенството на доходите най-тежко е положението с високия дял от населението, което живее в риск от бедност и социално изключване. През 2012 г. 49% от българите са били в такава опасност. През 2014 г. делът им пада до 40%, но оттогава положението не се е подобрило. Като критична е определена и ситуацията с високия процент младежи на възраст от 15 до 24 г., които нито учат, нито работят - към края на 2016 г. те са 18% от населението. България получава най-ниската оценка и за ефекта на социалните помощи върху намаляването на бедността, както и за незавидното ниво на дигитални умения - само 29% от българите на възраст между 16 и 74 г. могат да работят с компютър. С 13.8% рано напускащи училище деца и младежи страната ни попада в по-леката категория - \"под наблюдение\". Тревожното обаче е, че този процент се влошава - преди 6 години делът на рано напускащите училище е бил 12.5%. Въпреки предприетите през последните години мерки за ограничаване на отпадането от училище те все още не са показали ефективност, отбелязва Еврокомисията.   Припомня се, че у нас бе въведена задължителната предучилищна подготовка, екипи от специалисти на местно ниво бяха ангажирани да откриват и подпомагат отпадналите ученици, за да ги върнат обратно в училище, беше организирано и допълнително обучение по български език за ромите и др. Според ЕК под наблюдение трябва да са също така грижите за децата под 3-годишна възраст, както и заетостта, въпреки че тя расте непрекъснато през последните години и вече надхвърля 70%. Единственият показател, по който България е над средното за ЕС ниво, е равнопоставеността в заетостта на мъжете и жените.   Преди дни обаче по повод Деня на жената 8 март бяха оповестени данни, които показват, че по отношение на заплащането има сериозно неравенство между половете - за един и същ тип работа жените в България получават около 30% по-малко от мъжете. България се изправя пред сериозни предизвикателства и по отношение на част от индикаторите за защита на социалните права, се посочва в последния доклад на Брюксел. Ромите и децата от бедни семейства са със затруднен достъп до качествени образователни и здравни услуги. Разходите за социално подпомагане са доста под средното ниво за ЕС и това допринася за високото ниво на бедност в страната.", "date": "2018.03.12", "title": "Все по-дълбока става пропастта между богатите и бедните у нас"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379560-%D0%B0%D0%BD%D1%82%D0%BE%D0%BD-%D0%BA%D1%83%D1%82%D0%B5%D0%B2-%D0%B7%D0%B0%D0%B4-%D0%B3%D0%B8%D0%BD%D0%BA%D0%B0-%D1%81%D1%82%D0%BE%D0%B8-%D0%BC%D0%B8%D0%BB%D0%B8%D0%B0%D1%80%D0%B4%D0%B5%D1%80,-%D0%BA%D0%BE%D0%B9%D1%82%D0%BE-%D0%B8%D1%81%D0%BA%D0%B0-%D0%B4%D0%B0-%D0%B8%D0%B7%D1%82%D0%BE%D1%87%D0%B8-%D1%87%D0%B5%D0%B7", "text": "„Като гледам колко е стреснат министър-председателят Бойко Борисов, едва ли той стои зад Гинка Върбакова. Това коментира в предаването „Седмицата“ по Дарик заместник-председателят на парламентарната група на „БСП за България“.   Антон Кутев има опит като член на Надзорния съвет на „ЧЕЗ Електро България“ през 2008 и 2009 г. Според него ЕРП-тата трябва да бъдат изцяло държавни, а държавата трябва да върне своите позиции.   „ЕРП-тата трябва да бъдат контролирани от държавата с поне 51%. Какво ще стане сега? ЧЕЗ продаде на Гинка Върбакова и тя в момента започва да управлява обем от 1 млрд. и 300 млн. – доколкото знам толкова е кешът на ЧЕЗ годишно. Да си представим какво ще стане, ако тя всяка година отделя 10% от тези пари в личната си касичка, което тя като собственик може да прави. Докато комисията (КЕВР) я следи, тя отделя по 150 млн., събира 600 млн. на петата година, продава на Гинчо, а той идва и ни казва, че ще затвори дружеството, защото фалира. Какво правим тогава?!“, пита Кутев.   И продължи: „Ако зад Гинка стои някой, аз не знам дали това е Борисов. Даже като гледам колко е стреснат, не е той. Стои, да кажем, някой милиардер. Защо той не си купува сам това дружество, ами слага нея отпред? Единствената логика е, че той иска да източи дружеството. Няма българин и нормален човек на света, който да приеме, че която и да е банка ще й даде тези кредити от 320 млн. евро при икономическата ситуация, която тя има. Някой е поел гаранциите за този заем“.   „За да може който и да е клон на банка в България да даде 320 млн., това не е избор на тукашния клон. Някой е отишъл в Италия, например, и се е разбрал с централата да й отпуснат заем. Тукашният клон и да иска, не може да го направи. Това е нещо, което се прави на съвсем друго ниво“, смята Антон Кутев.", "date": "2018.03.12", "title": "Антон Кутев: Зад Гинка стои милиардер, който иска да източи ЧЕЗ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379561-%D1%81%D0%BB%D0%B0%D0%B2%D1%87%D0%BE-%D0%B2%D0%B5%D0%BB%D0%BA%D0%BE%D0%B2-%D0%BF%D0%BE%D1%81%D0%BE%D1%87%D0%B8-%D0%BA%D0%BE%D0%B8-%D1%81%D0%B0-%D0%BD%D0%B0%D0%B3%D0%BB%D0%B8%D1%82%D0%B5-%D0%B2%D1%8A%D0%B2-%D0%B2%D0%BB%D0%B0%D1%81%D1%82%D1%82%D0%B0", "text": "Наричам \"Групата на Наглите\" моите \"нагли\" във властта и парламента. Това заяви в предаването „Беновска пита\" по Канал 3 Славчо Велков от \"БСП за България\" във връзка със скандала в проф. Плочев и НЗОК. В тази връзка той посочи министър Владислав Горанов, министър Кирил Ананиев, заместничката му Жени Начева, и доктор Дариткова, която е председател на здравната комисия на НС).    „Ето, за мен това са един нагли хора, които се опитаха да смачкат един уважаван български професор\", заяви Славчо Велков.    Депутатът заяви, че няма кой да му влияе да изразява личното си мнение. \"Ако някой има свое лично мнение в нашата група, изразява лично мнение. Аз не съм подвластен на никакво влияние.    Аз принадлежа на ПГ на БСП на България\" и на себе си\", смята той. Той заяви, че ако хората искат здравеопазването да се реформира, то трябва да гласува за левицата. Той коментира и казуса ЧЕЗ.    \"Аз зададох 7 въпроса на госпожа Върбакова, и се оказа, че фирмата, която иска да купи ЧЕЗ, няма собствен капитал, няма подкрепа. Давате ли си сметка за какво става дума? Сега госпожа Върбакова от 1 седмица преговаря в Прага за участието на българската държава в сделката без участие на български представители\", посочи Славчо Велков, като изтъкна присъствието на чешкия посланик на откритото заседание по скандала с ЧЕЗ в Народното събрание.", "date": "2018.03.12", "title": "Славчо Велков посочи кои са наглите във властта"}
{"url": "http://www.classa.bg/%D1%81%D0%B2%D1%8F%D1%82/item/379562-%D1%81%D0%B8%D1%80%D0%B8%D1%8F-%D0%B0%D1%82%D0%B0%D0%BA%D1%83%D0%B2%D0%B0%D1%85%D0%B0-%D1%81%D1%8A%D1%81-%D1%81%D0%BC%D1%8A%D1%80%D1%82%D0%BE%D0%BD%D0%BE%D1%81%D0%BD%D0%B0-%D0%BF%D1%80%D0%B5%D1%86%D0%B8%D0%B7%D0%BD%D0%BE%D1%81%D1%82-%D0%BA%D0%BB%D1%8E%D1%87%D0%BE%D0%B2%D0%B0-%D0%B2%D1%8A%D0%B7%D0%B4%D1%83%D1%88%D0%BD%D0%B0-%D0%B1%D0%B0%D0%B7%D0%B0-%D0%B1%D0%BB%D0%B8%D0%B7%D0%BE-%D0%B4%D0%BE-%D0%B4%D0%B0%D0%BC%D0%B0%D1%81%D0%BA", "text": "Въоръжени групировки, действащи от планината Каламун, на границата между Сирия и Ливан, са нападнали със \"смъртоносна точност\" военна база на Военновъздушните сили на Сирия, на североизток от Дамаск, съобщава Al Masdar News.   Според източници, повече от 10 ракети са били изстреляни от множествена система за изстрелване БМ-21 (Град) по време на нападението с артилерия на авиобазата в близост до град Ал Думайр, и повечето от тях са попаднали във вътрешността на периметъра на военната инсталация.   Понастоящем няма информация за това дали ключовото оборудване или инфраструктура на сирийските военновъздушни сили в базата са били повредени или унищожени.   Както е посочено от медията, в планините Каламун вече са базирани няколко дъщерни екстремистки групи на Свободната сирийска армия и свързаната с Ал Кайда милиция, Хаят Тахрир ал Шам (по-известна с предишното си име Джабхат Ал Нусра).   Тяхното присъствие се съдържа в обсадата, наложена от сирийското правителство.", "date": "2018.03.12", "title": "Сирия: атакуваха със \"смъртоносна прецизност\" ключова въздушна база близо до Дамаск"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/379558-%D1%81%D0%BA%D0%B5%D0%BB%D0%B5%D1%82%D0%B8-%D0%B8-%D0%B4%D0%B5%D1%82%D1%81%D0%BA%D0%B8-%D1%82%D0%B5%D1%80%D0%BB%D0%B8%D1%87%D0%BA%D0%B8", "text": "Не е вариант на знаменитата комедия „Арсеник и стари дантели” – това е заглавие на „МОНИТОР” – „Скелети, вещици и детски терлички във Велико Търново”!  Ако не се сещате, става въпрос за пазара на мартенички – с това предлагат да зарадваме децата. И за възрастните има радост – в Стара Загора „Провесиха на конец Тато и Путин”. Чудничко е да ги си провесиш двамата на ревера – против уроки!  Колебливото време пак напълни поликлиниките с грипави и подсмърчащи хора, затова родното вестникарско воинство се загрижи за здравето на населението – „Майки луднаха по Киприяновата молитва” – информира „ТЕЛЕГРАФ”. Молитвата помагала срещу магии, уроки, заекване, кошмари и всякакви други болежки.  Двайсет и първият век обаче си иска своето – и хората се интересуват дали предпазва и от катастрофи по тия поледици. Отчаян свещеник разяснява, че „Да се молиш превантивно на Господ и свети Киприян да пазят автомобила ти от уроки са просто глупости”, но кой да го чуе – все пак молитвата може и да хване дикиш – какво є плащаш – „питка и бутилка вино”!  За хората, на които молитвите не помагат, се грижат високите технологии – все пак – да си припомним кой век сме – „БГ робот праща на лекар по фейсбук” - научаваме от „ТЕЛЕГРАФ”. Роботът следял календарчето и ни напомнял за профилактичните прегледи – който си няма календарче, може да разчита на него.  Тези, които са закъснели с прегледите и в резултат – закъсали със здравето, могат да разчитат на друга умна машинка – „Робот направи нов пикочен мехур на мъж в Плевен” – според „24 ЧАСА”. Споменати са и мимоходом и имената на лекарите, които са свършили работата, но за часовия вестник по-важна е роботизацията на професията.  А ако и роботът – специалист по мехури не помогне, на помощ се притичва друг, прославен от „МОНИТОР” – „Робот замества покойник след смъртта”. Роботът щял да може да „общува с опечалените с гласа на покойника и да води елементарен разговор”.  Зловещичко, но ако го научат и да мие чиниите, ще има някаква файда от изобретението.  За разведряване след траурните теми и подсилване на гордостта, че принадлежим към малък, но много шавлив народ, под руб­риката „И ний сме дали нещо на света” „МОНИТОР” тържествено съобщава, че „Български х*й гордо стърчи пред Айфеловата кула в Париж”. Неизвестен, но сръчен сънародник е успял да остави знаменитото българско трибуквие като следа от пребиваването си в столицата на разврата. Проследяват се и следи от българското нашествие из стария континент – бивш тираджия забелязал в Австрия позабравеният лозунг „КПСС–БКП Вечна дружба!”, а в лондонския Хайд парк очевидно отчаян от простотията на англичаните, които уж са направили парк, в който всеки да може да държи каквато си иска реч, хем не разбират от българска дума, наш сънародник е оставил посланието „Яж ми х… Пешо от Варна”. Барселонската „Саграда Фамилия” пък е влязла в ролята на билборд – с надписа „Христо сводника от Плевен” и приложен надлежно за сведение на интересуващите се телефон за връзка с въпросния Христо…  Ама наистина сме дали много на света!   И на вси европейци – нещо да четат…", "date": "2018.03.12", "title": "Скелети и детски терлички"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/379559-%D0%BD%D0%BE%D1%81%D0%B8%D1%82%D0%B5%D0%BB%D1%8F%D1%82-%D0%BD%D0%B0-%E2%80%9E%D0%B3%D0%BE%D0%BD%D0%BA%D1%83%D1%80%E2%80%9C-%D0%B6%D0%B5%D1%80%D0%BE%D0%BC-%D1%84%D0%B5%D1%80%D0%B0%D1%80%D0%B8-%D0%B8%D0%B4%D0%B2%D0%B0-%D1%81-%D1%80%D0%BE%D0%BC%D0%B0%D0%BD%D0%B0-%D1%81%D0%B8-%E2%80%9E%D0%BF%D1%80%D0%BE%D0%BF%D0%BE%D0%B2%D0%B5%D0%B4-%D0%B7%D0%B0-%D0%BF%D0%B0%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D1%80%D0%B8%D0%BC%E2%80%9C", "text": "Френският писател Жером Ферари на 14 март 2018 г. от 18 ч. във Френския културен институт ще представи на българските читатели своя роман „Проповед за падането на Рим“, който „Факел експрес“ току-що издаде в превод на Александра Велева. Романът е отличен с най-авторитетната литературна награда във Франция „Гонкур“ през 2012 г., преведен е на множество езици. Авторът казва за романа си:   „В „Проповед за падането на Рим“, това, което най-много ме интересуваше, беше самата проповед на Св. Августин. Той я произнася през 410 г. в град Хипон, Алжир. Красотата на тази проповед е в безмилостния начин, по който Св.Августин припомня на поклонниците, объркани след плячкосването на Рим, че колкото и могъщи да са, дори империите имат своя край и че всъщност няма голяма разлика между завършека на един човешки живот и залеза на една империя. Именно това се стремях да покажа в романа, разказвайки едновременно за Св. Августин и за това малко семейство в Корсика, на което приписах много от чертите на собственото си семейство.     С „Проповед за падането на Рим“ и със средствата на романа и аз на свой ред пожелах да задам въпроса: какво означава един свят? Всеки от нас и всеки от героите ми носи  в себе си света, който го разделя съдбоносно от другите: един много стар човек преминава през целия двайсети век по следите на Историята, без да може никога да я догони; една млада жена се опитва да изрови от подземните пластове потъналите в тях развалини, за да не позволи на живота да угасне; двама приятели от детинство наемат бара в родното си селце и тръгват рамо до рамо към трагедията. И всеки един от тях отговаря по своему на въпроса.“   Жером Ферари (1968) е роден в Париж в семейство на корсиканци. Завършва и преподава философия в лицеите в Порто-Векио, Алжир, Абу Даби и понастоящем в Бастия. Автор е на шест романа и освен с „Гонкур“ е отличен с наградите „Ландерно“ за „Един Бог, един звяр“ (2009) и „Франс телевизион“ за „Където си оставих душата“ (2010). Следва откъс от романа.   ътят към кръста на Бернар Грата започна под формата на празник. Матийо и Либеро работеха над магистърските си тези в Париж, когато той започна да организира всяка седмица партии покер в салона зад бара. Да е предприел сам подобно начинание бе малко вероятно. То му бе със сигурност подсказано от пожелал анонимност човек, досетил се, че е попаднал на гъсок, чиято най-съкровена мечта е да бъде възможно най-бързо оскубан. Партиите започнаха да се радват на значителен успех от момента, когато в областта се разпространи слухът, че Грата е колкото посредствен, толкова и непредпазлив играч, при това убеден, че покерът е игра на късмет, а късметът рано или късно се обръща.   Беше започнал да пуши пурети, които никак не му помагаха, както и черните очила, които вече не сваляше нито денем, нито нощем. Губеше великодушно пари и стигаше с аристократизма си дотам, че да черпи палачите си. Един ден, без никакъв предупредителен знак, жена му, децата му и бабата изчезнаха. Когато Мари-Анжел научи за това, тя отиде да го утеши и го завари на бара в изключително възбудено състояние. Потвърди, че жена му си е отишла заедно с всички мебели. Спял върху дюшек, който тя се съгласила не без известни трудности да му остави.    Мари-Анжел беше точно на път да му каже няколко от подходящите за случая фрази, когато той заяви, че това е най-прекрасното нещо, което изобщо му се е случвало, най-сетне се бил освободил от една свадлива досадница и от три деца точно толкова тъпи, колкото и неблагодарни, без да се смята бабата, която преди да започне да се изпуска и изпадне в пълна сенилност е използвала цялата си съкровищница от проклетия, за да му трови живота, защото била невероятно зла, у нея имало толкова злост, че дори я подозирал в доволство от собствената ѝ дементност, благодарение на която можела да тормози всички до края на дните си, без някой да посмее да я упрекне в това, че ще умре столетница, нямало никакво съмнение, дъртата кранта била жилава, той от години мечтаел за някоя домашна злополука или за евтаназия, безмълвно понасяйки стоически един живот, който не би пожелал и на най-големия си враг, но сега всичко приключило, дошло било време да се живее и той нямал никакво намерение да го пропусне, най-сетне можел да се осъществи като личност, личността, която винаги поради умора, отвращение, страхливост е криел дълбоко в себе си, край  на подчинението, възродил се е, каза на Мари-Анжел, и благодарение на нея сега се чувствал у дома си, заобиколен от скъпи приятели, а жена му можела ако ще да пукне, това не го засягало повече, бил си извоювал, извоювал си бил с много труд правото да бъде егоист и никога, да, никога, не бил се чувствал толкова щастлив, повтаряше го с явна и почти патологична искреност, отправяйки към Мари-Анжел един толкова превъзнесен и изпълнен с благодарност поглед, че тя се уплаши да не се хвърли върху нея и да я вземе в прегръдките си, нещо от което той явно едва се въздържаше и се задоволяваше само да ѝ благодари, без да ѝ признае, че ѝ е най-благодарен за зачеването на Виржини, с която поддържаше от седмици връзката, направила го щастлив човек. Никога щастието не е било толкова показно. Бернар Грата не преставаше да се смее, много силно, за щяло и нещяло, преливаше от енергия, непрекъснато се движеше между бара и салона, без най-малкия признак на умора или опиянение, въпреки че беше започнал да пие като съдран, отрупваше клиентите си с напълно неуместни жестове на привързаност и губеше пари с видима наслада, докато в демонстрацията на тази еуфория имаше нещо дълбоко смущаващо, сякаш тя не можеше да бъде нищо  друго освен симптом на отвратително душевно заболяване, което заплашваше да е заразително, и колкото по-приветлив и дружелюбен ставаше Бернар Грата, толкова повече хората се отдръпваха от него, без изглежда той да си дава сметка за това, твърдо решен, че оттук нататък  ще живее в свят, управляван единствено от собственото му заслепление. Но за наше нещастие може би царството на заслеплението никога не е било съвършено и вероятно дори човек като Бернар Грата е чувствал смътно, че нищо от всичко това не е реално, залитайки под тежестта на една увереност, която не е могъл нито да унищожи, нито да формулира, а само да избягва, излагайки с отчаяна и гротескна упоритост щастието си на показ; и разбра защо понякога нощем се е будил със сърцебиене от тревога, разбра го едва през онзи юнски ден, когато Виржини, след като я помоли да дойде да живее с него, му отговори, повдигайки презрително рамене, че е полудял и тя не желае повече да го вижда, след което излезе навън, седна на слънце на терасата и си поръча освежителна напитка, която той безмълвно ѝ сервира. Онова, от което толкова старателно бягаше, го беше застигнало и смазало. Виржини му хвърли ядосан поглед.   – Не прави такава физиономия. Смешен си.   Той продължи да си върши работата няколко дни, сякаш движен от някаква абсурдна инерция и една вечер, в часа на аперитива, когато барът бе претъпкан с клиенти, избухна в сълзи и си изложи публично нещастието, така, както беше направил със своето щастие – със същото безсрамно простодушие, описвайки на висок глас между две ридания съвършенството на голото й тяло, непроницаемата втренченост на погледа ѝ на недоволна кралица, когато той  усърдно и с всички сили я обладава, без да успее нито един път да изтръгне от нея и една дори въздишка, като че тя, Виржини, е само един наблюдател на сцена, която следи с изключително внимание, но която я засяга само повърхностно, и си спомни, плачейки, че колкото по-пламенно я е любил, толкова по-втренчен и суров е ставал погледът ѝ между дългите мигли, които не потрепвали от никакво вълнение, и как той се чувствал едновременно унизен и омагьосан от този поглед, който го превръщал в опитно животно, без това да намали възбудата му, напротив, казваше той, подсмърчайки шумно, това още повече го възбуждало, и тогава в бара се надигна първият неодобрителен шепот, някой му викна да сервира и да си затваря устата, но той не можа да млъкне, беше станал недосегаем за срама, лицето му лъщеше от сълзи и сополи и той продължаваше описанията си с точни, отвратителни  подробности, разказваше как Виржини натиска длани в раменете му и  прокарва показалец по целия му гръбначен стълб, гледайки го с нещо наподобяващо измъчено презрение, което той приема всеки път с ужас, защото знае, че всеки миг ще свърши, и докато вцепенената аудитория следеше пътешествието на този неприличен показалец, за чиято неизбежна дестинация се досещаше прекалено добре и се опитваше да се примири и изтърпи предстоящото подробно описание на оргазъма, Венсан Леандри се приближи до Бернар Грата, зашлеви го два пъти и го издърпа за ръката навън. На колене върху асфалта Бернар Грата е престанал да плаче. Поглежда Венсан. – Всичко загубих. Съсипах си живота.   Венсан не му отговаря. Опитва се да мобилизира всичките си запаси от съчувствие, но продължава да изпитва желание да го удари. Подава му носна кърпа. – Ти също си спал с нея. Знам. Как е възможно да е способна на тези неща?   Венсан кляка до него.   – Ако си мислил, че сте били двойка с Виржини, си последен глупак. Престани да тормозиш хората с историята си. Дръж се, както подобава. Бернар Грата поклаща глава.   – Съсипах си живота.    ", "date": "2018.03.12", "title": "Носителят на „Гонкур“ Жером Ферари идва с романа си „Проповед за падането на Рим“"}
{"url": "http://www.classa.bg/%D1%81%D0%B2%D1%8F%D1%82/item/379554-%D1%84%D0%B0%D0%BB%D1%88%D0%B8%D0%B2%D0%B8%D1%82%D0%B5-%D0%BD%D0%BE%D0%B2%D0%B8%D0%BD%D0%B8-%D1%81%D0%B0-%D0%BD%D0%B0%D1%81%D0%BE%D1%87%D0%B5%D0%BD%D0%B8-%D1%81%D1%80%D0%B5%D1%89%D1%83-%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%87%D0%BD%D0%B8%D1%82%D0%B5-%D1%81%D0%B2%D0%BE%D0%B1%D0%BE%D0%B4%D0%B8", "text": "Асоциацията на европейските журналисти (АЕЖ) изготви позиция по отношение на противодействието на феномена „фалшиви новини“. Представяме ви анализ на Ирина Недева, основаващ се на общата позиция на АЕЖ относно проблема с фалшивите новини и механизмите за решаването му.    АЕЖ подкрепя работната дефиниция, дадена от Европейската комисия, така че под феномена фалшиви новини имаме предвид “Преднамереното използване на фалшива или изкривена информация, за да се повлияе върху общественото мнение по вреден начин”.   Също така споделяме визията на анализа, направен от Клеър Уордъл (First Draft), че терминът фалшиви новини “не помага особено, но е без алтернатива” и трябва да “разграничим умишленото разпространение на дезинформацията от несъзнателното споделяне на дезинформацията”.   По-конкретно: феноменът на фалшивите новини включва фалшификации или атаки срещу репутацията с партийна, политическа или търговска цел, включително политически мотивирана дезинформация и материал, предназначен преди всичко за посяване на несъгласие, омраза или предразсъдъци и/или за причиняване на умишлена вреда върху обществото; също така – дезинформация, която води до посяване на съмнения, несигурност или объркване относно познати и проверими факти.   Вариантите включват клеветнически и фалшиви твърдения или фалшиви “факти” и „полуфакти“, които не могат да бъдат подкрепени от надеждни източници; полуистини или злонамерени смесвания, предназначени да подбуждат популистки изяви на гняв или агресия; произволни или злонамерени твърдения срещу физически или юридически лица, твърдения, представляващи тормоз, или заплахи, които могат да предизвикат директна вреда върху непълнолетните, към които са насочении – точно, когато тези лица, би трябвало особено внимателно да бъдат защитени от измама, унижение и всякакви форми на експлоатация.   Фалшивите новини също така приемат формата на сензация, било като сензационни заглавия (“Шок“, Бомба“ и.т.н.), или като цели материали или слухове, които са предназначени да предизвикат силни мнения или антипатия, но не могат да бъдат проверени фактически; твърдения, направени от политици, особено по време на избори или политическо напрежение, които са в разрез с обективно доказани факти; фотографии, които всъщност се отнасят до други времена или места, но които погрешно и преднамерено се приписват на текущите събития; изображения и видеоклипове, насочени към убеждаване на зрителите към конкретно заключение, за да измамят или да фалшифицират мнения или преценки; въображаеми или фантастични твърдения, направени така, че да дават основание на определен идеологически или политически разказ.   Проверката на фактите може да бъде важен инструмент за идентифициране на фалшивите новини и дезинформацията, както започнаха да правят една част от американските медии с изявленията на водещи политици (вкл.по отношение на американския президент Доналд Тръмп); но трябва да се положат много усилия, за да се идентифицират (и при определени условия да се премахнат) измами или други лъжи, без мерките в борбата с фалшивите новини да водят до ограничения на законното право на свобода на изразяване, което може да включва изявления и мнения, които обиждат, шокират или смущават.   Когато анализираме основните категории фалшиви новини, които биха могли да навредят на обществото, трябва да посочим, че умишлената дезинформация, предназначена да влияе върху решенията за гласуване на избори, върху политиките за околната среда и имиграционните политики, преобладава над умишлената дезинформация, насочена към сферите на икономиката и финансите. По този начин изглежда, че феноменът на т.нар. „фалшиви новини“ е в много по-голяма степен насочен към политическата и идеологическата, отколкото към икономическата област.   Според членовете на общността на АЕЖ, която се състои от 20 национални секции от цяла Европа, доверието в публичните институции очевидно е по-голямата цел за дезинформация, отколкото другата възможна цел - доверието в обществената сигурност. Това показва, че феноменът на т. нар. „фалшиви новини“ като цяло е насочен повече към самата концепция за демократичните свободи, а не толкова към аспектите на сигурността на държавата.   За да очертаем обхвата на феномена “фалшиви новини”, трябва да анализираме основните икономически, социални и технологични фактори, които в глобалния медиен пейзаж допринасят за нарастващото разпространение на фалшиви новини. Също така трябва да имаме предвид поведението при четене, зависимостта на приходите от реклама от новия медиен жанр „infotainment“ и променящата се роля на журналистите, влиянието на спонсорираните статии и рекламодателите.   Новите характеристики, които оформят информационния пейзаж, идват от скоростта и мигновеното разпространение на информация в световната мрежа и по-конкретно чрез социалните платформи.  Ускорението в разпространението на фалшиви новини  засяга дълбоко начина на поглъщане на информация от аудиторията.   Ускорението в разпространението на фалшиви новини чрез използването на алгоритми, ботове и други технологични средства за споделяне на информация и създаване на „кликвания“ върху социалните медии, които увеличават и рекламните потоци, съответно и приходите към медийното съдържание, засяга дълбоко начина на поглъщане на информация от аудиторията.   Също така виждаме експлоатация на евтин труд за неетични цели във фабриките за тролове и същевременно използването на модела на публикуване на платени статии и прикрита политическа реклама.   Анонимността на много собственици на медии в някои части на Източна Европа, както и ефективните монополи в областта на медиите, които водят до концентрация на собственост и кръстосана собственост върху медийни, дистрибуторски компании и рекламни компании, правят цялата медийна сцена отворена и готова да бъде масово засегната/заразена с фалшиви новини.   Също така често виждаме провала на интернет посредниците и компаниите в социалните медии да полагат дължимата грижа, за да се противопоставят на фалшивите новини и незаконното съдържание.   Създаването на фалшиви новини е лесно, докато произвеждането на качествена журналистика е дейност трудна, скъпа и изискваща умения. Дигиталната дисплейна реклама и все по-комерсиализираният медиен пазар ускоряват феномена фалшиви новини.   Социалните медии вече са трансформирали медиите и журналистиката се нуждае от преструктуриране, а журналистите – от научаване на нови умения по отношение на данните, сигурността и разрастването на умишлената дезинформация.   Виждаме опасна политическа инструментализация на фалшивите новини от политиците с цел да се самопромотират и по този начин, в своя полза, да използват ресурсите на публичната власт като дискриминират опонентите си, подкрепят ласкаещите ги медии и заглушават критичните гласове. Така те, на практика, използвайки стратегията на фалшивите новини, подкопават демократичните ценности, каквито са доверието и добросъвестността.   Борбата с фалшивите новини понякога (неправилно) се използва от авторитарни и популистки лидери за контрол и сплашване на пресата и разпространяване на пропаганда.   Борбата с фалшивите новини понякога (неправилно) се използва от авторитарни и популистки лидери за контрол и сплашване на пресата и разпространяване на пропаганда. Горните фактори трябва да бъдат разгледани при търсенето на средства за защита.Те трябва да включват усилия за осветяване на полу-истините или неверните твърдения, като отправят предизвикателства към пропагандаторите.   Популярните заглавия, които резонират с мненията на читателите, често укрепват фантазми и страхове и създават фанатизирани мнения. Грешките в медийното съдържание и съответно коригирането на подвеждащата информация би трябвало да има същата тежест и видимост като първоначалната лъжа, а точно това е трудно постижимо, защото лъжата изглежда по-съблазнителна и бърза.   Обществеността трябва да бъде насърчавана да разглежда разобличаването на фалшивите новини като въпрос от общ публичен интерес.   Децата в училище трябва да бъдат обучавани в критично мислене, да се преподават методи за дисекция на историите, да се научат как да проверяват фактите и да ги насърчават да разобличават без страх от репресивни мерки твърдения, които не съответстват на фактите, дори ако това противоречи на общите заблуди или традиционни вярвания на обществата, в които живеят. Тези образователни програми за критично мислене и медийна грамотност трябва да бъдат насочени както към младите, така и към възрастните хора и те ще допринесат за съвременното разбиране за употребата и злоупотребите с информацията в ерата на социалните медии и масовото „себе-публикуване“.   Най-често срещаме фалшиви новини в букет от различни канали - социалните медии и приложенията за съобщения разпространяват информация и дезинформация, споделяни от приятели, семейни или социални ехо камери, но също така можем да срещнем фалшиви новини в новинарски агрегатори, включително гиганти като Google News, Apple новини, Yahoo новини и платформи за видео споделяне (напр. YouTube, DailyMotion, Vimeo), онлайн блогове и онлайн медии.   Когато разглеждаме механизмите за разпространение, виждаме, че най-голямо въздействие върху разпространяването на фалшиви новини в ЕС има онлайн споделянето от страна на влиятелни хора / автори на мнения или ботове (автоматизирани социални медийни профили), но особено в Източна Европа, виждаме и редакционни решения и публикации в определени медии, които се основават на фалшифицирани или непроверени факти и твърдения. Старият тип пропаганда се смесва с новия феномен “Фалшиви новини”.   Що се отнася до анти-европейската дезинформация, виждаме разликата между стария тип анти-западна пропаганда, когато Западът беше обвиняван за корумпиран и загниващ, но алтернативата беше посочвана в социализма от съветски тип и в опонентите на т.нар. Запад, докато в днешно време, алтернативата може и да липсва, но основното внушение, че Западът „загнива/загива“ все още се използва.   Допълнителна категория към дефиницията за умишлена дезинформация, насочена към демократичните структури на обществото е умишлената дезинформация, насочена към промяна на геополитическата реалност.   Ето защо бихме искали да предложим три допълнителни категории към дефиницията за умишлена дезинформация, насочена към демократичните структури на обществото, а именно - умишлена дезинформация, насочена към промяна на геополитическата реалност, както и т.нар. “Активни мероприятия” за политическа подривни действия или масови нападки от страна на държавни агенти или техни заместители срещу репутацията на неудобните на властта, с използването на публични твърдения, които почиват на полу-истини или не почиват на факти, с цел да се атакуват критичните гласове на разследващата, „watch-dog” тип, журналистика.   През последните две години виждаме, че общественото мнение е повлияно от фалшиви новини повече в областта на политическите въпроси (напр. избори), имиграционните политики (напр. бежанците), малцинствата (например религиозните, етническите, или малцинствата на база на сексуална ориентация) и по-малко в области на личния живот на обществените личности, политиците, шоубизнеса и развлеченията, банковите и финансовите услуги.   Ако анализираме мерките, които вече са предприети от онлайн платформите, медийните организации и организациите на гражданското общество виждаме, че изскачащите (pop-up) съобщения в социалните медии, насърчаващи читателите да проверяват новини и източници, играят все още незначителна роля в противодействие на борбата с фалшиви новини. Този модел по-често не работи и човек трудно може да осъзнае, че изобщо се прилага, независимо от факта, че социалните мрежи или медиите твърдят, че го правят.   Проверката на фактите чрез независими новинарски организации и организации на гражданското общество (които обясняват защо дадена публикация може да бъде подвеждаща) досега е най-добрият механизъм за посочване на фалшиви новини, но не достига до същата аудитория, отнема време и ресурси.   Закриването на фалшиви профили и автоматизираното им премахване от социалните платформи (въз основа на кодексите за поведение на платформите), както и механизмите, които позволяват на читателите да обозначават заблуждаващо и/или фалшиво съдържание, могат да бъдат контра-продуктивни и подвеждащи, тъй като те зависят от същият принцип на click-bite натрупването и така са в пряка зависимост от мобилизацията на профили, броя на троловете или ботовете, които могат да докладват съдържание или на феновете на една или друга група за натиск, които се опитват чрез многобройността си да влияят върху решенията на платформите, като например масово подават сигнал за един или друг профил в социалните мрежи.   Тези мерки на практика се оказват контра-продуктивни или водят до нелепости като например премахването на профилите на анти-расистки активисти, защото са били докладвани от организирани нео-нацисти. Също така в Източна Европа виждаме мобилизирането на групи, които са насочени към представители на определени политически движения, на гражданското общество или малцинствата, като те биват докладвани на Facebook или другите социални мрежи от техните опоненти или от обикновени хейтъри, и водят до грешни решения, взети от страна на социалните мрежи.    ", "date": "2018.03.12", "title": "Фалшивите новини са насочени срещу демократичните свободи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379555-%D1%81%D0%B2-%D0%B3%D1%80%D0%B8%D0%B3%D0%BE%D1%80%D0%B8%D0%B9-i-%D0%B2%D0%B5%D0%BB%D0%B8%D0%BA%D0%B8,-%D0%B4%D0%B2%D0%BE%D0%B5%D1%81%D0%BB%D0%BE%D0%B2,-%D0%BF%D0%B0%D0%BF%D0%B0-%D1%80%D0%B8%D0%BC%D1%81%D0%BA%D0%B8", "text": "    Св. Григорий се родил около 540 г. в Рим. Родителите му били богати и знатни и ревностното благочестие било отличителна черта на цялото негово семейство. Майка му Силвия е причислена от Римската църква към лика на светиите. Неговата родственица Тарсила пред смъртта си. видяла Самия Христос, който я викал към вечен живот.     Добрите примери и наставления подействували благотворно върху сърцето на момъка. Желаейки напълно да се посвети Богу, Григорий рано оставил светската служба, в която вече достигнал важен сан – префект (управител) на Рим. Той постъпил в манастира \"Св. апостол Андрей Първозвани\", с негови средства построен. Всичкия си имот Григорий употребил За подпомагане на бедните и за построяване на манастири в разни области на Италия. А самият той живеел в бедност, спазвал строго въздържание и пребъдвал в постоянна молитва. Но не му било съдено дълго да продължава тоя начин на живот. Високите му достойнства привлекли всеобщото внимание и той бил пратен в Цариград с високо и отговорно поръчение – да уреди важни църковни дела. След смъртта на папа Пелагий единодушно бил избран Григорий в 590 г. за негов приемник. Дълго Григорий се отказвал от тоя най-висок пост в Църквата, писал и на император Маврикий да не утвърждава този избор; тайно се отдалечавал от Рим и се криел в градовете; но убежището му, по особена божествена личба, било открито и той бил принуден да приеме първосветителския сан.       Папа Григорий бил изцяло предаден на Божията служба и на грижите за благото на поверените нему души. Изпълнен със смирение и пламенна любов към Бога и ближния, той гледал на властта като на трудно служение и често скърбял, че грижите за служебните работи го отвличат от духовно-съзерцателния живот. Като приел властта, светителят изпълнявал с усърдие и твърдост всички свързани с нея задължения. Обстоятелствата през онова време изисквали от него непрекъсната дейност. Лангобардите непрекъснато опустошавали римските области, в които няколко пъти свирепствували глад и заразни болести.    Сред тия бедствия св. Григорий с неуморно усърдие и отеческа любов се грижел за своето паство. Скромните му доходи били употребявани за подпомагане на нуждаещите се; проповедите му ободрявали душите на бедствуващите; увещанията укротявали яростта на враговете. Но главна грижа на св. Григорий било разпространението на вярата и обяснението на словото Божие. В разни области на Италия имало тогава още много езичници, а мнозина от вярващите били увлечени от арианското лъжеучение. Св. Григорий се трудил неуморно да просвещава душите със светлината на истината и Бог благословил трудовете му. Покръстването на много езичници и укрепването на християнската вяра в Британия (Англия) са неразделно свързани с името на папа Григорий, който заради големите си заслуги е наречен Велики.   Св. Григорий от малък бил със слабо здраве, но това не му пречело постоянно да работи. Той написал много книги: тълкования на някои места от Св. Писание, молитви, беседи и диалози за живота и чудесата на италийските светци. Заради това съчинение, написано в диалогична форма, той бил наречен Двоеслов (от гръцки Диалогос – Събеседник). Св. Григорий написал чудното житие на своя съвременник и учител преподобни Бенедикт Нурсийски. Нему се приписва и окончателното съставяне на литургията на преждеосветените Дарове , която до негово време се извършвала по устно предание. Св. Григорий бил крайно милосърден към нещастниците. Той на първо число всеки месец раздавал помощи, като посещавал болни и сиромаси, прислужвайки сам с най-голямо смирение. По тоя случай се запазило за него трогателно предание.   Веднъж, когато той бил още монах в манастира \"св. Андрей Първозвани\", при него се явил един човек, който със сълзи му разказал, че бил стопанин на кораб и в буря изгубил кораба си с всичката своя и чужда стока. Григорий, като го изслушал, дал му шест златни монети. След един час просителят пак дошъл при него. \"Съжали се над мене, рабе Божий! – казал му той. – Ти ми даде малко, а аз загубих много.\" Григорий му дал още шест жълтици. Но тоя човек дошъл и трети път, казвайки: \"Имам голям дълг, помогни ми!\" Григорий нямал повече пари, но дал на нещастния едно сребърно блюдо. Няколко време след това св. Григорий, бидейки вече папа, заповядал веднъж – според обичая си – да приготвят у дома му обед за дванадесет бедни странници.    За свое учудване той видял, че на трапезата седят не дванадесет, а тринадесет души. Казал това на домакина, но този го уверявал, че обядват само дванадесет човека. Тринадесетият бил невидим за всички, освен за Григорий. Подир обеда св. Григорий, като изпратил всички, дошъл при тоя, когото само той видял, и го попитал за името. \"Защо питаш за името ми? – отговорил той. – То е чудно!\" Св. Григорий настоял и узнал, че това бил неговият ангел хранител, който веднъж под вида на просек изпитал неговото милосърдие и оттогава бил при него неотлъчно, пазейки живота му. Св. Григорий паднал на колене и благодарил на Господа.", "date": "2018.03.12", "title": "Св. Григорий I Велики, Двоеслов, папа Римски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379556-12-%D0%BC%D0%B0%D1%80%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1229 г. - Армията на кръстоносците от Шестия кръстоносен поход навлиза в Йерусалим.    1860 г. - За пръв път е отслужена църковна служба на български език.    1872 г. - Иларион Ловчански е избран за Български екзарх.    1894 г. - Започва продажбата Coca-Cola в бутилки.    1907 г. - При експлозията на френския броненосец Йена загиват 118 души.    1912 г. - Основан е Футболен клуб „ПФК Ботев (Пловдив)\".    1933 г. - В Германия е свалено знамето на републиката и е издигнато знамето със свастиката на Националсоциалистическата партия.    1935 г. - Персия се преименува на Иран.    1938 г. - Аншлус: По заповед на Хитлер германски войски нахлуват в Австрия. Присъединяването на страната към Третия райх е утвърдено с референдум месец по-късно.    1938 г. - Подписан е първият таен българо-германски протокол за доставка на военна техника на България в размер на 30 000 000 марки за две години.     1940 г. - Сложен е края на Зимната война между Финландия и Съветския съюз.    1945 г. - Завършва Първият конгрес на Отечествения фронт.    1946 г. - НС приема Закон за трудовата поземлена собственост, според който земя над 200 дка (за Добруджа - над 300 дка) се национализира.    1947 г. - Обявена е Доктрината Труман, която има за цел да ограничи разпространението на комунизма.    1974 г. - Съветският космически апарат Марс-6 е спуснат успешно на повърхността на Марс.    1981 г. - Явлението Фотоелектретно състояние на веществата е вписано като откритие на акад. Георги Наджаков в Държавния регистър за открития.    1985 г. - В Женева САЩ и СССР започват преговори по контрол върху въоръженията.    1988 г. - Тодор Живков излага основните моменти в „новата стратегия по възродителния процес\".    1999 г. - Бившите членове на Варшавския договор, Чехия, Унгария и Полша се присъединяват към НАТО.    2000 г. - Папа Йоан Павел II иска публично извинение за прегрешенията на католическата църква пред човечеството.    2001 г. - Софийски съд обявява Националната авиокомпания Балкан във фалит.    2003 г. - Зоран Джинджич, министър-председателят на Сърбия е убит в Белград.    2004 г. - При поредица от бомбени атентати в Бомбай, Индия загиват 300 души и хиляди са ранени.    ", "date": "2018.03.12", "title": "12 март, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379557-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%BF%D1%80%D0%B5%D0%B4-%D1%82%D0%B0%D1%81%D1%81-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B4%D0%B0%D0%B4%D0%B5-%D1%81%D0%BB%D0%B0%D0%B2%D1%8F%D0%BD%D1%81%D0%BA%D0%B0%D1%82%D0%B0-%D0%BF%D0%B8%D1%81%D0%BC%D0%B5%D0%BD%D0%BE%D1%81%D1%82-%D0%BD%D0%B0-%D1%80%D1%83%D1%81%D0%B8%D1%8F", "text": "     Това казва президентът Румен Радев в интервю пред зам.-генералния директор на ТАСС Михаил Гусман.   Запис на интервюто бе излъчено вчера по „Россия 24″ в авторското предаване на Гусман “ Формулата на властта“, в рамките на голям 20-минутен репортаж за България.     Интервюто е направено преди скандалното изявление на руския патриарх Кирил на срещата с българския държавен глава на 4 март, което предизвика бурни обществени реакции у нас и в Русия.   „Връзките между нашите народи са живи, особено на чисто човешко, емоционално, културно и религиозно равнище. Но в политически и икономически план тези отношения бяха подкопани по времето на прехода. Мисля, че нашите връзки трябва да се развиват, да се придвижват напред“, посочва президентът Радев пред ТАСС.   По отношение на предстоящото отбелязване на 140-та годишнина от подписването на Санстефанския мирен договор президентът заявява, че договорът „възкреси България“ в границите, за които са мечтали българските възрожденци, и добавя, че Берлинският договор и „целият ХХ век“ са изменили границите на Балканите и сега много хора с българско самосъзнание живеят извън пределите на своята родина.   „За тези 140 г. имаше немалко опити за ревизиране на историята, включително и през последното десетилетие, но безспорен факт в тази история, най-важният за нас, е българското Освобождение, което още повече заздрави връзките между нашите два народа“, посочва още президентът.   Румен Радев напомня, че България е дала на славянските народи писменост и се гордее с това свое постижение и по думите му най-силните връзки между българския и руския народ са духовните и затова „те ще преживеят всяка политическа зима“. „По време на своята кандидат-президентска кампания аз нееднократно заявявах, че „еврофилията“ не означава русофобия. Напротив – Русия винаги е имала силни икономически, културни и духовни връзки с Европа“, подчертава Румен Радев.  ", "date": "2018.03.12", "title": "Румен Радев пред ТАСС: България даде славянската писменост на Русия"}
{"url": "http://www.classa.bg/%D1%81%D0%B2%D1%8F%D1%82/item/379550-%D1%80%D1%83%D1%81%D0%BD%D0%B0%D1%86%D0%B8%D1%82%D0%B5-%D0%B8%D1%81%D0%BA%D0%B0%D1%82-%D0%BF%D1%80%D0%BE%D0%BC%D1%8F%D0%BD%D0%B0", "text": "          Резултатите от представително социологическо изследване на московският Център \"Карнеги и Центъра „Левада\" за нагласите на руснаците преди изборите на 18 март, коментира Андрей Колесников. С него разговаря Никита Жолквер от руската редакция на ДВ.     : Да, искат, но по твърде специфичен начин. 42 процента от анкетираните даже се обявяват за радикални промени, но това са предимно бедни хора, на които парите им стигат само колкото да не умрат от глад. Те изразяват желанието да имат повече пари за храна, дрехи и други ежедневни нужди, но за тях изобщо не е важно кой ще им ги даде – Путин, Сталин, или някой друг. 41 процента от анкетираните се обявяват за постепенни промени. В основата си това са хора с нормални доходи и добро образование, които живеят основно в големите градове. Те настояват за неголеми, но рационални промени - най-вече в областта на икономическата политика. Но има и очаквания за по-големи политически свободи.     : Тези искания не заемат челно място в списъка на желаните от тях промени. Тези хора все пак им придават малко по-голямо значение, отколкото повечето руски избиратели, които изобщо не възприемат политическите реформи като нещо важно. Сред голяма част от московчани, наистина има достатъчно сериозно разбиране за това, че е нужна съдебна реформа, че е важно изборите да се провеждат по прозрачен начин. Впрочем, болшинството от избирателите смятат именно изборите за основен инструмент, чрез който би трябвало да се извършват промените в обществото. Някои други инструменти като например гражданската инициатива или партийната активност не им се струват достатъчно ефективни за целта. Като цяло може да се каже, че желанието за промени е твърде неопределено.    Много от участниците в допитването не са в състояние да обяснят какво точно желаят, дори и когато им се поставят насочващи въпроси. Те изразят общото желание животът им да стане по-добър, но не знаят как да го постигнат. От една страна искат повече свобода, а от друга - повече намеса на държавата, но на държава, която да е по-ефективна.    Руското общество в много голяма степен е ориентирано към държавата. Една от целите на сегашния политически режим е била да направи този народ зависим, да накара хората да очакват помощ от държавата. Двете са страни са сключили нещо като социален договор, който гласи: ние, гражданите, ще гласуваме за вас, а вие ще ни храните. Сега обаче храната намаля и затова започнаха да хранят хората в Крим с приказки за руското величие и политическа пропаганда.      Никого. Или Путин. Това е по-скоро отражение на липсата на алтернативи, а още по-точно - на липсата на разбиране, че алтернативите са възможни. Тук бихме могли, разбира се, да споменем името на Навални, но той е политически нелегален, а руският избирател е консервативен - той не обръща особено внимание на \"неразрешените\" политици, какъвто е Навални. Ако той беше \"разрешен\", т.е. беше допуснат до участие в изборите, за него биха гласували много хора. Защото те желаят вече да видят и нови лица.    Да, защото този елит държи властта, инструментите за оказване на влияние и парите. Тоест, реално действащ е само един-единствен играч - властта. Впрочем, това е било така и по времето на Руската империя и на Съветския съюз, а и в днешна Русия: промените винаги са били инициирани от властта, а след това процесът или е тръгвал в нежелана за властта посока, или самата власт се е отказвала от реформите. А от сегашната власт в Русия можем ли да очакваме реформи? Андрей Колесников: Тя, разбира се, не готова да реже клона, на който седи. Този клон се нарича \"политическа система\".     Нито Путин, нито неговият елит са готови да демонтират тази авторитарна система. Затова мисля, че всички либерални надежди за политически реформи по върховете на властта са илюзорни. Друг въпрос е, че Путин иска да увеличи ефективността на тази система и в тази връзка той разчита на хора, които ние наричаме технократи, т.е. на хора без свои виждания, които от негова гледна точка са ефективни администратори. Те са му нужни, но не дай си боже да тръгнат да клатят политическите основи на тази система...      Най-неочаквано се оказа, че групата на 18 до 24-годишните избиратели е най-консервативната от всички, по-консервативна дори от тази на пенсионерите. Което обаче не означава, че тези млади хора са консервативни по природа или че са убедени привърженици на Путин. Не - по-скоро те са във възраст, в която човек формира възгледите и убежденията си. Тези млади руснаци са родени и израснали в сегашните условия и не познават други. По-различни са резултатите сред хората между 25 и 39 години. Това са хора, които работят, разсъждават и носят отговорност за семействата си. За тази цел им е нужна благоприятна среда за развитие. Именно в тази връзка се пораждат и очаквания за промени. Що се отнася до най-високо образованите млади хора, те напускат страната. А онези, които все пак остават, обикновено се присъединяват към групата на хората с радикално опозиционни възгледи. Но го има и обратното: доброто образование дава шанс за намиране на добра работа в някоя руска държавна компания, което превръща тези хора в конформисти.", "date": "2018.03.12", "title": "Руснаците искат промяна"}
{"url": "http://www.classa.bg/%D1%81%D0%B2%D1%8F%D1%82/item/379551-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B4%D0%B0-%D0%BF%D0%BB%D0%B0%D1%89%D0%B0-%D0%B7%D0%B0-%D0%B3%D1%80%D0%B5%D1%88%D0%BA%D0%B8%D1%82%D0%B5-%D0%BD%D0%B0-%D0%B4%D1%80%D1%83%D0%B3%D0%B8%D1%82%D0%B5", "text": "            Европа бе принудена да чака близо половин година, докато Германия успее да състави ново правителство. Ангела Меркел сега смята \"бързо да се залови с работата\". Най-вече френският президент Еманюел Макрон настоява за яснота по някои важни въпроси. \"През следващите няколко седмици Франция и Германия ще обсъдят нови инициативи, с които да дадат тласък на европейския проект\", обяви френският президент след телефонни разговори с канцлерката Меркел и с бъдещия финансов министър на Германия Олаф Шолц. Макрон се надява, че социалдемократът Шолц бъде по-отстъпчив от предшественика си Волфганг Шойбле от ХДС, станал известен като привърженик на желязната финансова дисциплина.   Известно е, че френският президент лансира политически проекти, които изискват и съответното европейско финансиране. Сред тях е например назначаването на европейски финансов министър и уголемяването на бюджета на страните от еврозоната.   В редиците на ХДС се опасяват, че тези планове целят всъщност нещо друго: германските данъкоплатци да бъдат принудени да плащат за икономическия провал на другите страни от ЕС. Заместник-председателят на фракцията на ХДС/ХСС в Бундестага Ралф Бринкхаус отправи към социалдемократите следното предупреждение от страниците на в. „Ди Велт\": „Текстовете в коалиционния договор, отнасящи се до европейската политика, не бива да се разбират като картбланш за произволни действия. И ако някой смята да прави подаръци за сметка на Германия, трябва да знае, че няма да допуснем подобно нещо!\".   Френският президент очаква отговор на своите предложения за реформи в ЕС   Тези думи навярно са и косвена критика към неговата съпартийка Ангела Меркел, която преди това беше изразила готовност Германия да запълни една част от финансовата дупка, която ще се отвори, след като Великобритания напусне ЕС. Онова, което Меркел очевидно разбира като ангажимент към Европа, се посреща с неразбиране не само сред християндемократите и някои опозиционни партии, но и в чужбина. Холандия и Австрия, например, които са донори на европейския бюджет, са категорично против това да привеждат повече пари на Брюксел.   След изборите в Италия обаче всички планове за реформи в еврозоната изглеждат застрашени. Да припомним, че повече от половината италиански избиратели гласуваха за евроскептични партии, а лидерът на дяснопопулистката \"Северна лига\" Матео Салвини се изрази пределно ясно по този въпрос: \"Еврото беше, е, и си остава грешка\". Вярно е, че нито той, нито Луиджи ди Майо от най-голямата партия след тези избори - популисткото движение \"Пет звезди\" - засега не говорят за излизане на страната от валутния съюз или от ЕС. Но с такива играчи изобщо не може да се мисли за някакво заздравяване на еврозоната.   По-скоро еврото ще бъде допълнително отслабено. Експертите припомнят, че в предизборната си кампания популистите обещаваха неща, които струват много пари. В същото време Италия е страната, чийто дългове са най-големи след тези на Гърция. \"Изборите в Италия бяха спечелени от партии, които обещаваха на хората, че държавата ще харчи повече и то на кредит, което означава да бъдат нарушавани европейските правила\", предупреждава Фридрих Хайнеман от Центъра за европейски икономически изследвания в Манхайм. Той смята, че ЕС трябва недвусмислено да покаже на бъдещето правителство в Рим, че Пактът за финансова стабилност се отнася и до Италия. В същото време е ясно, че хора като Салвини и Ди Майо твърде малко ги е грижа за спазването на европейските правила.   Резултати на десните популисти в Европа   Италия обаче не е единственият проблем. В цяла Европа са в подем дяснопопулистките, националистическите и евроскептичните партии. Унгария и Полша пък имат проблем с правовата държава, а проблемът, наречен миграция, не е решен. Ангела Меркел е непопулярна най-вече в Източна Европа. Хората там я обвиняват, че през 2015 година отвори границите за стотици хиляди бежанци и мигранти, а след това е поиска от другите европейци да приемат част от тях.     През февруари т.г. Меркел наля допълнително масло в огъня - поиска бъдещите европейски финансови помощи да бъдат обвързани с ангажимента на отделните страни по проблема с бежанците. Отпор по този въпрос идва не само от Полша. Конфликтът предизвика втвърдяване на позициите и от двете страни, а скорошно решение не се очертава.   Проблемът с миграцията, предстоящият Брекзит, споровете около европейските пари - това са само част от големите предизвикателства пред ЕС. В Берлин са наясно по това, че възможностите за постигане на обща европейска политика стават все по-ограничени. „Особено изборите в Италия ни накараха да изпитваме все по-голяма загриженост относно състоянието на ЕС\", заяви председателят на Комисията по европейските въпроси в Бундестага Гунтер Крихбаум.Според него, има опасност да настъпи истински прелом, който да унищожи напълно европейския импулс от избирането на Макрон във Франция и постигането на коалиционно споразумение в Германия с ясен ангажимент към Европа.   Еврокомисарят за икономиката Пиер Московиси е един от малкото политици, които не са загубили чувството си за хумор в сегашната трудна ситуация: \"Навярно ни очакват някои твърде оригинални решения и вълнуващи времена\", прогнозира той тези дни.", "date": "2018.03.12", "title": "Германия да плаща за грешките на другите?"}
{"url": "http://www.classa.bg/%D1%81%D0%B2%D1%8F%D1%82/item/379552-%D0%BA%D0%BE%D0%B9-%D1%89%D0%B5-%D0%BF%D0%BE%D1%81%D1%82%D1%80%D0%B0%D0%B4%D0%B0-%D0%BD%D0%B0%D0%B9-%D1%81%D0%B8%D0%BB%D0%BD%D0%BE,-%D0%B0%D0%BA%D0%BE-%D0%BC%D0%BE%D1%81%D0%BA%D0%B2%D0%B0-%D1%81%D0%BF%D1%80%D0%B5-%D0%B4%D0%B0-%D0%BF%D1%83%D1%81%D0%BA%D0%B0-%D0%B3%D0%B0%D0%B7", "text": "            Новият газов спор между Русия и Украйна тревожи и ЕС. Лошият опит от предишни подобни конфликти през 2006 и 2009 година, когато Москва напълно спря подаването на газ през Украйна, накара Брюксел да се включи като посредник за уреждането на сегашния спор. Берлин също е загрижен: \"Както ЕС, така и Русия и Украйна имат интерес от това да не се стига до прекъсване на доставките на газ за Европа\", заяви говорителят на германското правителство Щефен Зайберт. В края на февруари Арбитражният съд на Стокхолмската търговска камара се произнесе по спора между украинския енергиен концерн Нафтогаз и руския монополист Газпром.    В решението се казваше, че Газпром трябва да изплати на Нафтогаз 2,56 милиарда щатски долара като обезщетение за това, че е подал по-малко от договорените количества газ, преминаващи през територията на Украйна. Украинските власти вече започнаха да конфискуват активи на Газпром в Украйна, а руският концерн обяви, че ще обжалва присъдата. Преди това от Москва бяха заявили, че ще анулират всички договори с Нафтогаз. От украинската страна пък отвърнаха, че преди изтичането на срока на договора през 2019 година Газпром няма право да прекъсва доставките и транзитното пренасяне на газ през Украйна.     Заплашвайки да спре доставките на газ, Русия реагира прибързано, смята германската енергийна експертка Клаудия Кемферт. За ДВ тя каза още, че зад това със сигурност се крият и политически мотиви. \"Газовите доставки отново се използват като политическо оръжие - нещо, което наблюдаваме от години насам\", посочи тя.   Йорг Форбрих от американския German Marshall Fund смята, че никой няма интерес от нов конфликт между Украйна и Русия. \"Започнатата от Русия война в Украйна още не е приключила - въпреки всички усилия, полагани в тази посока, вкл. и от Германия. Това, от което Берлин в момента най-малко се нуждае, е тази война да се пренесе и върху енергийния сектор, а Европа да се окаже пряко засегната от нея\", казва Форбрих.   Експертът казва, че руският газ е много важен за Германия. Но по-голямата част от него не идва през Украйна, а по газопровода \"Северен поток\" по дъното на Балтийско море, или през Беларус и Полша по тръбопровода „Ямал-Европа\". \"За германските потребители тръбопровода през Украйна играе второстепенна роля\", посочва Форбрих.   Миналата година Германия е внесла рекордните 53 милиарда кубически метра газ от Русия, което отговаря на 40 процента от общата консумация на газ в страната. Голяма част от нуждите си от газ Германия покрива с внос от Норвегия и Холандия. С други думи: Германия няма да пострада силно, ако Русия завърти кранчето за Украйна - благодарение на диверсифицираните доставки и наличието на големи газохранилища.   Балканите - силно зависими от транзита през Украйна   Това обаче не важи за много балкански държави като България, Румъния, Сърбия, Македония или Босна/ Херцеговина. \"Тези страни са почти изцяло зависими от руските газови доставки, които стигат до тях именно през територията на Украйна\", посочва Йорг Форбрих. Той добавя, че за разлика от Германия, тези страни на практика не разполагат с алтернативни маршрути, по които да внасят газ от Русия.   Карикатура на Сергей Елкин   Словакия също е силно зависима от руските доставки на газ. Но страните от Централна Европа междувременно са напреднали доста в свързването на газопреносните си мрежи. \"Словакия, както и Австрия, вече са в състояние да получават газ от Русия или от трети страни по алтернативни маршрути, преминаващи през Централна Европа\", добавя Форбрих.     Украинските специалисти са убедени, че ако се стигне до нова газова война между Киев и Москва, потребителите в ЕС няма да пострадат сериозно. Само около половината от руските транзитни доставки на газ преминават през Украйна, казва за ДВ Олександър Харченко от Украинския изследователски център по проблемите на енергията. Той смята, че изборът на алтернативни доставчици, както и изграждането на свързани газопреносни системи, биха могли да спестят голяма част от неудобствата на страните от Източна и Югоизточна Европа. \"Последните действия на Газпром показаха на европейците, че усилията им да диверсифицират газовите доставки, започнали през 2009, не са били напразни\", казва Харченко.   Михайло Хончар от Центъра за глобални изследвания \"Стратегия ХХI\" в Киев посочва, че евентуално спиране на транзита през Украйна - в нарушение на съществуващите договори - може само да навреди на Газпром. Все още няма достатъчно възможности за заобикалянето на тръбата през Украйна, добавя той. \"Независимо от желанието на руската стана да накаже Нафтогаз, няма да се стигне до нова газова война\", убеден е експертът. По думите му, Москва знае добре, че това би подкопало доверието на Европеските потребители към Газпром и би унищожило имиджа му на надежден доставчик. А това е много добре известно и на руското енергийно министерство, добавя украинският експерт.", "date": "2018.03.12", "title": "Кой ще пострада най-силно, ако Москва спре да пуска газ?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379553-%D0%BA%D0%B0%D0%BA-%D0%B1%D1%8F%D1%85%D0%B0-%D1%81%D0%BF%D0%B0%D1%81%D0%B5%D0%BD%D0%B8-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%B5%D0%B2%D1%80%D0%B5%D0%B8", "text": "              В статията са използвани мнения на шефа на Държавна агенция „Архиви\" Михаил Груев, както и на ръководителя на организацията на българските евреи „Шалом\" д-р Александър Оскар.     „Господа народни представители! Аз съм един от тези, които подпиcаxа писмото на г-н Пешев, заpади което той така жестоко днес пострада. И аз съм длъжен да се мотивирам защо подписах това писмо. Аз подписах това пиcмо, г-да народни представители, защото никога не съм бил антисемит. Не само никога не съм бил антисемит, но и никога не съм влизал в разбирателство с мотивите, поради които германският народ се е обявил за враг на семитите. Германският народ може да си определя отношението по този въпрос както си ще. Обаче всеки от нас, като гражданин или народен представител, може да има свое становище по този въпрос\".     Тези думи са изречени в Народното събрание на 26 март 1943 г. от Тодор Кожухаров, когото по-късно БКП обявява за фашист. Заедно с проф. Александър Цанков, лидер на близкия до Мусолини Демократически сговор, десният парламентарист Кожухаров най-енергично подкрепя подписката на подпредседателя на Народното събрание Димитър Пешев да бъде спряна и отменена депортацията на евреите-български граждани. Заради декларацията на 43-мата народни представители Пешев се разделя с подпредседателския пост. Кожухаров и още 19 от подписалите я политици след по-малко от две години са екзекутирани от просъветското правителство по решение на т.нар. Народен съд. Пешев пък е осъден на 15 години затвор, но по-късно Израел го обявява за един от 20-те български „праведници\", помогнали на 51 хил. български евреи да оцелеят по време на Холокоста. Така България се оказва единствената държава в лагера на Хитлер в Европа, където евреите не само не изчезват, но и увеличават броя си по време на войната с над 3 хиляди новородени.   Пред паметника на Димитър Пешев   Шефът на Държавна агенция „Архиви\" Михаил Груев казва, че въпреки изминалите 75 години, интензивната дискусия за фактите продължава както сред българската общественост, така и сред диаспорите на българските евреи в България и Израел. „Трите фактора за спасяването на евреите – мнозинството в Народното събрание, Църквата и Царят - трябва да се разглеждат поотделно. Защото всеки един от тези фактори е изхождал от своя собствена позиция. За „профашистко\" парламентарно мнозинство изобщо не можем да говорим, защото в България никога не е имало управляваща фашистка партия, още по-малко пък фашистка партия, която да се е сляла с държавата. Според мен, проправителственото мнозинство е било доста безлично и доста инертно. В този смисъл остава неизяснен въпросът защо именно това безлично мнозинство оставя една от най-светлите дири в историята на България и света – спасяването от на евреите с българско гражданство\", казва Груев.     Независимо от това ролята на българските власти не е еднозначна. Вярно, че с подкрепата на обществото и на Църквата държавният глава на два пъти отменя изпълнението на наложената от Берлин спогодба „Белев–Данекер\" за депортация на всички български евреи. Но редом с този хуманен акт световно известният израелски историк и политик проф. Михаел Бар-Зоар изтъква, че намиращата се под германски контрол българската администрация в окупираните от Вермахта части на Гърция и Югославия е била „инструмент\" при събирането и предаването на неполучилите българско гражданско местни евреи в ръцете на германците.   По един въпрос историците все още спорят: поне 38 известни прависти от еврейски произход се включват много активно в скалъпените от така наречения Народен съд процеси срещу най-активните радетели на каузата за спасяването на българските евреи. Защо са го направили? „И тук фактите са много противоречиви. Някои от участващите в съдебния фарс прависти с еврейско потекло успяват да облекчат съдбата на Димитър Пешев и да допринесат за оправдаването на служителката на Комисариата по еврейските въпроси Лиляна Паница, която с огромен риск за себе си уведомява навреме еврейската консистория за готвените под натиска на Берлин депортации.   Еврейската общност в България е единствената в Европа, която се увеличава през войната   Паница обаче е така жестоко изтезавана и осакатена, че умира от раните си, ненавършила 30 години\", казва шефът на държавните архиви Михаил Груев. Лиляна Паница е пребита до смърт в мазетата на Дирекцията на народната милиция само два дни след окончателното ѝ оправдаване от Народния съд. Към онзи момент шеф на тази дирекция е Тодор Живков. Михаил Груев не премълчава обаче, че сред юристите от еврейски произход, участвали в така напречния Народен съд, е имало и зловещи фигури.     Шефът на Организацията на евреите в България „Шалом\" д-р Александър Оскар също признава, че мненията сред българските евреи за събитията отпреди 75 години понякога се разминават. Според д-р Оскар, около 90% от евреите, които продължават да живеят в България или са емигрирали в Израел, подкрепят позицията на „Шалом\", че основна роля за оцеляването на българските евреи има нефашистката българска общественост. В същото време учени и общественици, като живеещите в Израел проф. Михаел Бар-Зоар и Самуил Ардити, подчертават изключителната роля на цар Борис Трети, на т.нар. „профашистко\" парламентарно мнозинство и на Българската православна църква.   Шефът на „Шалом\" намира тези различия за напълно нормални, защото евреите в цял свят продължават да спорят по много въпроси, свързани с Холокоста и съпротивата срещу този геноцид. Д-р Оскар напомня и за претърпените от евреите унижения, свързани с въведеното в България през войната антиеврейско законодателство.   Синагогата в София   А също и за унизителното разселване на евреите в провинцията по време на войната. Трябва да се отбележи все пак, че тогавашната царска администрация ги разселва, вместо да изпълни искането на нацистките емисари и да концентрира еврейското население с цел по-бързата му депортация. Д-р Оскар не забравя да изтъкне, че неговите баба и дядо, лекари по професия, са срещнали истинско и дълбоко човешко съчувствие, помощ и закрила по време на интернирането им в село край Шумен.", "date": "2018.03.12", "title": "Как бяха спасени българските евреи"}
{"url": "http://www.classa.bg/%D1%81%D0%B2%D1%8F%D1%82/item/379548-%D0%BF%D1%83%D1%82%D0%B8%D0%BD-%D0%BA%D1%8A%D0%BC-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82-%D0%B2%D0%B8%D0%B5-%D1%81-%D0%B2%D1%81%D0%B8%D1%87%D0%BA%D0%B8%D1%8F-%D1%81%D0%B8-%D0%BB%D0%B8-%D1%81%D1%82%D0%B5-%D0%BD%D0%B8%D0%BA%D0%BE%D0%B3%D0%B0-%D0%BD%D1%8F%D0%BC%D0%B0-%D0%B4%D0%B0-%D0%B2%D1%8A%D1%80%D0%BD%D0%B5%D0%BC-%D0%BA%D1%80%D0%B8%D0%BC-%D0%BD%D0%B0-%D1%83%D0%BA%D1%80%D0%B0%D0%B9%D0%BD%D0%B0", "text": "    В рамките на интервю за филма на Андрей Кондрашов „Путин“, разпространено в социалните мрежи, на въпроса дали е възможно полуостровът да се върне в границите на Украйна, руският държавен глава отговори: „Вие с всичкия си ли сте? Няма такива обстоятелства и няма да има никога“.   „Путин” е дело на журналиста Андрей Кондрашов, който е говорител на предизборната кампания на президента. Той включва интервюта с редица съюзници на руския лидер между които – бившият германски канцлер Герхард Шрьодер и приятелят от детинство челист Сергей Ролдугин.     Потайният главен изпълнителен директор на гиганта „Роснефт” Игор Сечин казва, че е работил под ръководството на Путин в различно качество почти 30 години и президентът е „много внимателен човек”.   „Честно казано, не зная да е правил и една грешка през всичките тези години”, казва Сечин в един от редките си публични коментари. Във филма Путин говори за всичко – от семейството и детството до любовта и щастието и казва, че може да прощава. „Но не всичко”, добавя бързо президентът и уточнява, че не може да прости предателство. Очаква се Путин да получи около 70 процента от гласовете при избирателна активност от над 60 на сто, според държавни социологически допитвания.  ", "date": "2018.03.12", "title": "Путин към журналист: Вие с всичкия си ли сте? Никога няма да върнем Крим на Украйна"}
{"url": "http://www.classa.bg/%D1%81%D0%B2%D1%8F%D1%82/item/379549-8-%D0%BD%D0%B5%D1%80%D0%B0%D0%B7%D0%BA%D1%80%D0%B8%D1%82%D0%B8-%D0%B7%D0%B0%D0%B3%D0%B0%D0%B4%D0%BA%D0%B8-%D0%B7%D0%B0-%D0%B2%D1%82%D0%BE%D1%80%D0%B0%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B2%D0%BE%D0%B9%D0%BD%D0%B0", "text": "Историята на Втората световна война и досега е пълна със загадки, макар че историци от целия свят постоянно я изследват. Последните 70-те години добавиха нова работа на учените. Колкото повече информация добиват, толкова повече се увеличават загадките, които не могат да бъдат обяснени.        Прочутата Пустинна лисица почувствал близкия край на 3 октомври 1942 г., когато Осма армия на генерал Монтгомъри преминала в настъпление. Награбените по времето на северноафриканската кампания съкровища трябвало да бъдат спасявани. Ромел натоварил всичко на няколко надувни лодки, които трябвало да срещнат германска подводница в открито море. Но в Германия африканските ценности повече не се появили. Според една от версиите, командирът на подводницата потопил всичко в подводния грунд, близо до африканския бряг.      През Втората световна война летците на всичките съюзнически държави неведнъж се сблъсквали със загадъчни сфери в небето; впоследствие ги кръстили Foo Fighters, т.е. „някакви изтребители“. Американските учени се отнасяли към тези явления много сериозно. Доклади за тях представили крупни учени от това време – Дейвид Григс, Луис Алварес и Ховард Робъртсън. Но така и не могли да ги обяснят, а основната маса информация била засекретена от военното разузнаване веднага след войната.      В документите от Освиенцим войските на съюзниците открили много отчети за съдбата на концлагеристи. В един от списъците открили имената на 17 британски войници, които изчезнали безследно в началото на войната. Срещу всяко име били изписани думите „сега“, „никога“ и „оттогава“; много привърженици на конспиративните теории предполагат, че ставало дума за пътешественици във времето.      Дневникът на малкото момиче, чието семейство две години се крило от нацистите в окупирания Амстердам, се превръща в един от печалните символи на Втората световна война. Историците вече седем десетилетия се опитват да изяснят кой от близките издал на офицерите от СС къде се крие Анна.      Оръжието Die Glocke – „Камбана“, разработил инженерът от Аненербе – Ханс Камлер. Странната конструкция била тествана близо до Бреслау; след това групата инженери се преместила в огромна подземна лаборатория. Следите от „Камбаната“ се появили през 1956 г., когато ЦРУ разсекретило някои документи. Според тях оръжието било реактор със съвършено неизвестна конструкция и било предназначено за установка за летящи чинии. Четири опитни апарата придобили американците. Този въпрос бил изследван от видния норвежки историк Гудрун Стенсен.      Нощта на 25 февруари 1942 г. била запомнена от жителите на Лос Анджелис завинаги. Как може да се забрави сражението на службите за ПВО с извънземни? Големи оранжеви сфери летели по целия бряг на Тихи океан. Видели ги в Калвер-Сити и Санта-Моника. Срещу обектите над Лос Анджелис ПВО изстреляла 1500 снаряда…      На 10 май 1941 г. вторият човек в Райха, заместникът на Хитлер в нацистката партия – Рудолф Хес, в униформата на капитан от Луфтвафе полетял във Великобритания с изтребителя Bf-110. На северния бряг на Обединеното кралство Хес скочил с парашут и изоставил самолета. Той пеша стигнал до замъка на херцог Хамилтън и поискал лична среща с Чърчил. Това било шок за всички. Хитлер веднага обявил Хес за луд, защото постъпката му нямала логическо обяснение. И досега не е известно по каква причина Хес извършил тази мисия и какво са обсъждали с британския премиер.      Изчезването на Звено 19 е един от най-странните случаи в цялата история на Втората световна война. Пет торпедоносеца „Евенджър“ с опитни пилоти излетели от база на обикновена тренировъчна мисия. Двучасовият маршрут бил проверяван неведнъж, метеорологичната прогноза за цялото време на полета била прекрасна. Лейтенант Тейлър, който командвал звеното, летял на „Евенджър“ 2500 часа, но на връщане по странен начин се заблудил. Целият ден се водили разговори с него от базата. Пилотите не можели да намерят брега, след това връзката с тях прекъснала. Квадратът, където би могло да залети звеното, бил претърсван в продължение на няколко месеца. Никакви следи от самолетите не открили.      Звучи фантастично, но Хитлер имал възможност да избяга. В деня на официалната смърт на фюрера – 1 май 1945 г., Берлин напуснала групировка немски танкове, които прикривали няколко мощни автомобила. Танковете били открити след един ден и били унищожени, а автомобилите изчезнали. Някои историци предполагат, че фюрерът инсценирал смъртта си и заминал за Хамбург, където били базирани няколко подводници от специалното подразделение „Конвоят на фюрера“. В края на май оттам към бреговете на Аржентина се отправила U-530. Екипажът се предал на войските на съюзниците , но не веднага. На борда не било открито нещо съществено – нито документи, нито борджурнал и пр.  ", "date": "2018.03.12", "title": "8 неразкрити загадки за Втората световна война"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379542-%D0%B7%D0%B0%D1%88%D0%B5%D0%BC%D0%B5%D1%82%D1%8F%D0%B2%D0%B0%D1%89%D0%B0%D1%82%D0%B0-%D0%BC%D0%B5%D0%B3%D0%B0%D0%BD-%D1%84%D0%BE%D0%BA%D1%81", "text": "Меган Фокс е една от най-горещите актриси в Холивуд, но напоследък се изявява най-вече като модел на бельо. Откакто роди и третия си син, брюнетката няма време за филми, но пък успява да заснеме по някоя и друга реклама.      Този път тя позира в пролетната кампания за фирмата за бельо Frederick's of Hollywood. 31-годишната брюнетка позира в сумрака, в поредица от изкусителни пози. Тя демонстрира перфектната си фигура в спиращи дъха дантелени творения.      Сесията е направена по крайбрежието привечер. Звездата от „Трансформърс\" всъщност е акционер в марката за бельо от 2016 г. насам. Освен рекламно лице, тя е и творчески директор на Frederick's of Hollywood.        ", "date": "2018.03.12", "title": "Зашеметяващата Меган Фокс"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379543-%D0%BA%D0%BE%D1%88%D0%BC%D0%B0%D1%80-%D0%B7%D0%B0-%D0%BB%D0%B8%D0%BB%D0%B8-%D0%B8%D0%B2%D0%B0%D0%BD%D0%BE%D0%B2%D0%B0", "text": "Съседи от етажната собственост са завели дело срещу естрадната прима Лили Иванова, твърди „Телеграф\". Става въпрос за жилището ѝ в затворения комплекс „Силвър Сити\", който се намира до Южния парк в столицата в близост до американското посолство. Изпълнителката на „Панаири\" е трябвало да плаща такса поддръжка в комплекса, която включва разходите за чистачка, градинар, водопроводчик, асансьор, противопожарна безопасност и още куп други дейности.      Вероятно не го е правила, тъй като не пребивава в жилището, но подобна такса е задължителна за всеки притежател на имот в затворен комплекс.    Затова домоуправителят Георги Хаджитодоров е завел дело в районния съд срещу певицата по чл. 410 от ГПК, което е за неплатени парични суми до 25 000 лв. Едновременно с това е пуснал още един иск за възбрана на имота и без да я питат дали ще се издължи, са приложили едното дело към другото.    Разбрала, че ще трябва да се изправя пред съда Лили веднага е звъннала на домоуправителя да си оправят сметките. Така 3 месеца по-късно, на 25 юни 2016 г. делото е прекратено, след като тя си е платила натрупаните задължения, а Хаджитодоров е оттеглил иска си. Иванова е собственичка на апартамента официално от 2009 г., макар за това да се говори 3 г. по-рано.    Звездата е броила 201 430 лв. За жилище от 137 кв. м., поземен гараж с прилежащо мазе, както и част от земята, върху която е построена сградата. Неин комшия в комплекса е най-добрият европейски голф играч, англичанинът Ник Фалдо, закупил 2 апартамента. От просторната си слънчева тераса Лили гледа към Витоша, а в комплекса има екстри като басейн, фитнес, джакузи, парна баня, сауна, салон за красота, миниголф, бар, лекарски и стоматологичен кабинет.    Още през 2014 г. на певицата е наложена възбрана върху имота, като името ѝ е вписано в графа „длъжник\" и според закона последиците за нея са лишаване от право да се разпорежда с имота и не може под страх от наказателна отговорност да го заменя, поврежда или унищожава.", "date": "2018.03.12", "title": "Кошмар за Лили Иванова"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379544-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-12-%D0%BC%D0%B0%D1%80%D1%82", "text": "Ще бъде страхотно, ако планирате среща с приятели. Не е нужно да се занимавате с работа, която е безперспективна. Отказът от пагубни зависимости, ще доведе до добър резултат. Може да укрепите здравето си без лекарства, като се занимавате със спорт и закалите. От пътуване на големи разстояния, е по-добре да се откажете. Всички важни неща, планирайте за сутринта, тогава ще видите ефекта от всичко, което предприемате. Трудностите няма да ви изплашат, а напротив, ще ви закалят и дадат резерв за плодотворно бъдеще. Любовните връзки, повече ще ви уморят, отколкото радват. Потърсете вдъхновение в хобито си и общуване със семейството, а не в случайни интимни запознанства. Днес, ще имате време за всичко - забавление, пътуване, кореспонденция и любовна среща. Ще сте като заредена батерия, ще успеете навсякъде и няма да губите енергия. Ярките идеи, ще ви помогнат, да се реализирате в професията. Ако се потопите в спомени за миналото, ще останете с нищо. Вечерта се очаква семейно тържество. Не трябва да пренебрегвате финансовите въпроси, в противен случай, те ще нараснат до невероятен размер. Възможно е влошаване на настроението, поради някои неприятни новини. Бъдете оптимисти, за да преодолеете всичко. Романтични нотки, ще се появят в живота ви вечерта, когато поклонник, ще ви се признае в любов и покани на среща. Очаква ви, силен заряд енергия и сила, както и приятен разговор с колега. Заедно с него, ще може да реализирате нови проекти, но не бързайте. Уважавайте и проявете търпение към онези хора, които са скъпи за вас. Дори ако роднините ви обвинят в лъжа, трябва да бъдете сдържани. Всичко това, със сигурност ще ви се отплати. Покажете ентусиазъм и постоянство, ако възникне проблем на работното място. Възможни са неприятни смущения в колектива, които ще доведат до преосмисляне на плановете за бъдещето. Научете нещо ново, наберете ценна информация и не ядосвайте Бог, с оплаквания от живота. Вечерта трябва да следите за здравето си. Не е желателно, да се заемете с това, което не ви е интересно. Ползи все едно няма да имате, а само ще си загубите силата и времето. Интересни проучвания очакват, креативните от вас, който вече има собствен бизнес. Кратко пътуване, ще ви донесе много впечатления. Очаква ви помощ от всички страни, така че не обръщайте внимание на грешките от миналото. Обществено събитие, може да отложите за по-успешно време, засега се фокусирайте върху рутината работа. Апатично настроение, ви чака в любовта, възможно е да научите нещо неприятно за избраника си. По-добре, откровено поговорете с него.   Ще научите много за човек, на когото сте разчитали в работата. В бъдеще не бъдете толкова лекомислени, по-добре по сто пъти проверявайте информацията. Един добър ден за развитие на интуицията, нови знания и пътуване. Не се опитвайте да изяснявате отношенията си с онези, които ви дразнят. Само, ще си развалите настроението. Очаква ви труден ден, когато на пътя към успеха, ще се появят трудности. Може да имате конфликти с хора, непредвидени обстоятелства и разочарования в собствените способности. Желателно е, да търсите съмишленици в работата, да трупате сили и да цени времето си. Всички важни дела, прехвърлете най-добре за следобед. Сутринта, ще разберете как да се държите днес с хората и какво по-добре да предприемете. Положението в сферата на финансите, ще се промени драматично към по-добро, но при комуникация с бизнес партньорите трябва да следите за думите. Вечерта, е възможен проблеми с плащането на битови услуги, затова спешно трябва да изплатите дълговете и да си направите бюджет. Не се препоръчва, да се занимавате с масови и обществени дела. Опитайте се, да се уедините и не влизайте в центъра на събитията. За да не се преуморите, се захващайте с по-малко задачи. Особено в професионалната сфера. Срещите днес, могат да бъдат както приятелски, така и романтични. Вечерта очаквайте радостни новини.", "date": "2018.03.12", "title": "Дневен хороскоп 12 март"}
{"url": "http://www.classa.bg/%D1%81%D0%B2%D1%8F%D1%82/item/379545-%D0%BA%D0%B0%D1%81%D1%82%D1%80%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%BA%D0%B8%D0%BD%D0%BE%D1%82%D0%BE", "text": "    Политическите бесове на прогресивния либерализъм влязоха в малките жълти фигурки на име „Оскар” и завършиха тяхната мрачна метаморфоза от символи на филмов престиж в инструменти за хардкор пропаганда. Церемонията по връчването на деветдесетите награди на Американската филмова академия в началото на март маркира кулминацията на годишния кино цикъл с обещание за нещо специално и качествено. Или поне нормално. Но вместо това всички патологии на съвременната епоха намериха своето отражение в съдържанието и стила на дългата и трагикомична празнична вечер. Водещият на церемонията Джими Кимъл предложи суха и стерилна презентация, пронизана от няколко удивително мазохистични момента, с които Фройд и Юнг навярно щяха доста добре да си поиграят.          Кимъл прекара последните месеци в свирепи атаки срещу президента, половин Америка, опитите за здравна реформа и оръжейната асоциация. В този смисъл Джими бе перфектен избор за водещ и лице на точно тези награди „Оскар” – лишен от мускулна маса, физическо присъствие и авторитетно излъчване бета-мъж с ниски нива на тестостерон и колосални количества зле скроена ирония, незаслужено самодоволство и снизхождение като механизъм за компенсация. Клоунът на класа, който иска да стане стожер на морала. Рецепта за провал. В ключовия идеологически и естетически момент от церемонията Кимъл посочи към златната статуетка и каза:    На първо четене това може да мине като злополучен опит за шегичка на гърба на продуцента Харви Уайнстийн и други важни фигури от елита на индустрията, които бяха разкрити като серийни нарушители на правилото, че понякога просто трябва да си го държиш в гащите. Не постоянно и завинаги, но понякога – особено когато пенисът ти не е желан от жената. Ала като се имат предвид по-широкият политически контекст, кампаниите за демонизиране на самото естество на мъжеството и същността на водещия Кимъл, репликата се превръща в миниманифест на себеомразата.  Метафоричното премахване на пениса и отрицанието на мъжката природа е само черешката на идеологическата торта, която Холивуд нагло пльосна в лицето на публиката. Почти цялата лудост на отминалата година бе кондензирана в рамките на няколко мъчителни часа.    Всички участници във внушителната „Оскарова” оргия на социалната справедливост – организаторите, водещият, наградените и номинираните – дадоха своя принос за този одиозен спектакъл на срама. Беше почти вълнуващо да се наблюдава съвършената липса на самоирония, смирение и трезва оценка на реалния свят с всички сложни и противоречиви явления и събития. Прогресивният либерализъм рисува карикатури на света, а самите награди „Оскар” са като карикатура на прогресивния либерализъм. Пародия на пародията. Фарс в еротичен танц с рафинираното шарлатанство.    Само расизмът, ксенофобията и сексизмът на привилегированото мнозинство с европейски произход пречи на мултикултурната утопия да се настани в границите на САЩ. Отделно самите граници са архаична и репресивна концепция и трябва да бъдат премахнати. Само в западния свят, де. В своята попкултурна вторична шоубизнес изява доктрините на политическата конюнктура са още по-демонстративно нелепи. Или може би политическият първообраз на тези идеи всъщност е продукт на културния климат. Без да дълбаем в дебата за кокошката и яйцето на политическата коректност, нека се впуснем в сюрреалистичния свят на филмите, които дефинираха церемонията, годината и догмата на левия либерализъм.   Големият победител на вечерта е естетическата екстраваганца на мексиканския имигрант в САЩ Гийермо дел Торо „Формата на водата” с оскари за най-добър филм и режисура. На чисто кинематографично ниво тази фентъзи романтика за любовта между глухоняма жена и странна човекоподобна амфибия преплита кодовете, конвенциите и клишетата на киното от епохата на Студената война, второкласните научнофантастични „крийчър фийчър” евтинийки от 50-те години на миналия век и накиснатата в желирани емоции мелодрама. На политическо ниво „Формата на водата” е мрачна алегория за злото на западния империализъм и вродената привилегия на обичащия страната си бял, хетеросексуален и религиозен мъж. Добрите, моралните и героичните фигури в този филм са маргинализираните жертви на западната система – жена с физически дефект, чернокожа жена, един гей и споменатата вече амфибия. Съществото на свой ред може да бъде разглеждано като люспест аватар на не-белия човек, който е третиран като подчовек. Палавият секс между дамата с физическо увреждане и мокрия хуманоид с плавници е метафора за трудностите пред междурасовите двойки в годините на сегрегация и институционализиран расизъм.    .      За либералния прогресивен човек Америка трябва да бъде отворена постоянно и за всички, но най-вече за граждани на Третия свят. Някои по-скептични и критични към каузата на отворените граници наблюдатели сатирично коментираха, че с този филм Гийермо дел Торо си е заслужил да бъде един от първите депортирани мексиканци, след като Тръмп построи своята „голяма и красива” стена по границата с Мексико. Не на последно място „Формата на водата” е и отрицание на мъжката природа и осъдителен филмов акт срещу „токсичния тестостерон”. Водещият Джими Кимъл маркира тази идея с още един опит за шега:     Няколко пласта на интерпретация подхождат на репликата, както и на филма. И нито един от тях не е благосклонен към клетия Кимъл. Водещият Джими надгради репликата си за идеалния мъж без пенис с друго откровение секунди след наситената с феминистки прокламации победоносна реч на Франсис Макдорманд, стискаща в ръце иначе заслужения си „Оскар” за женска роля в „Три билборда извън града”. Вдъхновен от думите на Франсис, призовала всички номинирани жени в залата да се изправят в знак на полова и социална солидарност, Джими рече:  Малцина останаха със спотаено съмнение в този факт след края на вечерта. Самият филм „Три билборда извън града” остана в сянката на „Формата над водата” въпреки актьорските статуетки за Макдорманд за главна женска роля и Сам Рокуел за поддържаща мъжка. Черната комедия на британския и ирландски драматург, сценарист и режисьор Мартин Макдона беше един от по-качествените и смели филми тази година.      казва той. Наситената с насилие, черен хумор и хуманизъм история за потънала в мрака на гнева и скръбта майка, която търси убиеца на дъщеря си, беше достатъчно в крак с политическите трендове, за да получи изобилие от внимание и номинации, но се оказа твърде политически некоректна, за да вземе голямата награда. От една страна, филмът показва жените като жертви и отмъстителки, разгръща темата за слабостта и пороците на мъжете, промотира малцинствата, адресира расизма и полицейската бруталност. Но от друга, дава възможност на един от персонажите – бяло ченге расист – да поеме по пътя на изкуплението. А това е непростимо за съвременните ескадрони на либерализма, които определят полицаите като вродено и системно зло без право на втори шанс. Затова и в последните седмици от кампанията за наградите „Оскар” в медиите се появиха атаки срещу „Три билборда извън града” и решението на Макдона да изгради нюансиран и сложен образ, който не се вписва в абсолютните и фиксирани категории за добро и зло в главата на либералния човек. Това предопредели и съдбата на филма – да остане подгласник на пищната присъда срещу западната патриархална, хетеросексуална система, позната и като филма „Формата на водата”.   Угощение за борците срещу расизма и за социална справедливост представляваше триумфът на хорър филма „Бягай” в категорията за най-добър оригинален сценарий. Джордан Пийл стана първият чернокож с този трофей. А какъв е оригиналният сценарий на „Бягай”: застаряващи бели американци от горните слоеве на средната класа отвличат и зомбират пращящи от здраве, талант, интелект и сексуална потентност чернокожи мъже и жени. Лошите и демонични бели изсмукват живота от добрите, умни, силни и бързи черни, като използват техните стройни и стегнати тела за свой втори дом.    Попитан дали „Бягай” е сатира, той отговаря:  Сюжетът все пак предлага промяна в основната партийна линия и тук злодеите са бели либерали, които са гласували за Обама, а не реднек расисти от южните републикански щати с червени шапки с тръмписткия надпис MAKE AMERICA GREAT AGAIN. Гаврата с левите либерали щеше да бъде интересна, но „Бягай” е пропит с презрение и на моменти чиста омраза към всички американци с европейски произход.    .   Филмът „Бягай” работи като занаятчийски хорър и щеше да е прилично жанрово упражнение, ако не бяха расистките внушения. Но именно заради тях критиците се влюбиха в произведението на Пийл и то стана едно от най-високо оценените от либералните автори филмово творение в цялата история на Холивуд.    Списъкът с големи и престижни „Оскарови” заглавия включва още „Назови ме с твоето име”, който разказва за мъж, който съблазнява младеж, и „Вестник на властта”, историческа журналистическа драма за лошия Никсън от миналото като симулакрум за лошия Тръмп от настоящето.     В свеж разрез с целия тон на вечерта Гари Олдман спечели „Оскар” за най-добър актьор за ролята си на Уинстън Чърчил в „Най-мрачният час”. По време на речта му се разкри цялата нихилистична уродливост на присъстващите прогресивни знаменитости. Британецът Олдман прочувствено благодари на своя втори дом Америка – държавата, дала му кариера, семейство и успех. В този момент цялата публика остана като вкаменена. Нито едно ръкопляскане, нито един сигнал на одобрение. Хората, които превъзбудено аплодираха всяка гавричка, всеки апел за социална справедливост и етническо многообразие, всяка патетична дума за феминизма, миграцията и солидарността, оставиха похвалното слово на Олдман за собствената им родина да виси в презрителна тишина.     Консерваторите често обвиняват либералите, че мразят собствената си страна, култура, история и традиция. Вечерта на наградите „Оскар” снабди този аргумент с още едно доказателство. Според много коментатори тази година наградите „Оскар” са били скучни и неприятни. Дясномислещите хора обвиняват прекаленото политизирание – и на самите филми, и на церемонията. Прогресивните либерали, изглежда, са очаквали дори още повече горещи речи за феминизъм, отворени граници и социална справедливост, защото тяхното заключение е, че политиката не е била достатъчно, какво остава за твърде много.     Но точно това се случва. Тези хора са като сектантите, за които крайността никога не е достатъчна.  Такива са прокламациите на богатите либерали, които са охранявани от въоръжени мъже и живеят в почти изцяло бели квартали, отделени от останалата част на страната в домове, оградени с високи и плътни стени. И как реагира „останалата Америка” на снизходителното размахване на пръст от страна на културния елит?   ", "date": "2018.03.12", "title": "Кастрацията на киното"}
{"url": "http://www.classa.bg/%D1%81%D0%B2%D1%8F%D1%82/item/379546-%D0%B0-%D0%B7%D0%B0%D1%89%D0%BE-facebook-%D0%B4%D0%B0-%D0%BD%D0%B5-%D0%BF%D0%BB%D0%B0%D1%89%D0%B0-%D0%B7%D0%B0-%D1%81%D0%B5%D0%BB%D1%84%D0%B8%D1%82%D0%B0%D1%82%D0%B0,-%D0%BA%D0%BE%D0%B8%D1%82%D0%BE-%D0%BA%D0%B0%D1%87%D0%B2%D0%B0%D0%BC%D0%B5", "text": "А не трябва ли Facebook да ни плаща за всичките снимки, статуси, видеа и т.н., които качваме? Това, което звучи като откачена идея, всъщност след няколко години (а може би и по-скоро) може да бъде съвсем резонен въпрос.   И все пак да пускаш снимки на кучето си, на детето си или от последната ваканция в Дубай не е някаква скучна работа, която да изисква усилия, освен ако не си от един специален сорт потребители, които превръщат всяка публикация в добре режисирано събитие с коафьор, гримьор, осветление, професионален фотограф и т.н.       Ежедневно около 1,4 млрд. потребители отделят поне час от деня си, за да разцъкват из Facebook. И се радват, че могат да ползват подобна услуга, без да им се налага да плащат.   И все пак в Силициевата долина се надига малко по малко движение, което да иска точно обратното - не ние да плащаме на Facebook и останалите големи технологични гиганти, предлагащи услуги със свободен достъп, а те да плащат на нас. За всичките безплатни данни, които получават, докато се ровим из сайтовете им, харесваме, споделяме и публикуваме.   Ежедневните сторита в Instagram, видеата в YouTube, в които обясняваме уникалните си тактики за MindCraft, онлайн покупките от големи платформи като Amazon, Ali-Baba, AliExpress и т.н. Дори и това как прескачаш песните в Spotify. Всичко това е ценна информация за големите корпорации. И тепърва ще става още по-ценна в не толкова далечното бъдеще.   Да бъдат накарани компаниите да плащат прозрачно за информацията, която изстискват, не само ще предложи по-добра сделка за потребителите, докато се занимават с онлайн живота си, но също така ще подобри качеството на самата информация, на които се опира икономиката на данните.     Идеята съвсем не е нова. Тя се появява още през 2013 г. в книгата на технологичния философ и пионер на виртуалната реалност Ярон Ланър \"Кой държи бъдещето?\". Там той я предлага като необходима корекция на онлайн икономиката, която се финансирана най-вече от скрита манипулация на рекламодателите над потребителите.   В момента обаче тази идея претърпява известен разцвет. Тя може да се види в новата книга на Ерик А. Понзър от Юридическия факултет на Университета в Чикаго - \"Радикални пазари\". Е. Глен Вейл, главен изследовател в Microsoft, също я лансира сериозно. Освен това тя играе важна роля и в усилията на ЕС да започне да събира данъци от американските интернет гиганти.   В свой доклад, публикуван миналия месец от Politico, Европейската комисия предлага да наложи данък върху приходите на дигиталните компании въз основа на местоположението на техните потребители. Идеята се мотивира с това, че значителна част от стойността на бизнеса се създава там, където потребителите се намират и данните се събират и обработват.   Всеки вече знае, че данните на потребителите са изключително ценна стока. Така Facebook предлага на рекламодателите точно целенасочена аудитория за рекламите им въз основа на потребителски профили. YouTube също използва предпочитанията на потребителите, за да приспособи своя фийд.     Данните са ключов елемент в революцията на изкуствения интелект. Системите за обучение, които изпълняват дори сравнително прости и директни задачи като гласов превод, гласова транскрипция или разпознаване на изображения, изискват огромни количества данни като снимки или записани аудио файлове, за да идентифицират съдържанието.   На практика повечето от водещите екипи, занимаващи се с разработката на ИИ, могат да възпроизведат софтуера на други екипи. Това, което обаче дава преднина на едни и дърпа назад други, е именно достъпът до огромните количества потребителска информация.   Може да мислим, че получаваме справедлива сделка, като предлагаме данните си като цена за споделяне на снимки на кученца, бебета или забавни ваканции. Наистина ли обаче получаваме адекватна услуга на цената на личните си данни? Особено на фона на това, което се случва със самата икономика. В най-големите технологични компании делът на приходите, които отиват на труда, е само около 5 до 15 процента. А данните от потребителите се равняват на работата, която получават безплатно.   Ако тези компании, задвижвани от ИИ, представляват бъдещето на по-голямата част от икономиката, не променят своя бизнес модел, може да се окажем в свят, където за труд ще се плаща все по-малко и по-малко. Така на практика хората наливат данните си в една машина, която малко по малко ще започне да ги измества от пазара на труда.   И макар многократно да са ни убеждавали, че роботите няма да ни вземат работата, че ще се появят нови професии и т.н., изкуствените интелекти могат да вършат все повече неща и да стават все по-полезни и способни в различните направления на труда. И е неизбежно да заемат своето все по-голямо място в трудовия процес.     Какво ще стане обаче ако вместо това големите тех компании започнат плащат на потребителите си за предоставената информация? Колкото повече, по-акуратна и по-надеждна информация дават, толкова повече да им се плаща.   Ако ИИ представляват 10% от икономиката, а Big Data компаниите плащат две трети от приходите си за получаване на данни, това е все едно да плащат на работници. Така просто работниците ще променят просто заниманието си, а компаниите ще започнат да се възползват от много по-качествени данни и ще могат да правят много по-специфични профили и да изискват много по-детайлни задачи.   Това е много ключов момент в случая. Facebook ще може да изисква от потребителите си да тагват снимките, които качват директно в тренировъчната машина, която компанията използва за своя изкуствен интелект. Преводачите, на свой ред ще добавят там своите преводи на различни езици.   Влизането в чисти и ясни взаимоотношения между технологичните компании и потребителите им ще преодолее много бариери и ще създаде множество взаимозигодни условия. Това обаче не означава, че преходът към такива условия ще е безболезнен.   Загубите, които ще понесат големите компании, изоставяйки свободното получаване на данни, могат да бъдат покрити с потребителски такси - подобно Netflix и Spotify. Междувеременно не всяка информация ще струва еднакво, когато става въпрос за обучаване на изкуствен интелект. Затова вероятно ще се плаща само за тези снимки, постове, преводи от един на друг език и т.н., от които компаниите ще имат нужда.   Но независимо от цената, трансформацията изглежда целесъобразна. Но можем ли да стигнем дотам? Наивно е да се смята, че гиганти като Facebook и Google, които в момента събират лъвския пай от набирането на свободна потребителска информация, доброволно ще се решат да плащат за тези данни.     Каквото и да се случва обаче, бъдещето ще донесе промяна. И защо тя да не включва идеята Facebook да ви плаща за поредната качена снимка от плажа в Дубай?", "date": "2018.03.12", "title": "А защо Facebook да не плаща за селфитата, които качваме?"}
{"url": "http://www.classa.bg/%D1%81%D0%B2%D1%8F%D1%82/item/379547-%D1%81%D0%B8-%D0%B4%D0%B7%D0%B8%D0%BD%D0%BF%D0%B8%D0%BD-%D1%81%D0%B8-%D0%BE%D1%82%D0%B2%D0%B0%D1%80%D1%8F-%D0%BF%D1%8A%D1%82%D1%8F-%D0%BA%D1%8A%D0%BC-%D0%B4%D0%BE%D0%B6%D0%B8%D0%B2%D0%BE%D1%82%D0%BD%D0%BE%D1%82%D0%BE-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5", "text": "Парламентът на Китай одобри с почти пълно единодушие прокарваните от президента Си Дзинпин промени в конституцията, с които се премахва ограничението върху броя мандати за държавния глава на КНР.   На практика това означава, че пред Дзинпин вече няма пречки да остане на поста за неограничен период от време.     От участвалите във вота близо три хиляди членове на Общокитайското събрание на народните представители 2958 гласуваха \"за\", двама се обявиха \"против\", трима се въздържаха, а една бюлетина бе невалидна.   Промените в конституцията бяха предложени миналия месец с решение на Китайска комунистическа партия. Още тогава нямаше никакви съмнения, че парламентът ще я одобри.   Тази реформата слага край на системата, наложена през 1982 г. от бившия китайски лидер Дън Сяопин с цел да не се повтарят занапред кръвопролитията през пожизнената диктатура на Мао Дзедун и в частност хаотичната Културна революция от 1966 – 1976 г.   Това е поредният ход на Си Дзинпин, с който той засилва едноличната си власт в Китай, наред с отстраняването на ключови кадри сред военните и държавната администрация, прокарваните реформи за следене на поведението на китайците онлайн и мащабните промени в армията и икономиката.   Мнозина са обаче критиците на неговата политика като според тях действията на китайския лидер излагат на опасност гражданските права на хората в страната и повишават опасността от създаване на тотална диктатура.   Тези опасения са особено силни на фона на мащабната икономическа експанзия, която Пекин е предприел с инфраструктурната си инициатива \"Поясът и пътят\", засягаща вече около 100 държави по света.", "date": "2018.03.12", "title": "Си Дзинпин си отваря пътя към доживотното управление"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379540-%D0%BD%D0%B0%D0%B4%D0%B0%D1%80%D0%B5%D0%BD%D0%B0%D1%82%D0%B0-%D0%BA%D0%B0%D0%BB%D0%B8-%D0%B5-%D1%81%D0%B3%D1%8A%D1%80%D0%B4%D0%B8-%D0%BD%D0%B0%D0%BF%D1%80%D0%B5%D0%B4-%D1%81%D0%BD%D0%B8%D0%BC%D0%BA%D0%B8-18", "text": "Връщаме те обратно в 90-те, когато жените не се притесняваха да свалят дрехи, задръжки и като цяло, превръщаха абсолютно всичко в шедьовър. В този случай трябва да покажем как изглеждаше Кали Олсън в златните години на зайчарника.          ", "date": "2018.03.12", "title": "Надарената Кали е сгърди напред (СНИМКИ 18+)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379541-%D1%86%D1%8F%D0%BB%D0%B0-%D0%B0%D0%BB%D0%B1%D0%B0%D0%BD%D0%B8%D1%8F-%D0%B5-%D0%BB%D1%83%D0%B4%D0%B0-%D0%BF%D0%BE-%D1%82%D0%B0%D0%B7%D0%B8-%D0%BC%D0%BE%D0%B4%D0%B5%D0%BB%D0%BA%D0%B0", "text": "Поразително красивата албанска моделка Ориоле Мараши е само на 22 години.  Със своите откровени снимки в Инстаграм тя си е спечелила сърцата на над 200 000 последователи.              Фото: instagram.com/oriolamarashi/    И това не е учудващо. На почти всичките си снимки Ориола позира или по голи гърди, или в откровени тоалети, показвайки дългите си крака и секси тялото си.        Фото: instagram.com/oriolamarashi/      Фото: instagram.com/oriolamarashi/    По-голямата част от населението на Албания са мюсюлмани, но Ореола това не я спира.      Фото: instagram.com/oriolamarashi/ Фото: instagram.com/oriolamarashi/    Тя смята, че всяка жена има правото да се изразява и призовава другите момичета да правят каквото си искат.        Фото: instagram.com/oriolamarashi/", "date": "2018.03.12", "title": "Цяла Албания е луда по тази моделка"}
