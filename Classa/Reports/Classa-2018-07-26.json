{"url": "http://www.classa.bg/%D1%81%D0%B2%D1%8F%D1%82/item/384531-%D1%84%D0%BE%D1%80%D0%BC%D1%83%D0%BB%D0%B0%D1%82%D0%B0-%D0%BD%D0%B0-%D0%B4%D1%83%D0%B1%D0%B0%D0%B9-%D0%B7%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8-%D1%83%D1%81%D0%BF%D0%B5%D1%85-%D0%B8%D0%B7%D0%B3%D0%BB%D0%B5%D0%B6%D0%B4%D0%B0-%D1%81%D0%B5-%D0%B8%D0%B7%D0%BD%D0%BE%D1%81%D0%B2%D0%B0", "text": "В шикозния жилищен район „Джумейра бийч резидънс“ наемите на луксозните апартаменти са спаднали с около 15 % спрямо миналата година. Мнозина се опасяват, че това е сигнал, че формулата на богатото емирство за икономически успех започва да се износва.   От над две десетилетия Дубай просперира като един от най-интернационалните градове, привличайки хора и капитали от целия свят.   Преди девет години той трябваше да прибегне до спасителен план за 20 милиарда долара от богатото на петрол емирство Абу Даби, за да преодолее дългова криза, причинена от срива в цените на недвижимите имоти. Икономиката на Дубай бурно се възстанови и оттогава нарасна с една трета, подхранвана от външната търговия, туризма и статута на основен регионален център за бизнес услуги.   Сега обаче Дубай се сблъсква с друг тежък период.   Цените на жилищните недвижими имоти се понижиха с над 15 % от края на 2014 година и продължават да спадат. Фондовият пазар спадна с 13 % тази година, отбелязвайки най-лошото представяне в региона. Дубай е издал 4722 нови бизнес лиценза през второто тримесечие на 2018 година, което е понижение с 26 % спрямо същия период на 2016 година. Това бе година, когато лицензите отбелязаха максимум.   Тези спадове може би са временен резултат от икономическото забавяне в Залива, причинено от ниските цени на петрола. Други цифри обаче намекват, че традиционните двигатели за растежа на Дубай губят скорост, което може да означава дългосрочни загуби.   Увеличението на броя на пътниците, преминаващи през международното летище на Дубай, се е забавило до близо нулево ниво тази година след 15 години на силно увеличаване. Самолетите, които са в състояние да изминават все по-дълги разстояния, могат да отслабят доминацията на Дубай като транспортен възел, свързващ Азия и Европа.   Официални данни показват, че населението на Дубай продължава да нараства. То се е увеличило с 3,5 % до 3,08 милиона души през първата половина на 2018 година. По-голямата част от растежа през последните години обаче бе в нископлатените сектори на строителството и услугите, а не сред ръководните постове с по-високи възнаграждения. „Може би времето, когато човек можеше да се премести в Дубай, за да натрупа богатство, отминава“, посочва Хаснаин Малик, високопоставен служител на Exotix Capital, който работи в Дубай.   По думите му градът е все по-привлекателен за богаташи от цял свят, желаещи да се наслаждават на богатството си. Не е ясно обаче дали транспортният сектор на Дубай и бизнес зоните могат да продължат да се разрастват достатъчно бързо, за да привличат (и задържат) броя чуждестранни висококвалифицирани служители, необходим, за да подкрепи търсенето на пазара на недвижими имоти, посочва Малик.   Структурни предизвикателства   Икономистите виждат малък риск от нова финансова криза след преструктурирането на дълга за милиарди долари. Направляваните от държавата компании на Дубай са по-слабо изложени на рискове, отколкото преди десетилетие. Освен това основната икономика не се е забавила кой знае колко. Представители на Международния валутен фонд (МВФ) оценяват, че брутният вътрешен продукт (БВП) ще нарасне с над 3 % тази година.   „Емирството продължава да привлича компании и инвеститори като конкурентен център за устойчиво бизнес развитие“, посочи департаментът за икономическо развитие на Дубай в изявление миналата седмица, допълвайки, че данните за лицензите показват „продължаващи инвестиции във всички жизненоважни икономически сектори“.   През голяма част от тази година обаче растежът се дължи на силното увеличаване на държавните разходи, тъй като Дубай строи инфраструктурата за домакинството на световното търговско изложение Експо 2020. Бюджетът за 2018 година набъбна с 19,5 % спрямо 2017 година до рекордните 56,6 милиарда дирхама (15,4 милиарда долара). Правителството не може да продължи да надува разходите с тази скорост безкрайно дълго.   Джим Крейн, преподавател по енергетика в тексаския университет Райс и автор на книгата „City of Gold: Dubai and the Dream of Capitalism“ („Златният град: Дубай и мечтата на капитализма“ – бел. прев.) посочва, че емирството е изправено пред структурни предизвикателства, включително пред все по-сурова геополитическа среда.   В миналото Дубай процъфтяваше, поддържайки сърдечни отношения с всяка страна в региона, приемайки търговия и инвестиции от всички тях.   Това вече е невъзможно. Миналата година Саудитска Арабия, Обединените арабски емирства (ОАЕ) и други скъсаха дипломатическите и транспортните си връзки с Катар, слагайки край на ролята на Дубай като център за бизнес с малката и свръх богата страна.   Стоките, които по-рано се транспортираха до Катар през Дубай, сега се предвижват през други страни като Оман или Индия. Международни компании използват европейските си или американски офиси, а не подразделенията си в Дубай, за да правят бизнес с Катар.   Междувременно САЩ и съюзниците им от Залива, включително ОАЕ, се опитват да задушат икономиката на Иран, ограничавайки финансовите й и търговски връзки. Подходът е по-агресивен от предишните опити на Вашингтон да изолира Иран, предприети преди няколко години, според дипломати от региона.   Това е важно, тъй като износът и реекспортът на ОАЕ към Иран, голяма част от които се извършват през Дубай, достигнаха общо 19,9 милиарда долара през 2017 година.   Главен изпълнителен директор на чуждестранна финансова компания в Дубай посочва, че емирството е изправено пред безпрецедентна конкуренция от съседни страни в надпреварата за капитали, тъй като ниските цени на петрола принудиха тези държави да развият секторите от икономиката си, които не са свързани с петрола. Фондовете за управление на капитали вече се прехвърлят от фондовия пазар на Дубай към борсата на Саудитска Арабия. През идните години могат да ги последват и преките инвестиции, отбелязва американската компания за услуги в петролния сектор McDermott. Фирмата прогнозира, че до средата на следващото десетилетие бизнесът бавно ще се прехвърли от дубайското пристанище Джебел Али към ново саудитско пристанище.   Дубай се опитва да укрепи конкурентната си позиция. През последните няколко месеца правителството заяви, че ще намали общинските такси, ще се откаже от някои авиационни такси, ще замрази цените на образованието и ще вземе и други стъпки в помощ на чуждестранни компании и граждани.   Реформата с евентуално най-далечни последствия бе обявена от правителството на ОАЕ, председателствано от управника на Дубай шейх Мохамед бин Рашид ал Мактум. То обеща да разреши 100-процентова чуждестранна собственост на някои компании, базирани от ОАЕ, спрямо сегашното ограничение за 49 %, както и да даде дългосрочни визи за пребиваване до 10 години на чуждестранни инвеститори и някои професионалисти.   Това може да направи чуждестранните инвестиции в Дубай по-атрактивни, помагайки на чужденците да планират дългосрочно пребиваване в емирството и насърчавайки ги да купуват домове.   Подробности за новата политика обаче не бяха оповестени и въвеждането й може да се окаже сложно.   „Свободните зони“ в Дубай вече разрешават 100-процентова чуждестранна собственост. Те могат да пострадат, ако вече не разполагат с това изключително право, а мнозина граждани от ОАЕ правят пари като партньори в сянка на чуждестранни бизнесмени.   „До известна степен, икономиката се основава на това, че хората дават паспортите си под наем. Нарушаване на тази практика може да причини икономически проблеми за местното население“, предупреждава финансовият директор.", "date": "2018.07.26", "title": "Формулата на Дубай за икономически успех изглежда се износва"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/384526-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%BA%D0%BE%D0%BC%D0%B8%D1%81%D0%B8%D1%8F-%D0%BE%D0%B4%D0%BE%D0%B1%D1%80%D0%B8-%D0%B2%D0%B5%D1%82%D0%BE%D1%82%D0%BE-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0", "text": "Парламентарната икономическа комисия подкрепи единодушно ветото на президента Румен Радев върху текстове от Закона за приватизация и следприватизационен контрол. С 18 гласа „за\" и без „против\" и „въздържал се\" депутатите отхвърлиха текстовете от закона, които бяха оспорвани от президента. Радев наложи вчера ветото на промените в закона, който бе приет от парламента на 18 юли 2018 г. „Обединени патриоти\" обвиниха тогава управляващите, че промените са в полза само на „Бояна филм\", Български морски флот и „Булгартабак\". Държавният глава оспори записаната промяна специфични задължения на приватизираното дружество да не могат да бъдат изисквани за повече от пет години. Той възрази срещу параграфите §3 и §4, които според него ще доведат до преразглеждане на вече сключени приватизационни договори в ущърб на държавата и обществото. Социалистът Румен Гечев декларира, че БСП ще подкрепят ветото в пленарна зала. Той определи ветото като очаквано и нарече промените в закона „нагъл опит пред очите на цялата държава да се опрощават милиони левове задължения на приватизатори\". „Съжалявам колегите, които са били накарани да гласуват, то е станало при някакви „духовни стимули\", каза депутатът от БСП. Делян Добрев (ГЕРБ) също предложи депутатите да се съобразят с ветото и законът да бъде гласуван отново преди лятната ваканция на парламента без оспорваните от президента параграфи. Така от промените в закона ще остане единствено идеята за създаване на електронна платформа, чрез която да се извършва продажбата на държавно имущество.", "date": "2018.07.26", "title": "Икономическата комисия одобри ветото на президента"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/384527-%D0%B1%D0%B5%D1%85-%D0%B7%D0%B0%D0%BF%D0%B8%D1%81%D0%B0-%D1%83%D0%B2%D0%B5%D0%BB%D0%B8%D1%87%D0%B5%D0%BD%D0%B8%D0%B5-%D0%BD%D0%B0-%D1%82%D1%80%D0%B5%D1%82%D0%B0%D1%82%D0%B0-%D1%81%D0%B8-%D0%B5%D0%BC%D0%B8%D1%81%D0%B8%D1%8F-%D0%B5%D0%B2%D1%80%D0%BE%D0%BE%D0%B1%D0%BB%D0%B8%D0%B3%D0%B0%D1%86%D0%B8%D0%B8", "text": "„Български Енергиен Холдинг\" ЕАД (БЕХ) успешно записа увеличение на своята трета емисия еврооблигации, листвана на Ирландската фондова борса (Euronext Dublin), от 400 на 550 милиона евро при годишен лихвен процент в размер на 3.5% и падеж от 7 години, съобщиха от холдинга. С настоящото увеличение на емисията облигации, БЕХ запазва същите конкурентни ценови условия и срочност, което ще позволи на компанията да разпредели своите лихвени разходи по-ефективно и за по-дълъг период от време. Ценните книжа ще бъдат регистрирани на Ирландската фондова борса. Постигнатото увеличение на емисията в продължаващи волатилни пазарни условия потвърждава доверието на инвеститорите в БЕХ, както и добрия достъп на компанията до капиталовите пазари. С увеличението на емисията облигации, БЕХ е първият корпоративен емитент на пазара от региона на Централна и Източна Европа, считано от 4 юли 2018г. Приходите, получени от емисията, ще се използват за общи корпоративни цели и рефинансиране на еврооблигациите, емитирани от БЕХ през 2013 г., които са с падеж през месец ноември 2018 г.", "date": "2018.07.26", "title": "БЕХ записа увеличение на третата си емисия еврооблигации"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/384528-%D0%B1%D0%BE%D1%80%D0%B8%D1%81%D0%BE%D0%B2-%D0%BD%D0%B0-%D1%84%D0%BE%D0%BD%D0%B0-%D0%BD%D0%B0-%D1%83%D1%81%D0%BF%D0%B5%D1%85%D0%B8%D1%82%D0%B5-%D0%BD%D0%B8,-%D0%BC%D0%B5%D0%B6%D0%B4%D1%83%D0%BB%D0%B8%D1%87%D0%BD%D0%BE%D1%81%D1%82%D0%BD%D0%B8%D1%82%D0%B5-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F-%D0%BD%D1%8F%D0%BC%D0%B0%D1%82-%D0%B7%D0%BD%D0%B0%D1%87%D0%B5%D0%BD%D0%B8%D0%B5", "text": "Темата с разнобоя във властта приключи. Срещата на коалиционните партньори във властта завърши с помирение.   Раздорът в управляващата коалиция е потушен!   След срещата на партньорите във властта при премиера и лидер на ГЕРБ Бойко Борисов в Министерския съвет се разбра, че  страстите са укротени. Един до друг застанаха Борисов, Красимир Каракачанов, Волен Сидеров, Валери Симеонов.   Всички различия бяха изгладени, бе категоричен Борисов.   На фона на успехите, които постигаме, междуличностните отношения нямат значение,  заяви Борисов след края на разговорите на \"Дондуков\" Благодаря на коалиционните партньори, че загърбиха беждуличностните отношения, продължи той.   Нямаме спорна тема, която да не можем да решим с необходимия компромис в интерес на обществото, каза още Борисов.   „Имаше някои неразбрания между парламентарните групи, главно по законопроекти. Мога да кажа, че по начина, по който се разбирахме да функционира коалицията, това ще бъде избегнато.  Направили сме график за срещи между парламентарните групи и правителството“, обясни премиерът. И посочи, че коалиционните партньори са изяснили \"мотивите за спорните законопроекти“. „Оттук нататък мисля, че няма да се налага да влизаме в такъв обяснителен режим“, добави министър-председателят.   \" Мога да успокоя колегите от опозицията, че коалицията е достатъчно стабилна и осъзната.  Не заради властта, постовете и мястото в парламента, а заради това, че всичко останало би означавало голям хаос. Параметрите, по които държавата работи в момента, финансови и икономически, БВП са най- добрите за всички времена на тази държава\", каза още Бойко Борисов.   И изреди: „ Безработицата е рекордно ниска, инвестициите са в индустрията. Всички програми и еврофондове работят. Имахме изключително успешно европредседателство. От срещата 16+1 произлязоха доста европейски инициативи.“ „Междуличностните отношения нямат значение. Благодаря на колегите, че загърбиха своето его.  Всички признахме за това, което сме сгрешили или не сме били достатъчно организирани, за да поддържаме нормалния диалог между коалиционните партньори, и в голямата и в по-малката коалиция. Те сега са изгладени “, добави премиерът.   След него думата взе Волен Сидеров, лидер на \"Атака\". И още в началото на изявлението си обяви, че не е разрушител.   Нашите разменени реплики чрез медиите не трябва да се възприемат като нещо разрушително,  заяви лидерът на \"Атака\" Волен Сидеров.   \"Всеки от нас е човек има право на реакции. Нашите противоречия през медиите не трябва да се приемат разрушително.  Аз не съм разрушител,  напротив, бях един от моторите за създаването на управляващата коалиция и от тогава повтарям, че трябва да направим така, че от създаването на коалицията трябва да има полезен резултат.  Ако сега отидем на предсрочни избори, това означава хаос . Оттук нататък нашите действия не трябва да предизвикават съмнения, че искаме предсрочно прекратяване на мандата. Трябва да изчистваме тезите и темите, по които работим, така че да не се пораждат съмнения и прехвърчане на искри.    Между нас няма фатални разлики. Така може да бъде и за в бъдеще, но първо всеки един от нас трябва да победи себе си и желанието да се налага над другите . Тогава и в Министерски съвет, и в парламента ще има синхрон. Искам специално да благодаря на г-н  Борисов, тъй като той влезе в ролята на координатор и на помирител на всички нас.  Понякога трябва да има баланс – той успя да ни убеди, че балансът е най-важен от всичко\", заяви Сидеров.   Затваряме темата с разнобоя в коалицията, добави в заключение Сидеров.   Вицепремиерът и лидер на ВМРО Красимир Каракачанов също взе думата.  За да \"успокои\" БСП - да не се тревожат, че ще им се наложи да стягат предсрочни избори, спокойно да вървят на море и да събират тен. \"Правителствто е стабилно, няма да ви се наложи да работите през август и да правите правителство \", завърши задочното си обръщение към червените Каракачанов.   Другият вицепремиер - Валери Симеонов, от действията на когото тръгна раздорът, не взе думата.   Именно Симеонов нарече лобистки текстове в закона за приватизацията, внесени от депутати от \"Атака\" и подкрепени от ГЕРБ в пленарната зала.      ", "date": "2018.07.26", "title": "Борисов: На фона на успехите ни, междуличностните отношения нямат значение!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384529-%D0%BD%D0%BE%D0%B2%D0%B8%D0%BD%D0%B0-%D0%B2-%D0%B0%D0%B2%D0%B0%D0%BD%D1%81-%D0%BA%D0%BE%D0%BD%D1%81%D1%82%D0%B8%D1%82%D1%83%D1%86%D0%B8%D0%BE%D0%BD%D0%BD%D0%B8%D1%8F%D1%82-%D1%81%D1%8A%D0%B4-%D1%89%D0%B5-%D0%BE%D1%82%D1%85%D0%B2%D1%8A%D1%80%D0%BB%D0%B8-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F", "text": "Надделяло становището, че документът не съответства на основния ни закон и че въвежда неясни понятия, които при евентуалната ѝ ратификация, биха надделели над тези, залегнали в българското законодателство   С поне четири особени мнения Конституционният съд (КС) утре ще се произнесе, че Конвенцията на Съвета на Европа за превенция и борба с насилието над жени и домашното насилие не съответства на българския основен закон, съобщи правният сайт „Лекс\".   Още преди КС да е обсъдил делото за т. нар. Истанбулска конвенция заваляха спекулации какво ще е решението му. Окончателното гласуване на 12-имата конституционни съдии ще е утре, но при обсъждането се е очертало разделение 8:4 в полза на тезата, че тя противоречи на Конституцията.   Точно какви са аргументите на мнозинството и малцинството в КС ще стане ясно при публикуването на решението.   Един от основните мотиви, с които е надделяло становището, че конвенцията не съответства на основния ни закон, е, че тя въвежда неясни понятия, които при евентуалната ѝ ратификация, биха надделели над тези, залегнали в българското законодателство.   А подобна неяснота би била в противоречие с установения в Конституцията принцип на правовата държава.   Подобна теза застъпва в правното си мнение по конституционното дело проф. Даниел Вълчев. Той анализира понятията „sex\", „gender\", „sexual orientation\" и „gender identity\", които в българския превод на конвенцията са съответно „пол\", „социален пол\", „сексуална ориентация\" и „идентичност, основана на пола\".   „Това, което веднага прави впечатление е, че „gender\" е преведено като „социален пол\", а „gender identity\" – като „идентичност, основана на пола\", а не, както би било логично, „идентичност, основана на социалния пол\". Терминологичната неяснота в българския текст на Конвенцията се задълбочава от дефиницията, съдържаща се в разпоредбата на чл. 3, б. „в\": „Пол\" означава социално изградени роли, поведения, дейности и характеристики, които определено общество смята за подходящи за жените и за мъжете.\", пише проф. Вълчев.   Той посочва, че в английския текст е дадена дефиниция на \"gender\", а не на \"sex\", а когато в него се говори за \"gender-based violence against women\", това у нас е преведено като „насилие над жените, основано на пола\" (а не \"на социалния пол\").   „Въпросът за смисъла на някои понятия, използвани в Конвенцията, не опира единствено до нехайния или преднамерено опорочен превод на български език. Остават неясни смисълът, обемът и съотношението между понятията „социален пол\", „идентичност, основана на пола\" и „сексуална ориентация\". Въпросът не е теоретичен, а би имал сериозни практически последици при евентуалното прилагане на Конвенцията, тъй като тези понятия са в основата на очертаването на нейния обхват.    Ратифицирането на Конвенцията би довело до включването в българския правен ред на акт (при това с йерархичен приоритет по отношение на законите), който съдържа понятия с неясен смисъл, съотношение и обем и влизащи в противоречие с вече установени в законодателството и съдебната практика понятия\", е правното мнение на професора, който заключва: „Това би представлявало противоречие с установения в Конституцията принцип на правовата държава, включващ в себе си както идеята за определеност, яснота и недвусмисленост на правните норми, така и идеята за правната сигурност\".   Какви са останалите аргументи за извода на мнозинството в КС за несъответствие на конвенцията с Конституцията, както и тези на четиримата им колеги, застанали на особено мнение, ще стане ясно утре.   Конвенцията до толкова поляризира обществото, че дори и институции, поканени да изразят становище по съответствието ѝ с Конституцията, като Върховният касационен съд, не успяха да вземат такова. Други – като адвокатурата, която излезе в защита на конвенцията, пък изненадващо оттеглиха вече заявената си правна позиция. Така или иначе Истанбулската конвенция беше изтеглена от Народното събрание.   Депутатите от ГЕРБ я изпратиха в КС за т.нар. абстрактен предварителен контрол за конституционосъобразност преди правителството да реши да я оттегли.", "date": "2018.07.26", "title": "Новина в аванс: Конституционният съд ще отхвърли Истанбулската конвенция!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/384530-%D0%BF%D0%BE-%D0%BF%D0%BE%D0%BB%D0%B5%D0%BA%D0%B0-%D1%81-%D0%B6%D0%B8%D0%B2%D0%BE%D1%82%D0%BD%D0%B8%D1%82%D0%B5-%D0%B8-%D0%BF%D1%8A%D1%80%D0%B6%D0%BE%D0%BB%D0%B8%D1%82%D0%B5-%D1%87%D1%83%D0%BC%D0%B0%D1%82%D0%B0-%D0%BD%D0%B5-%D0%B5-%D0%BD%D0%B0%D0%B9-%D1%81%D1%82%D1%80%D0%B0%D1%88%D0%BD%D0%BE%D1%82%D0%BE", "text": "Щели да пуснат ловците да изтребят глиганите, като мярка за ограничаване на чумата. Ако някой си мисли, че тия глигани няма да ги изядат и да ги направят на луканки за зимата…   Изтребването на животни в Странджа повдига някои „цивилизационни” въпроси. Унищожаването на животните било хуманно, внимателно го наричат „евтаназиране”, сякаш е някакъв кеф (за целесъобразността ще стане дума по-надолу).  Същевременно когато убиват същите животни за храна, ги колят, не ги „евтаназират“. И за коленето са измислили уж по-хуманен метод, зашеметяват ги (според вида животно) я с лилава ув-светлина, я с електрошок (виж  ). Не знам кое е по-хуманно, на практика е мижи да те лажем. Животните, закарани в кланица, много добре усещат какво става и какво им предстои, подредени на опашка пред конвейера. Няма хуманизъм тук.     Не е месо, домат е. Снимка: e-vestnik   Преди години писах, че бездомните кучета са напаст, неконтролирана популация от изкуствено развъждан от човека вид, а не диви видове от природата. Нападат хора, глутници по селата унищожават дивеча, трябва да се евтаназират. И защитниците им трябва да си ги гледат вкъщи, а не да им хвърлят кокали пред блока.  Пази Боже, какъв гняв се изля върху мен.   Никога през професионалния си живот на журналист и редактор не съм бил обект на такива нападки, както след като пуснах страница за бездомните кучета в „24 часа“ някъде през 1994 г. Колега беше написал страница, в която се казваше, че цигани похапват кучешко и понякога го продават като агнешко. Обясняваше се, че 40 нации в света ядат кучета и ги отглеждат за храна. Аз бях шеф на отдела и я пуснах. Заваляха обаждания от възмутени.    Учуден ги питах – „Как така ядете агънца, теленца, прасенца, а се възмущавате, че някой яде кучета? И даже храните кучетата си с такива животни. Аз съм вегетарианец, а вие?” Защитниците на кучетата освирепяваха от последния аргумент*. Кучелюбители отидоха да се оплакват от мен при главния прокурор Татарчев, който имал котка и беше почетен председател на някакво дружество за защита на животни и т. н.   Сега сме изправени пред проблем с избиването на хиляди животни като превантивна мярка. Заради десетина заразени, избиват стада в региона. Има ваксини, с които заразените могат да бъдат спасени, а останалите стада да се наблюдават, да се ограничи движението, карантина, проверки. И кризата да бъде овладяна. Но в ЕС са приети ветеринаро-санитарни мерки в такива случаи да се избиват превантивно всички животни в район, който може да бъде засегнат от заразата. Ваксината и карантината са отхвърлени като вариант. Мерките искат да гарантират най-чисто месо за европееца, без ваксини, без хипотетичен контакт от заразен район. Независимо, че месото се обработва термично, като се приготвя за храна.   Цивилизацията е в правилата и процедурите. По принцип, щом са приети такива мерки, те се спазват, докато не бъдат отменени. Не е работа тук в България да ги поставяме под въпрос и да ги отменяме. Ако сме правова държава, ще ги следваме.   Но мерките не са много цивилизовани. Това е все едно заради десетина души, заразени от опасен грип, да избият населението на един град и околностите му, като превантивни мерки срещу вируса.   Затова, притеснителното не е, че спазваме тези правила в случая с животните в Странджа, а категоричността с която някои хора настояват на тези мерки. Без капка емпатия и съмнение (изключвам патоса на брюкселските натегачи, на които ако им кажеш, че нещо е директива на Брюксел, без да се замислят ще евтаназират и майка си). Защото емпатията към животните е белег за хуманизъм. Емпатия едни към други изпитват и животни.   Прозира едно особено двойнствено отношение – огромни усилия и средства се хвърлят за каузи за животни, не само дивите, а и домашно отглеждани кучета и котки. За две лъвчета, които въобще не бяха оставени да умрат, взеха мерки, настъпи гигански шум и се превърна в политически въпрос да ги изпратят в Холандия, да не останат тук. А за избиването на здрави животни като превантивна мярка има шум в защита на собствениците им, а не на самите животни.   Защото те са от вида, който ядем, а не от вида, на който се радваме.   Впрочем, ако някой е забравил, на човечеството не е чужд и канибализмът. Последните масови случаи са от големия глад в Ирландия преди 150 години и големия глад в Украйна (Голодомор) през 20-30-те години на миналия век. По-късно от глада в някои райони на Китай докъм 70-те години на миналия век, преди тамошната икономика да дръпне напред и да изхрани милиардния си народ. И един от последните (известни) случаи е при самолетната катастрофа 1972 г. в Андите, когато част от пътниците оцеляха, като ядоха от другите пътници.  И днес да стане някакъв природен катаклизъм и глад човечеството много бързо ще се обърне към канибализма.   – – –", "date": "2018.07.26", "title": "По-полека с животните и пържолите. Чумата не е най-страшното"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384521-%D0%BC%D0%B8%D1%80%D0%BD%D0%BE-%D0%BC%D1%8A%D0%BB%D1%87%D0%B0%D0%BB%D0%B8%D0%B2%D0%BE-%D0%BF%D1%80%D0%B8%D1%81%D1%8A%D1%81%D1%82%D0%B2%D0%B8%D0%B5-%D0%BF%D1%80%D0%B5%D0%B4-%D0%BA%D0%BE%D0%BD%D1%81%D1%82%D0%B8%D1%82%D1%83%D1%86%D0%B8%D0%BE%D0%BD%D0%BD%D0%B8%D1%8F-%D1%81%D1%8A%D0%B4-%D0%B7%D0%B0-%D0%B7%D0%B0%D0%BA%D0%BE%D0%BD%D0%BE%D1%81%D1%8A%D0%BE%D0%B1%D1%80%D0%B0%D0%B7%D0%BD%D0%BE-%D1%80%D0%B5%D1%88%D0%B5%D0%BD%D0%B8%D0%B5-%D0%BF%D0%BE-%D0%BE%D1%82%D0%BD%D0%BE%D1%88%D0%B5%D0%BD%D0%B8%D0%B5-%D0%BD%D0%B0-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F", "text": "На 25, 26 и 27 юли 2018 г. в София и Варна инициативният комитет на проведения по-рано тази година първи „Поход за Семейството“ организира мълчаливо мирно присъствие с лозунги в подкрепа на биологичното определяне на пола в законодателството и за традиционното семейство от мъж и жена, срещу насилието под всякаква форма и срещу ратифицирането на Истанбулската конвенция. \r\n   \r\n   Местата за провеждане са в София пред Конституционния съд и във Варна пред Окръжния съд на пл. „Независимост“ със следните общи дати и часове: \r\n   25.07 (сряда) от 17:00 до 18:00 ч. \r\n  26.07 (четвъртък) от 17:00 до 18:00 ч. \r\n  27.07 (петък) от 09:00 до 11:00 ч. \r\n   Събитието е гражданска инициатива и цели да изрази доверие и подкрепа, като същевременно призове Конституционния съд към справедливо и законосъобразно решение, припомняйки категоричната позиция на българския народ по отношение настъпателното налагане на противоречащи на основния закон на държавата актове. \r\n   Отделно в Русе на 26.07 (четвъртък) от 16:00 ч. в „Парк на младежта“ организатори от същата инициатива ще проведат събитието “Детство мое – открити уроци за семейства“, което има за цел да утвърди модела за семейство от мъж и жена и да изгради по-добри и успешни взаимоотношенията между родители и деца. \r\n   За повече информация и контакти: \r\n  София: Николай Колев и Ивайло Тинчев \r\n  Варна: Димитрина Иванова \r\n  Русе: Даниела Илиева \r\n Facebook събития: \r\n  София –  \r\n  Варна –  \r\n  Русе –  \r\n   \r\n        ", "date": "2018.07.26", "title": "Мирно мълчаливо присъствие пред Конституционния съд за законосъобразно решение по отношение на Истанбулската конвенция"}
{"url": "http://www.classa.bg/%D1%81%D0%B2%D1%8F%D1%82/item/384522-%D1%8F%D0%BF%D0%BE%D0%BD%D0%B8%D1%8F-%D0%B8%D0%B7%D0%BF%D0%BE%D0%BB%D0%B7%D0%B2%D0%B0-%E2%80%9E%D1%82%D0%B5%D0%BB%D0%B5%D1%84%D0%BE%D0%BD%D0%BD%D0%BE%D1%82%D0%BE-%D0%BF%D1%80%D0%B0%D0%B2%D0%BE%E2%80%9C-%D0%B2-%D1%81%D0%BF%D0%BE%D1%80%D0%B0-%D1%81%D0%B8-%D1%81-%D1%80%D1%83%D1%81%D0%B8%D1%8F-%D0%B7%D0%B0-%D0%BA%D1%83%D1%80%D0%B8%D0%BB%D0%B8%D1%82%D0%B5", "text": "Токио изрази пред Москва протест заради конфискацията на спътниковите телефони на членовете на японската делегация, посетила Курилските острови. Какво отношение има този инцидент към внасянето на поправки в стария закон „За специалните мерки по съдействие на решението на проблема със северните територии“? И защо японската преса засега мълчи за този скандал?   Както съобщи в понеделник представител на руските митници, „от японските туристи са иззети шест спътникови телефона по две причини: японците нямат разрешение да ги внасят от „Роскомнадзор“ и телефоните не са обявени. Те са иззети и се намират в митницата“, предава РИА Новости.     „Изхождайки от нашата правна позиция, това е неприемливо“. Ние изразихме протест и искаме скорошното завръщане на конфискуваните вещи“, заяви генералният секретар на японското правителство Йошихиде Суга.   Отбелязваме, че японските медии засега не раздухват този инцидент. Най-известната японска информационна агенция „Киодо“ публикува отчет за посещението, но в съобщението няма и дума за протеста на японските власти.   Основната новина в Страната на изгряващото слънце е рекордната жега, от която продължават да гинат хора. А иззетите спътникови телефони са информация „за външна политика“.   Ситуацията е лесно обяснима. Самата възможност за бившите жители на Южните Курили се представя в Япония като голяма дипломатическа и политическа заслуга на министър-председателя Шиндзо Абе, като сериозна крачка към връщането на така наречените северни територии.   Затова на Японските власти никак не им е нужно да раздухват скандала. При това за Токио е също важно да представи своето възмущение до Русия и до другите страни. Затова и се пускат заявления за „правни позиции“ и искания „конфискуваното да се върне“.   Отбелязваме, че внасянето на спътникови телефони трябва да се обявява не само в Русия, но и в редица други страни. В Индия, например, внасянето на подобна техника е строго забранено. През октомври на летището в Делхи при опит да излети от страната бе задържан руският турист Сергей Матюшкин, когото го заплашват три години затвор за необявено внасяне на спътников телефон. Адвокатът му успя да го отърве с глоба (сумата не се съобщава), а апаратът е конфискуван.   Японците, както и в случая с практически всеки териториален спор, се ръководят от принципа, че те пристигат на собствена „временно окупирана“ територия, затова и не трябва да декларират нищо.   Това, разбира се, е неприемливо за Русия.   Напомняме, че Владимир Путин и Шинзо Абе се договориха за възможността за съвместна дейност на островите в пет области: морско стопанство, оранжерийно земеделие, туризъм, вятърна енергия и преработка на отпадъци. Нямаше и не може да има никакви споразумения, че руското митническо законодателство престава да действа на Курилите.   Не е изненада, че руските политици реагираха на твърденията на Япония без най-малкото разбиране: „Курилските острови са наша територия. Това е залегнало в Конституцията. А японците, ако искат да използват някои възможности, трябва да следват руските правила. Не е изключено от това специално да са направили специално политически Пиар“, заяви Андрей Климов, заместник-председател на Съвета на външните работи в Съвета на федерацията.   Опитът на японците да „засрамят“ Москва, изглежда, доведе до противоположните резултати. Москва е готова да съдейства, за което свидетелства второто безвизово посещение на бившите жители на островите и техните потомци. Но сътрудничеството трябва да бъде изградено въз основа на признаването на статуквото: руското законодателство е в сила в Курилските острови и гражданите на всяка страна, включително Япония, трябва да го спазват.   Освен това, както беше отбелязано в изявлението на генералния секретар на японското правителство, „и по-рано е имало подобни случаи с конфискация на електронно оборудване и сателитни телефони“. Оказва се, че онези, които са пристигнали на Курилите със сателитни телефони, са знаели за тези правила – и все пак са решили да ги нарушат.   В полза на варианта на „политическия Пиер“ говори това, че през уикенда, на посещение в Страната на изгряващото слънце бе делегация, водена от председателя на същата комисия на Съвета на Федерацията за международни отношения Константин Косачев.   Той призова японците да не приемат законодателни решения, които възпрепятстват уреждането на двустранните проблеми. Той имаше предвид последните промени в закона „За специалните мерки по съдействие на решението на проблема със северните територии ” , приет в  японския парламент през 1982 г.   Според руския сенатор загриженост предизвиква „не самото съдържание на формулировките, а това, че те са внесени именно в този закон, който се пише в съвсем друга епоха, в други условия на развитието на нашите двустранни отношения и е изпълнен в крайно резки, категорични формулировки, в частност отнасящи се до статута на територии, които японската страна се опитва да оспори“.   Самият факт, че внасянето на измененията, дори технически, се провежда в навечерието на пристигането на руснаците може да се счита за неприятен жест. Косачев добави, че счита тези изменения за „изключително жалко решение на законодателната механика“, което би могло да има отрицателно въздействие върху преговорите, които вървят много сложно в контекста на съвместната стопанска дейност на Южните Курили.   Решението на японския парламент бе разкритикувано и от руското външно министерство. В утвърдения  законопроект за съвместната икономическа дейност „пряко се обвързва с измислените тези за „изконната принадлежност към Япония“ на Южните Курили и фактически го поставя в една редица с мерките по „скорошното завръщане на северните територии“, съобщават от там и допълват: „ Виждаме в това не друга, а опит да се предреши изходът на съответните преговори, да се наложат неприемливи варианти за разрешаване на проблема с мирния договор.   Така, поредният пик на претенциите към островите може да доведе до замразяване на преговорите. Съдейки по това, че японците не „раздухват“ темата за конфискуваните телефони вътре в страната, те и сами разбират това отлично. Но логиката на „изконната принадлежност“ на островите не позволява този въпрос да се игнорира напълно.   И докато в Токио не разберат окончателно, че натискът спрямо Москва по време на преговори, дори тези, които засягат Курилите, е неприемлив, мирният договор между двете страни ще си остане непостижима мечта за политиците.  ", "date": "2018.07.26", "title": "Япония използва „телефонното право“ в спора си с Русия за Курилите"}
{"url": "http://www.classa.bg/%D1%81%D0%B2%D1%8F%D1%82/item/384523-%D0%B8%D0%B3%D1%80%D0%B0%D1%87%D0%BA%D0%B0-%D1%85%D0%B8%D1%82%D0%BB%D0%B5%D1%80-%D0%B2%D0%B5%D1%87%D0%B5-%D0%BF%D1%80%D0%BE%D0%B4%D0%B0%D0%B2%D0%B0%D1%82-%D0%B2-%D1%83%D0%BA%D1%80%D0%B0%D0%B9%D0%BD%D0%B0-%D1%81%D0%BD%D0%B8%D0%BC%D0%BA%D0%B8", "text": "На популярен украински рекламен сайт публикуваха обява със снимка на плетена играчка под формата на Адолф Хитлер. Авторът на публикацията казва, че би искал да вземе за нея около 40 украински гривни (около 2,50 лв). Това предадоха световни медии.      Фото: скрин @ olx.ua \"Мека играчка под формата на великия лидер на Германия Адолф Хитлер\", пише в съобщението от обявата, която е поставена в рубриката \"Детски свят на Лвов\" и \"Играчки Лвов\". По-рано заместникът на градския съвет в Лвов Мариана Батюк публикува на своята страница в социалната мрежа поздравления в чест на 128-годишнината от рождението на Адолф Хитлер. Батюк пише, че диктаторът е \"велик човек, каквото и да казват хората\".", "date": "2018.07.26", "title": "Играчка Хитлер вече продават в Украйна (СНИМКИ)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384525-%D1%87%D0%B0%D0%BA%D0%B0%D0%BC%D0%B5-%D0%BE%D1%84%D0%B5%D1%80%D1%82%D0%B8-%D0%BE%D1%82-7-%D1%81%D1%82%D1%80%D0%B0%D0%BD%D0%B8-%D0%B7%D0%B0-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8%D1%82%D0%B5", "text": "България е изпратила искане за оферти до седем страни за 16 нови или употребявани изтребители, за да замени остарелите си съветски изтребители МиГ-29. Това са съобщили от Министерството на отбраната пред „Ройтерс\". Според информацията предложения за доставка на бойни самолети са от САЩ, Португалия, Израел, Италия, Германия, Франция и Швеция. През миналия месец българският парламент одобри план за закупуване на изтребителите. България планира да ги придобие на два етапа като част от опитите за подобряване на съответствието със стандартите на НАТО. Около 1,8 млрд. лева ще бъдат заделени за първите осем изтребителя, както и за наземно обслужване, обучение на екипи и тригодишна първоначална интегрирана логистична подкрепа. Потенциалните изтребители включват F/A-18 Super Hornet на американския самолетостроител „Боинг\", „Грипен\" на шведската „Сааб\", „Рафал\" на френската Dassault и F-16 на американската „Локхийд Мартин\" или германски „Юрофайтър\", както и употребявани Ф-16 от Португалия и Израел и италиански „Юрофайтър\", са уточнили от военното министерство. София иска от производителите да предоставят оферти до 1 октомври.", "date": "2018.07.26", "title": "Чакаме оферти от 7 страни за изтребителите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384519-%D0%B1%D1%81%D0%BF-%D0%BF%D0%B8%D1%82%D0%B0-%D0%BC%D0%BE%D1%81%D0%BA%D0%BE%D0%B2%D1%81%D0%BA%D0%B8-%D0%B7%D0%B0%D1%89%D0%BE-%D0%B4%D0%B0%D0%B4%D0%BE%D1%85%D1%82%D0%B5-378-000-%D0%BB%D0%B2-%D0%BD%D0%B0-%D0%BA%D1%80%D1%83%D0%BC%D0%BE%D0%B2%D0%B0-%D0%B8-%D1%85%D1%80%D0%B8%D1%81%D1%82%D0%BE%D0%B2%D0%B0-%D0%B7%D0%B0-%D0%BF%D1%81%D0%B8%D1%85%D0%BE%D1%82%D0%B5%D1%81%D1%82%D0%BE%D0%B2%D0%B5%D1%82%D0%B5-%D0%B7%D0%B0-%D1%88%D0%BE%D1%84%D1%8C%D0%BE%D1%80%D0%B8%D1%82%D0%B5", "text": "Транспортният министър ще трябва и да обясни на депутатите каква точно експертиза имат директорът на Института за изследване на населението и човека на БАН и бившата депутатка от \"Атака\"   По какви критерии избрахте Калина Крумова и Антоанета Христова за изпълнители на обществената поръчка за новите психотестове за шофьорите? Този парламентарен въпрос са отправили народните представители от „БСП за България\" Георги Свиленски и Петър Витанов към министъра на транспорта Ивайло Московски, показа проверка на Епицентър.бг.   Депутатите казват, че са поискали отговор от транспортния шеф заради огромния обществен и медиен интерес. „Кои бяха участниците и по какви критерии беше избран изпълнителят на обществената поръчка по темата „Разработване на нови психологически методики за изследване на качествата на кандидатите за придобиване на правоспособност за управление на МПС, на водачите на МПС и на лицата, временно лишени от правото да управляват МПС или загубили правоспособност и идентифициране на лицата с потенциално рисково поведение на пътя?\", пише в питането на Свиленски и Витанов. Въпросът е внесен днес в деловодството на Народното събрание.   Ивайло Московски ще трябва и да обясни на депутатите от парламентарната трибуна каква точно експертиза имат директорът на Института за изследване на населението и човека на БАН Антоанета Христова и бившата депутатка от \"Атака\" Калина Крумова, която в момента е съветник на вътрешния министър Валентин Радев. Стана ясно още, че в момента Крумова е докторант към Института за изследване на населението и човека при БАН и че най-вероятно на нея се дължи отпускането на внушителната сума за психотестовете по Приоритетна ос 5 - \"Техническа помощ\" на Оперативна програма \"Транспорт и транспортна инфраструктура\" 2014-2020 г. заради близките ѝ отношения с министър Ивайло Московски. Самата Антоанета Христова пък работи медийно за ГЕРБ.   Скандалът с парите за психотестовете за шофьорите предизвика трусове и в БСП, след като разследване на в. \"Дума\" бе обсъдено на заседание на Изпълнителното бюро.   Темата на обществената поръчка, дадена на Института на Антоанета Христова, е \"Разработване на нови психологически методики за изследване на качествата на кандидатите за придобиване на правоспособност за управление на МПС, на водачи на МПС и на лицата, временно лишени от правото да управляват МПС или загубили придобитата правоспособност и идентифициране на лицата с потенциално рисково поведение на пътя\".   Калина Крумова каза, че е започнала докторантурата си по транспортна психология в института в началото на 2017 г. Периодът всъщност съвпада с решението за откриване на обществената поръчка на Министерството на транспорта (по това време все още под ръководството на Ивайло Московски в кабинета \"Борисов 2\") през януари 2017 г.   Поръчката е възложена няколко месеца по-късно, на 26 юни 2017 г., отново при ръководството на министъра на транспорта на ГЕРБ Московски. Срокът за изпълнение е 18 месеца, като досега е проведен един семинар и са отчетени два документа - \"обзор на актуалната научна литература по темата\" и \"проучване на качествата, свързани с уменията за управление на МПС, наличието на които намалява риска от допускане на грешки при участие в пътното движение и на опасността от предизвикване\".   Ръководител на проекта и на самия Институт към БАН е психологът Антоанета Христова, като в екипа по поръчката влиза и Калина Крумова. Двете дами - Крумова и Христова имат обща дейност и извън академията на науките. Те са били съдружнички в търговското дружество \"Институт за политика\" - през ноември 2017 г. Калина Крумова прехвърля дела си на Христова, вероятно когато е назначена за съветник на вътрешния министър.   Съоснователки са и на едноименната фондация \"Институт за политика\", която се занимава със семинари и обучения на млади кадри на ГЕРБ и БСП. В управителния съвет на фондацията влизат още Десислава Попова и бившият зам.-директор на строителната компания \"Трейс Груп\" Николай Вълев. От своя страна Вълев е съдружник в търговско дружество с Христо Ангелков, съпруг на министъра на туризма Николина Ангелкова.   След публикация на Епицентър.бг от 20 юни тази година за това, че скандалът с обществената поръчка влиза в парламента, Антоанета Христова се появи пред телевизия, където с менторски тон обясни защо не трябва да се вярва на публикации в медиите, както и че нямало да има никакви парламентарни въпроси за усвояваните от нея и Крумова 378 000 лв. без ДДС за психотестове. С арогантен и нетърпящ възражения тон, обслужващата ГЕРБ професорка се накара на водещия на „България он ер\" и отрече да има скандал с търга.", "date": "2018.07.26", "title": "БСП пита Московски: Защо дадохте 378 000 лв. на Крумова и Христова за психотестовете за шофьорите?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/384520-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%B4%D0%B5%D1%81%D1%82%D0%B0%D0%B1%D0%B8%D0%BB%D0%B8%D0%B7%D0%B8%D1%80%D0%B0,-%D1%81-%D0%B1%D1%81%D0%BF-%D1%81%D0%B0-%D0%B5%D0%B4%D0%BD%D0%BE-%D1%86%D1%8F%D0%BB%D0%BE", "text": "Президентът дестабилизира страната. Той и БСП са едно цяло. Това каза Цветан Цветанов по БТВ.   Никой не залага БСП да бъде алтернатива на бъдещо управление. Нашата политика е за дългосрочно развитие на страната. Какво направи президентът в Свищов-каза, че иска да се види само с кмета. Отказа да разговаря с депутатите.  Когато се изолираш от участие в политически дебат, значи искаш да затвориш темата, уточни той.   Уважавам Волен Сидеров, Валери Симеонов, Краси Кракачанов. Всяка една от партиите има своя идентичност и е различна. В момента нямаме никакви различия. Всички сме участвали активно в дебата за състава на правителството, допълни той по повод напрежението между Сидеров и Симеонов.    Не искам да коментирам техни думи и изказвания. По-добре е да има някакви търкания и разминавания в коалицията, защото така показваме, че тя не е подвластна на нито една партия от нея. Най-важното е, че сме заедно и изпълняваме обещанията, които сме поели. Нормално е да има различия, но важното е, че изпълняваме управленската си програма\", заяви Цветанов.   Както обичайно Цветанов 20 пъти повтори думата стабилност, гарант от управлението на ГЕРБ. Скъса се да хвали Бойко Борисов.  Обясни, че посещава региона Велико Търново, от който е избран, два пъти на два месеца.", "date": "2018.07.26", "title": "Цветанов: Президентът дестабилизира, с БСП са едно цяло"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384524-%D0%BD%D0%BE%D0%B2%D0%B0-%D1%82%D0%BE%D0%BF%D0%BB%D0%B8%D0%BD%D0%BD%D0%B0-%D0%B2%D1%8A%D0%BB%D0%BD%D0%B0-%D0%B2-%D0%B5%D0%B2%D1%80%D0%BE%D0%BF%D0%B0", "text": "Метеорологичната служба „Accuweather\" издаде предупреждение за нова вълна от високи температури, която ще удари Европа тази седмица, предаде БГНЕС. Според това предупреждение, новата вълна от топлина ще засегне района от Испания до Скандинавия. Както се отбелязва в сайта, най-високите температури тази седмица се очакват в Мадрид, Париж, Франкфурт, Амстердам и Стокхолм. Най-голямото повишение на температурите се очаква в четвъртък и петък. В Париж, Брюксел и Кьолн се очакват температури до 38 градуса, а 35 градуса ще бъдат отбелязани на юг – в Швеция, Испания, Холандия и Западна Германия. Поради високите температури, продължили с дни, пистата на летището в Хановер е повредена и съответно затворена. Отложени бяха 41 полета и няколко хиляди пътници бяха засегнати от решението на властите. В Холандия настъпи най-дългата суша през последните няколко десетилетия. Тя понижи нивото на водата в реките до критично ниво. В резултат на това се появиха проблеми за компаниите, занимаващи се с речен транспорт. Заради спада на нивото на водата корабите пренасят доста по-малко от обичайното количество стоки. „Много големи кораби сега могат да носят само половината или 1/3 от нормалния си товар\", каза Йост Ситскорн от Холандската асоциация за логистика. Почти 1/3 от стоките в Холандия се транспортират чрез речен транспорт.", "date": "2018.07.26", "title": "Нова топлинна вълна в Европа"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384515-%D0%BF%D1%80%D0%B8%D0%BD%D1%86-%D1%87%D0%B0%D1%80%D0%BB%D0%B7-%D1%80%D0%B0%D0%B7%D0%BA%D1%80%D0%B8-%D1%88%D0%BE%D0%BA%D0%B8%D1%80%D0%B0%D1%89%D0%B8-%D0%BD%D0%B5%D1%89%D0%B0", "text": "69-годишният принц Чарлз, разбира се, обича внуците си – принц Джордж, принцеса Шарлот и принц Луи, но не е готов да ги води навсякъде със себе си, както би направил един нормален дядо. По време на посещението си в Кралските ботанически градини на Кю (което бе в неделя), принцът на Уелс намекна, че младите наследници на трона почти биха могли да обърнат с главата надолу имота, който събира богата колекция от растения.     В градините на Кий принцът получил букови разсадници за личната си колекция от букови дървета, а синът на кралица Елизабет II се пошегува, че дървото ще се нуждае от защита от принц Джордж и принцеса Шарлот.     „Не трябва да позволявам на внуците си да го получават”, пошегува се принц Чарлз.     Когато се роди принц Луи, дядото на детето сподели, че това събитие го е разтърсила както и раждането на предишните му две внучета.     „Много сме доволни от тази новина. Появата на още един внук е голяма радост. Единственият проблем е, че не знам дали ще успея смогна и с неговите бели”, отбеляза със загриженост принц Чарлз. Преди това бащата на принцовете Уилям и Хари говори в интервю пред медиите за това как участва в отглеждането на внуците си.     „Важно е да ги насърчите и да се свържете с тях, когато са още малки. Покажи им нещо, което ще ги заинтересува. Моята прекрасна баба направи точно това”, спомня си наследникът на британския трон.", "date": "2018.07.26", "title": "Принц Чарлз разкри шокиращи неща"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384516-%D0%B8%D1%81%D1%82%D0%B8%D0%BD%D0%B0%D1%82%D0%B0-%D0%BD%D0%B5-%D0%B7%D0%B0%D0%BA%D1%8A%D1%81%D0%BD%D1%8F-%D1%84%D0%B8%D0%BB%D0%B8%D0%BF-%D0%BF%D0%BB%D0%B5%D0%B9%D0%BD-%D0%B8%D0%B7%D1%80%D0%B8%D1%82%D0%B0-%D0%BC%D0%BE%D0%BD%D0%B8%D0%BA%D0%B0-%D0%B2%D0%B0%D0%BB%D0%B5%D1%80%D0%B8%D0%B5%D0%B2%D0%B0-%D0%B2%D0%B5%D0%B4%D0%BD%D0%B0%D0%B3%D0%B0-%D1%81%D0%BB%D0%B5%D0%B4-%D0%B4%D1%80%D0%B0%D0%BC%D0%B8%D1%82%D0%B5-%D0%B8-%D1%8F-%D1%81%D1%8A%D1%81%D0%B8%D0%BF%D0%B0-%D1%81-%D1%82%D0%B0%D0%B7%D0%B8-%D1%81%D0%BD%D0%B8%D0%BC%D0%BA%D0%B0", "text": "Немският дизайнер Филип Плейн показа колко са били сериозни намеренията му към Моника Валериева. След жестоките драми между родната плеймейтка и бившата на Плейн - Морган Осман, той показа, че любовта му към втората е непоклатима, въпреки всички жени, които минават през леглото му. Плейн се възползва от това, че Морган има рожден ден, за да признае пред цял свят, че винаги ще я обича и се е наслаждавал на макс на всяка една минута, в която е бил с нея.      „Happy 30th birthday, Monchi !! Hope that all your dreams come true and that you will find what you are looking for ...... loved being with you and enjoyed every minute with you .......     Miss you and will always love you\" \"Честит рожден ден, Мончи! Надявам се всичките ти мечти да се сбъднат и да откриеш това, което търсиш... обичах да бъда с теб и се наслаждавах на всяка минута с теб ....... Липсваш ми и винаги ще те обичам\" С тези думи той красноречиво показва, че Валериева е била просто поредната еднодневка, с която се е опитвал да забрави Морган, но не е успял. Двамата с Морган имаха бурна връзка и дори бяха сгодени. Моника се възползва от мимолетните желания на дизайнера, за да си направи силен пиар, но всяко нещо си има своите минуси.    Едва няколко часа след като гръмна с новината, че е в имението на Филип Плейн и започнаха скандалите с бившата му Морган Осман, профилът на родната красавица бе мистериозно изтрит от \"Инстаграм\".    Тя обаче не обвини бившата изгора на Плейн за това, а посочи, че това най-вероятно е човек с много големи връзки в социалната мрежа, тъй като тя има над 100 000 реални последователи.", "date": "2018.07.26", "title": "Истината не закъсня! Филип Плейн изрита Моника Валериева веднага след драмите и я съсипа с тази  снимка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/384517-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0%D0%BD%D0%BA%D0%BE%D0%B2-%D1%80%D0%B0%D0%B7%D0%BE%D0%B1%D0%BB%D0%B8%D1%87%D0%B8-%D0%BC%D0%B0%D0%BD%D0%B8%D0%BF%D1%83%D0%BB%D0%B0%D1%86%D0%B8%D0%B8%D1%82%D0%B5-%D0%BD%D0%B0-%D0%B3%D0%B5%D0%BE%D1%80%D0%B3%D0%B8-%D1%81%D0%B2%D0%B8%D0%BB%D0%B5%D0%BD%D1%81%D0%BA%D0%B8", "text": "Регионалният министър Николай Нанков отговори на манипулациите на депутата от БСП Георги Свиленски заради тол системата. Нанков използва личния си фейсбук, за да обясни каква точно е истината.    Ето какво написа той: О, свещена... (довършете сами) :) Левият депутат Георги Свиленски е убеден, че се отпускат допълнително пари от бюджета за изграждането на тол системата. Дори бях набеден в лъжа. Наистина не знам кое от двете е? Опит за манипулация на обществото или чутовна некомпетентност?      И в двата случая е срамно, а и опасно! Ако един депутат не разбира прости бюджетни термини като „разходен таван\" и „размер на ангажиментите за разходи\" всяка уважаваща себе си опозиция няма да го допусне на трибуна да говори - като министър имам желание да работя с компетентна опозиция.      Убеден съм, че г-жа Дора Янкова е една от малкото в групата, която разбира тази материя и би била един приятен събеседник, не само на мен, но и на г-н Свиленски (има на какво да се научи от експертите).    А сега един кратък курс с думи прости: Вчера Министерски съвет РАЗРЕШИ да поемем ангажимент за близо 180 млн лева с ДДС за тол системата. Не ни даде 180 млн, а ни РАЗРЕШИ да ги похарчим, след като започнем да получаваме приходи от изградената система. Изпълнителят я изгражда със свои средства, а инвестицията му се изплаща в рамките на 3 години. Очакваните приходи на година са 1 млрд лева. Точка. Това са правилата.    Не зная БСП какви визии за България пишат, щом непрестанно демонстрират аматьорство в държавното управление?!    Ех, липсват ми пропъдените „стари муцуни\" от парламента... Те поне бяха компетентни и подготвени :)", "date": "2018.07.26", "title": "Министър Нанков разобличи манипулациите на Георги Свиленски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384518-%D0%BA%D0%B0%D0%BA-%D0%B2%D0%BE%D0%B4%D0%B5%D1%89%D0%B8%D1%8F%D1%82-%D0%BD%D0%B0-%D0%B1%D1%82%D0%B2-%D1%81%D0%B2%D0%B5%D1%82%D0%BE%D1%81%D0%BB%D0%B0%D0%B2-%D0%B8%D0%B2%D0%B0%D0%BD%D0%BE%D0%B2-%D0%BD%D0%B0%D0%B3%D0%B0%D0%B7%D0%B8-%D0%B2-%D0%BA%D0%B0%D0%BB%D1%82%D0%B0", "text": "Краят на телевизионния сезон бе гарниран с поредния журналистически скандал. Но ако за мнозина той е изненадващ, то тоталния дефицит на обективност у популярното лице на най-голямата частна българска телевизия – бТВ, стана ясен още през януари тази година. Събитията от края на миналата и началото на тази седмица го потвърдиха. Горчивата истина е, че Светослав Иванов е поредният телевизионен водещ, който няма повече място в журналистиката, защото отдавна е приключил с нея.    Така е в България, макар другаде да е различно. И това водещият на предаването \"120 минути\" много добре знае, но няма да го признае и не защото обстоятелствата го притискат, а защото е удобен на добре известни икономически лобисти и техните политически проксита. Като журналист, търсещ специализация в международната тематика, Иванов познава механизмите на работата на частните медии в САЩ и във Великобритания.    Наясно е, че там журналистите и цели медии имат практиката да декларират публично своите пристрастия в сферата на политиката. У нас, ако изключим в-к \"Дума\", два-три интернет сайта и трите кабелни телевизии на партиите от национално-патриотични спектър, мнозина радетели на \"свободата на словото\" всъщност злоупотребяват с него, но никога не са декларирали своите политически пристрастия. Това именно е прегрешението на Светослав Иванов, което той очевидно съзнателно извършва.    Показа го още през януари т.г., когато пак през ефира на бТВ прокара \"опорните точки\" на група от \"бели\" медии, опитващи се да налагат \"морален фашизъм\", а работещите в тях - използвани като бойни легиони срещу интересите или в защита на издателите си.    Колко плати \"Капитал\" на Светослав Иванов, когато \"случайно\" го избра за водещ на събитие през февруари 2018 г., само месец след като \"лицето на бТВ\" пропагандира тезите на скандалния бизнесмен Иво Прокопиев за българските медии? И в двата случая Светослав Иванов заема страна, най-общо казано, тази на кръга, известен с нарицателното име \"Капитал\" и \"комсомолския приватизатор\" Иво Прокопиев. Но не го признава, не застава в праймтайма в неделя вечер на най- рейтинговата телевизия и не признава, че съпортва и налага \"аджендата\" на свързаните с Прокопиев икономически кръгове и инженерни политически ГМО-та и прочие. Наместо това Иванов, да го наречем по най-мекия начин, подвежда зрителя, че е обективен и търсещ баланса почтен журналист.    Уви, не е така. И това е ясно за всички, които толкова върло се втурнаха във Фейсбук да \"спасяват\" Светослав Иванов, навяващи спомен за шедьовъра на Спилбърг отпреди 20 години \"Спасяването на редник Райън\". Само че Иванов не е герой, нито е българският Дейвид Фрост, нито някога ще бъде, колкото и да му се иска да прилича на журналиста, направил историческото интервю с американския президент Ричард Никсън. Най-малкото, защото Иванов не задава неудобни въпроси, а тъкмо обратното – майстор е на сервилната журналистика, иначе казано на \"скрития ПР\".    Разбира се, в това няма нищо лошо, освен, ако не се опитваш да се представиш първо за \"герой\", а после, когато бъдеш изобличен, да търсиш алиби за собствения си непрофесионализъм, като се изкараш жертва на несъществуваща цензура. Точно това провокира и миналата неделя Иванов с интервюто с Ярив Лернер, изпълнителен директор на \"Ню Бояна филмс\". Водещият трябваше да представи в негативна светлина група издания, които са обект на търговски интерес от компанията на г-н Лернер.    И когато това става в най-гледаното време от седмичната телевизионна програма, най-логичното е да последва ответна реакция от вестниците, които са станали обект на внушения, забележете, не от анализатор или наблюдател, а от журналиста. Нима Светослав Иванов е забравил, че като такъв, той би следвало да е медиатор, а не съдник, удобно позовавайки се на манипулативни данни от зависими журналистически организации. И да, тук става въпрос за много фин, но същевременно достатъчно прозрачен опит за манипулиране на аудиторията.    Какво ли би казал за изданията на г-н Прокопиев и останалите олигарси, които вкупом се превъзбудиха от страх, че някой е изразил мнение, че е в интерес на зрителите на бТВ Светослав Иванов да не бъде повече автор и водещ на обзорно седмично предаване за анализи и коментари. Сигурно ще каже, че всичките до едно са обективни, че не се ползват като \"бухалки\" срещу неудобни политици, магистрати, общественици, както и не служат за \"щит\" от собствениците им срещу държавата и опитите на правоохранителните й институции да установят и докажат престъпления, извършени още в зората на демокрацията и престъпната приватизация.    Нищо няма да каже. Защото Светослав Иванов отдавна е част от цялата тази схема за подмяна на истината, която всъщност срива доверието в българските медии, а не фалшивите класации, изготвяни от свързани с Прокопиев и сие \"независими\" анализатори. Пристрастността на Светослав Иванов, разбира се, има своята висока цена. Защото Иванов не е просто телевизионен водещ със силно развит копнеж някога (ако може по-скоро) да се види в министерското кресло на ул. \"Ал. Жендов\" No 2, а е добре платен лобист на определени икономически и олигархични интереси.    Това е причината във вторник цялото \"фейсбук войнство\" от грантово зависими \"граждани\" да подскочи изплашено от призива за повече обективност и професионализъм от ефира на бТВ. Защото без Светослав Иванов, няма да има кой да брани, поне в седмичния праймтайм, каквото се явява времето в неделя късно следобед, интересите на \"защитниците\" на журналиста.    Ако го няма \"редник Иванов\", къде ще могат да се изявяват в \"удобни интервюта\" Иво Прокопиев, рушащият авторитета на правосъдието Лозан Панов, провалящият се във всичко, с което се заеме, Христо Иванов и много още като тях. Нима трябва за пореден път да се припомнят стенограмите на задкулисието от срещите на т.нар. група \"Арго\" от лятото и есента на 2016 г., от които става ясно, че настоящите защитници на Светослав Иванов планират политически кампании, участие в президентски и други избори, ползващи именно услугите на телевизионни водещи от мейнстрийм медиите. Защото, ако беше обективен, ако държеше да представи себе си като истински независим журналист, Иванов можеше да тръгне по следите на записките от \"Арго\".    Само че тогава вместо опълчение в негова полза, щеше да се сблъска с канонада от морални упреци от безморални съдници. Щеше да загуби и нещо съвсем прозаично – доходи. Както вече посочихме, Иванов е добре платен, но далеч не само от заплатата, която получава от бТВ. Щеше да е полезно и в името на прозрачността и \"чистота\" на ефира, ако имаше публичен регистър на доходите на основните телевизионни лица. Така щеше да е ясно и какви хонорари е получавал Иванов като медиатор на определени конференции на определени фондации от либералния спектър.    Така щеше да е в любимата на телевизионния (все още) водещ Америка. Само че ако работеше в САЩ, Светослав Иванов отдавна щеше да е принуден да признае, че е сред недоволните от избирането на Доналд Тръмп привърженици на Джордж Сорос. Що се отнася до опасенията, че публикации, в които се повдигат въпроси за пристрастността на един или друг журналист могат да влошат състоянието на медийната свобода в България, те звучат повече от спекулативно.    За каква цензура може да се говори, когато всяка седмица в най-гледаното време на бТВ Светослав Иванов пропагандира определени политически, икономически и прочие интереси, включително да защитава укриващия се от правосъдието вече над 4 години банкер-беглец Цветан Василев. Та, нали именно Иванов беше единственият журналист, който специално пътува до Виена, за да направи интервю с прясно фалиралия през 2014 г. фараон. Този факт в голяма степен обяснява и редакционната политика на бТВ в последните години, за която все по-трудно става да прикрива, че се определя от центрове извън нюзрума на телевизията.    А що се отнася до обещанията на Светослав Иванов, че ще ни се усмихва и от септември по бТВ, той трябва да си дава сметка, че тепърва ще му става все по-трудно, точно защото отдавна приключи с журналистиката и влезе в политиката и във все още законово нерегламентирания у нас лобизъм. Така че - да свиква с калта, в която сам е нагазил.", "date": "2018.07.26", "title": "Как водещият на бТВ Светослав Иванов нагази в калта"}
{"url": "http://www.classa.bg/%D1%81%D0%B2%D1%8F%D1%82/item/384511-%D0%B1%D0%B5%D0%B7-%D0%B0%D0%B4-%D0%BD%D0%B5-%D1%81%D1%8A%D1%89%D0%B5%D1%81%D1%82%D0%B2%D1%83%D0%B2%D0%B0-%D0%BA%D0%B0%D1%82%D0%BE%D0%BB%D0%B8%D1%86%D0%B8%D0%B7%D1%8A%D0%BC,-%D0%B1%D0%B5%D0%B7-%D0%B3%D1%83%D0%B1%D0%B5%D1%89%D0%B8-%D0%BD%D1%8F%D0%BC%D0%B0-%D0%BA%D0%B0%D0%BF%D0%B8%D1%82%D0%B0%D0%BB%D0%B8%D0%B7%D1%8A%D0%BC", "text": "Анализаторът Макс Кайзер разгледа програмата от класическите либерални политики, приети от Русия по време на рублевата кризата от 2014 г., които гарантират нейната икономическа стабилност.   Според Макс, Русия е научила много от икономическата криза от 1998 г., така че \"започнаха да натрупват резерви, за да се предпазят от тези видове колебания\". Все пак, трябва да се добави още един фактор: голямото количество злато закупено от Русия, тъй като \"тя възприема, че в някакъв момент, доларът ще загуби своето световно надмощие и това ще доведе до последици на планетарно ниво\".   Според Макс, \"Няма капитализъм без капитал, така че не може да има капитал, ако няма достатъчен интерес за привличане на вложители, които са от съществено значение за икономиката, нещо, което Русия много добре знае \".   Той добави \" Вместо това в Съединените щати и други държави, вярата е, че спестителите, заплатите и работниците вече не са необходими, и може да се свалят лихвите до 0%, и да се разчита изключително на сливания, придобивания и счетоводни измами \". В този смисъл Макс подчертава \"Без ад не съществува католицизъм и без губещи няма капитализъм\".   След това Макс Кайзер интервюира банкера и писателя Крис Уолен, с когото пък обсъди въпроса за търговската война, данъчните облекчения и икономическата политика.   За отношенията между САЩ и Китай, гостът му отбелязва, че има асиметрия, \"дисбаланс между двете сили\". Според Уолен, \"Китай е доминирал в производството на средни и ниски артикули, но не и такива от висок клас\".   \"Ако САЩ могат да купят полупроводници от висок клас от Тайван или Корея, значението на китайските доставки ще е относително. Ясно е, че Корея ще може да запълни празнината\", предполага банкерът.", "date": "2018.07.26", "title": "\"Без ад не съществува католицизъм, без губещи няма капитализъм\""}
{"url": "http://www.classa.bg/%D1%81%D0%B2%D1%8F%D1%82/item/384513-%D0%BF%D1%83%D1%82%D0%B8%D0%BD-%D1%89%D0%B5-%D0%B8%D0%B7%D0%B3%D1%80%D0%B0%D0%B6%D0%B4%D0%B0-%D0%BD%D0%B0%D0%B9-%D0%B4%D1%8A%D0%BB%D0%B3%D0%B8%D1%8F-%D0%BC%D0%BE%D1%81%D1%82-%D0%B2-%D1%81%D0%B2%D0%B5%D1%82%D0%B0", "text": "Руският президент Владимир Путин е наредил правителството му да анализира осъществимостта на проекта за изграждане на мост между остров Сахалин и континента (в руския Далечен Изток). Това бе обявено на среща с управителя на региона Сахалин, Олег Кожемайко.   Регионалният парламент наскоро изпрати писмо до Путин, в което се обръща внимание на необходимостта от изграждане на мост, свързващ острова с континента.   \"Знам, че въпросът за изграждането на мост между Сахалин и континента се обсъжда вече от дълго време, в продължение на десетилетия\", каза президентът в рамките на срещата.   Като припомни, че това е \"една стара мечта на живеещите в Сахалин\", Путин подчерта, че този проект ще улесни живота на хората и ще подобри развитието на северния регион Хабаровск.   \"Инструирах правителството да работи по всичко това\", каза президентът, добавяйки, че е \"много склонен да помогне и икономическият аспект трябва да бъде проучен\".   На 15 май Путин участва в откриването на магистралата на Кримския мост, ден, който той описа като \"исторически\". Откриването на магистралата \"Проект на века\", планирано за декември 2018 г., се състоя шест месеца по-рано от очакваното.   Според някои оценки цената на проекта \"Сахалин мост\" ще достигне 540 000 милиона рубли (почти 8 632 милиона долара). Мостът ще струва 3,5 пъти повече от Кримския мост, поради високата сеизмичност, суровите геоложки и хидроложки условия в региона и неговата недостъпност.   По предварителни данни от държавните руските железници (РЖД), строителството, състоящо се от шест километров мост и нови железопътни линии, ще се разпростре общо на 585 км.", "date": "2018.07.26", "title": "Путин ще изгражда най-дългия мост в света"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384514-%D0%B8%D0%B7%D1%81%D0%BB%D0%B5%D0%B4%D0%B2%D0%B0%D1%85%D0%B0-%D1%81%D0%B5%D0%BA%D1%81-%D1%82%D0%B5%D1%84%D1%82%D0%B5%D1%80%D1%87%D0%B5%D1%82%D0%BE-%D0%BD%D0%B0-152-%D0%BC%D0%B0-%D1%81%D1%82%D1%83%D0%B4%D0%B5%D0%BD%D1%82%D0%B8,-%D0%B4%D0%B0%D0%BD%D0%BD%D0%B8%D1%82%D0%B5-%D0%BE%D1%82-%D0%BD%D0%B5%D0%B3%D0%BE-%D1%81%D0%B0-%D0%BF%D0%BE%D1%80%D0%B0%D0%B7%D0%B8%D1%82%D0%B5%D0%BB%D0%BD%D0%B8", "text": "През годините много изследвания са доказали за ползите от секса. Освен това, той доставя несравнимо удоволствие.    Сега обаче учени от университета Джордж Мейсън във Вирджиния, са установили нещо още по-любопитно за влиянието на интимните ласки върху хората.     За тази цел специалистите са набрали 152 студенти, които са се подложили на изследването. Те трябвало да водят дневник в продължение на три седмици и да записват в него настроението, сексуалните си контакти и усещането за пълноценен живот.     Резултатите показали, че сексът се свързва с усилено усещане за пълноценен живот, както и с по-позитивно настроение. Подобна нагласа е установена и при двата пола.   \"В теоретичните модели на благосъстоянието в живота сексът рядко се обсъжда и в много статии се пренебрегва\", заявява ръководителят на изследването Тод Кашдан.   Пълните резултати от научното изследване са публикувани в списание \"Emotion\"", "date": "2018.07.26", "title": "Изследваха секс тефтерчето на 152-ма студенти, данните от него са поразителни!"}
{"url": "http://www.classa.bg/%D1%81%D0%B2%D1%8F%D1%82/item/384509-%D0%BF%D1%80%D0%B8%D1%87%D0%B8%D0%BD%D0%B0%D1%82%D0%B0-%D1%81%D0%B0%D1%89-%D0%B4%D0%B0-%D1%80%D0%B8%D1%81%D1%83%D0%B2%D0%B0%D1%82-%E2%80%9E%D1%83%D0%B6%D0%B0%D1%81%D0%BD%D0%B0%D1%82%D0%B0-%D0%B7%D0%B0%D0%BF%D0%BB%D0%B0%D1%85%D0%B0-%D0%BE%D1%82-%D1%80%D1%83%D1%81%D0%B8%D1%8F", "text": "САЩ използват така наречената \"ужасна заплаха\" от Русия, особено в киберпространството, за да повлияят на тези, които финансират Пентагона, казва руският военен експерт Алексей Леонков.   В изявления пред РИА Новости, специалистът заяви \"Американците, като се възползва от русофобията и неоснователните обвинения срещу Москва, се опитват да повлияят на тези, които даряват пари на бюджета и на разузнавателните служби на Пентагона. За тази цел се създава ужасната заплаха от Русия\", каза специалистът.   Леонков коментира също създаването в САЩ. на група за противодействие на Русия в киберпространството. Както беше отбелязано, проблемът с \"хакерите\" е с международен характер и не може неоснователно да се обвини една държава за кибератаките. В това отношение той подчерта, че трябва да се разследва задълбочено и да се поддържа диалог, основан на доказателства.   Леонков подчерта, че Русия неведнъж е искала от САЩ да представят доказателства, че предполагаемите \"руски хакери\" са били замесени в кибернетичните атаки на тяхна територия, но те никога не са били представени, каза той.   Според експерта, \"не е правилно тези неоснователни обвинения да станат част от сериозни документи, които САЩ могат да използват, за да оправдаят действията си срещу Москва\".", "date": "2018.07.26", "title": "Причината САЩ да рисуват „ужасната заплаха от Русия\""}
{"url": "http://www.classa.bg/%D1%81%D0%B2%D1%8F%D1%82/item/384512-%D0%B4%D0%BE%D1%80%D0%B8-%D1%82%D1%8A%D0%BF%D0%B8%D1%82%D0%B5-%D1%88%D0%B5%D0%B3%D0%B8-%D1%81%D0%B8-%D0%B8%D0%BC%D0%B0%D1%82-%D0%B4%D0%B0%D0%B2%D0%BD%D0%BE%D1%81%D1%82", "text": "Два случая само в рамките на дни из развлекателната индустрия на Холивуд. Режисьорът Джеймс Гън беше уволнен от \"Дисни\" и от франчайза \"Пазителите на галактиката\", защото преди години си правил груби шеги на сексуална тематика.   Междувременно водещият на едно от популярните вечерни шоута и стендъп комик Тревър Ноа беше нападнат масово в Twitter, защото отново преди около 5 години си направил шега, че няма красиви аборигенки.      И кога политическата коректност прекрачи границата   И това само дни, след като Ноа беше хвален от мнозина за обясненията си за расовите предразсъдъци и това как човек може да е горд от произхода си и едновременно с това да бъде част от друга държава в спора му с френския посланик в САЩ.   Сега срещу него е започнала кампания с искане за оставката му като водещ на The Daily Show и замяната му с чернокожа жена (отправяно от част от недоволните).   Не е чудно защо терминът \"политическа коректност\" се превърна в мръсна дума за мнозина и защо критиците на либерализма говорят за розов фашизъм, за цензура и за \"либерален терор\".   Защото политическата коректност отдавна премина границата на първоначалния си смисъл, превръщайки се в нещо задушаващо и не съвсем либерално. Поне не и в онзи смисъл, който либерализмът би трябвало да носи в себе си.   Ако едно време идеята за политическата коректност беше онова доброволно усилие, което човек полага в желанието си да не засегне дадени социални групи с думите или действията си, сега тя е приела формата на задължителен цензор, който търси и най-малките групички, които евентуално биха се обидили от казаното.   А единствените позволени обиди и нападки са срещу тези, които не мислят по същия начин и в същата идеология.    Или поне тези, които са обвинени в това.   И двамата - и Джеймс Гън, и Тревър Ноа се извиниха на засегнатите от шегите си като коментираха, че те са част от миналото. Че са ги надраснали и вече не си позволяват да се шегуват с теми, които биха могли да наранят околните.   Въпросът е, че свръхчувствителността на обществото по всевъзможни теми (особено в развлекателния бизнес) е вече фактор, с който или се съобразяваш, или биваш изритан. И шегите не са опция, особено ако засягат някое малцинство. Дори и да са казани преди години.   Всичко това започва твърде много да прилича на опасен реваншизъм, който просто си търси нови и нови врагове.    Или на един самоизяждащ се лов на вещици, в който всички против идеята за многообразието в обществото трябва да бъдат низвергнати. По-лошото - вече дори не е нужно хората да са против тази идея, достатъчно е само да ги нарочиш за такива.   А няма нещо, което да вреди повече на една идеология, от това озлобени хора да я проповядват със сила (ако ще й това да е силата на социалните мрежи и соченето с пръст на врагове). Защото това отблъсква здравомислещите хора, които евентуално биха я подкрепили.   Нещо повече - подобно поведение само мотивира противниците на въпросната идея или идеология да се обединяват, давайки им възможност да заемат позиция от моралната висина.   И да, няма как да се бориш за това, че си по-морален от останалите и по-добър от тях, когато призоваваш за край на кариерите на онези, които преди 5-10 години са разказвали груби вицове.   И ако това продължи, в един момент на поне една стабилна част от мнозинството ще й писне от всички тези агресивни и едва ли не задължителни правила, които уж предпазват малцинствата от обиди. Тогава на тази част просто ще престане да се съобразява с тях, без да й пука за последствията.   И грубите шеги ще са най-малкият проблем.", "date": "2018.07.26", "title": "Дори тъпите шеги си имат давност"}
{"url": "http://www.classa.bg/%D1%81%D0%B2%D1%8F%D1%82/item/384510-%D0%B8%D0%BD%D1%82%D0%B5%D1%80%D0%BD%D0%B0%D0%B2%D1%82%D0%B8%D1%82%D0%B5-%D0%BE%D1%82%D0%BA%D1%80%D0%B8%D1%85%D0%B0-%D0%B0%D0%B2%D0%B0%D1%80%D0%B8%D0%B5%D0%BD-%D0%B1%D1%83%D1%82%D0%BE%D0%BD-%D0%BD%D0%B0-%D0%B3%D1%8A%D1%80%D0%B4%D0%B8%D1%82%D0%B5-%D0%BD%D0%B0-%D1%85%D0%B8%D0%BB%D1%8A%D1%80%D0%B8", "text": "Облеклото на Хилари Клинтън на фестивала \"Ози\" в централния парк в Ню Йорк на 21 юли, привлече вниманието на много интернавти към една особена бежова висулка, видима на гърдите за политичката. За засилване на съмненията, по време на речта си Клинтън спомена, че се чувства \"изтощена\" да противоречи на президента Доналд Тръмп. Няколко потребители на Twitter подчертаха, че това прилича на авариен бутон, какъвто обикновено използват пенсионерите, за да потърсят помощ, ако паднат и не могат да станат.   \"Хилари Клинтън има авариен бутон? Изглежда малко късно, политическият й живот вече е изтекъл, тя падна и никога няма да стане\", каза Алекс Кастелолос.   Това не е първият случай, в който здравето на бившата кандидатка на демократите за президент на САЩ попада в центъра на разискванията и спекулациите. През 2016 г. тя се почувства зле по време на церемонията, посветена на 15-ата годишнина от 11 септември и сякаш загуби съзнание по пътя към своя автомобил. По-късно стана известно, че Клинтън страда от пневмония.", "date": "2018.07.26", "title": "Интернавтите откриха \"авариен бутон\" на гърдите на Хилъри"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384504-%D0%BE%D1%82-%D0%BD%D1%81%D0%B8-%D1%80%D0%B0%D0%B7%D0%BA%D1%80%D0%B8%D1%85%D0%B0-%D0%BA%D1%8A%D0%B4%D0%B5-%D0%B1%D0%B5%D0%B7%D1%80%D0%B0%D0%B1%D0%BE%D1%82%D0%B8%D1%86%D0%B0%D1%82%D0%B0-%D0%B5-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%B0", "text": "Общият брой на заетите лица в Северозападния район, които са на възраст на 15 и повече навършени години, е 275 700 души. От тях 149 200 са мъже, а 126 500 - жени. В сравнение с четвъртото тримесечие на 2017 г. общият брой на заетите лица в района намалява с 5 300.   в Северозападния планов район са регистрирани в област Плевен - 97 100 души. Област Враца заема второто място по брой на заетите в Северозапада със 58 800 души.  Следват областите Ловеч и Монтана, където са заети почти равен брой лица - съответно 44 600 и 44 500 души. Най-малко заети лица отбелязват статистиците в област Видин, където официално броят им е едва 30 700. Данните за област Плевен показват, че от заетите 97 100 лица, повечето са мъже - 53 300, а жените са 43 900.  Коефициентът на заетост в област Плевен е по-нисък от средния за страната. За областта той е 46.4 на сто, а средно за страната е 51.5 на сто. При мъжете коефициентът на заетост за област Плевен е 50 на сто, а за жените - 40.4 на сто.  По брой на заетите лица област Плевен е на десето място в страната, а по коефициент на заетост - на осемнадесето място.   От националната статистика са обобщили и данните за първото тримесечие на 2018 г. и за заетите лица във възрастовата група 15 - 64 навършени години. В област Плевен те са 93 200 души, като 52 000 от тях са мъже, а 41 300 - жени. Общият брой на заетите лица в тази възрастова група намалява, в сравнение с четвъртото тримесечие на 2017 г. с 1 800, а спрямо първото тримесечие на 2017 г. се увеличава с 4 200.   Коефициентът на заетост в тази възрастова група /15-64 навършени години/ е 63.6 на сто, съответно 69.5 на сто за мъжете и 57.5 на сто за жените. В сравнение с четвъртото тримесечие на 2017 г. този коефициент намалява с 0.5 процентни пункта. Данните са предоставени на БТА от ТСБ \"Северозапад\" в Плевен и се отнасят за наблюдението на работната сила за първото тримесечие на настоящата година.", "date": "2018.07.26", "title": "От НСИ разкриха къде безработицата е най-голяма"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/384505-%D0%B4%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D0%B3%D0%BB%D0%B5%D0%B4%D0%B0%D1%82-%D0%B2%D0%B5%D1%82%D0%BE%D1%82%D0%BE-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%B2%D1%8A%D1%80%D1%85%D1%83-%D0%B7%D0%B0%D0%BA%D0%BE%D0%BD%D0%B0-%D0%B7%D0%B0-%D0%BF%D1%80%D0%B8%D0%B2%D0%B0%D1%82%D0%B8%D0%B7%D0%B0%D1%86%D0%B8%D0%BE%D0%BD%D0%B5%D0%BD-%D0%B8-%D1%81%D0%BB%D0%B5%D0%B4%D0%BF%D1%80%D0%B8%D0%B2%D0%B0%D1%82%D0%B8%D0%B7%D0%B0%D1%86%D0%B8%D0%BE%D0%BD%D0%B5%D0%BD-%D0%BA%D0%BE%D0%BD%D1%82%D1%80%D0%BE%D0%BB", "text": "Осмото поред вето на държавния глава Румен Радев бе наложено на 24 юли 2018 г. заради разпоредби, които според него не само не защитават обществения интерес, но и съществено го увреждат.  Съгласно правилника за организацията и дейността на Народното събрание депутатите могат да приемат повторно закона с мнозинство повече от половината от всички народни представители. В този случай ветото ще бъде преодоляно.  В случай, че разгледаният наново законопроект не получи необходимото мнозинство, ветото ще бъде прието и законопроектът ще подлежи на разглеждане по реда, предвиден за обсъждане и приемане на законопроекти. Пред депутатите стои и възможността да разгледат само отделни спорни текстове на върнатия закон.  Народните представители ще продължат работа и по първото четене на Закона за пътищата. Работата по него бе започната в края на вчерашното пленарно заседание.", "date": "2018.07.26", "title": "Депутатите гледат ветото на президента върху Закона за приватизационен и следприватизационен контрол"}
{"url": "http://www.classa.bg/%D1%81%D0%B2%D1%8F%D1%82/item/384508-%D0%B0%D1%84%D0%B5%D1%80%D0%B0%D1%82%D0%B0-%D0%B1%D0%B5%D0%BD%D0%B0%D0%BB%D0%B0-%D1%82%D0%BE%D0%B2%D0%B0-%D0%BB%D0%B8-%D1%89%D0%B5-%D0%B5-%D1%83%D0%BE%D1%82%D1%8A%D1%80%D0%B3%D0%B5%D0%B9%D1%82%D1%8A%D1%82-%D0%BD%D0%B0-%D0%BC%D0%B0%D0%BA%D1%80%D0%BE%D0%BD", "text": "Нещата са сериозни във Франция, след като стана ясно как един от приближените хора от охраната на президента Еманюел Макрон е пребил демонстранти по време на протест в Париж.   Скандалът се разгоря в края на миналата седмица, когато в интернет се появи видео, на което се вижда как Александър Бенала - приближен човек на Макрон и шеф на охраната му - удря участници в демонстрация за 1 май. Бенала беше уволнен и срещу него има повдигнато разследване за няколко нарушения, сред които групово насилие и незаконно носене на полицейска значка. Междувременно френският държавен глава разпореди реорганизация на канцеларията си.   Самото видео се появи в социалните мрежи още през май, малко след инцидента, но успя да набере сила едва миналата седмица, след като изданието Le Monde разкри самоличността на 26-годишния Бенала.    На кадрите се вижда как мъж в цивилни дрехи, но с полицейска каска (Бенала) се включва в уличните сблъсъци. Той първо сграбчва една от протестиращите жени за врата и започва да я влачи по улицата, а малко по-късно удря друг протестиращ, който допреди малко е бил изнасян от полицията. Бенала хваща протестиращия за врата и го удря в главата, след което стъпва върху корема му.     Бившият бодигард на президента изпълнява ролята и на помощник на началника на кабинета на Макрон, при което му е даден апартамент в луксозен квартал (същият, който един бивш френски президент беше използвал за незаконната си дъщеря) и дори автомобил с личен шофьор и полицейска сирена към него. Бенала притежава и най-високото ниво на достъп в парламента.   Основните нападки срещу него бяха, че в администрацията на президента се е знаело за инцидента още през май, но тъй като Бенала е близък до Макрон, властите са се опитали да потулят случая. За това говори и фактът, че няколко дни след протеста охранителят е бил отстранен от длъжност за две седмици, но разследващите власти така и не били са уведомени.   Вече са разпитани трима полицейски служители по подозрение, че са предали неправомерно охранителни записи с цел да се докаже невинността на Бенала. Срещу тях има повдигнати обвинения.    Всичко това провокира редица критики и нападки срещу президента Макрон като критиците му дори не пропуснаха да вмъкнат идеята за френски \"Уотърейт\", който може да потопи политическата му кариера.   Критици на Макрон твърдят, че президентството не е успяло да накаже бодигарда Бенала по подходящ начин или веднага да прехвърли случая на 1 май на съдебната власт, предизвиквайки най-големия политически скандал откакто е на власт.   \"Едно е сигурно, митът за новия свят рухна\", заяви изявеният критик на политиката на френския президент Жерар Ларше, председател на групата на \"Републиканците\" в Сената, визирайки предизборното обещание на Макрон да установи \"образцова република\", далече от грешките на миналото.   Опортюнизмът от страна на политическите опоненти на Макрон е част от причината за раздуването на темата до такива размери, че вече някои да намекват за импийчмънт дори.   Самият Макрон наруши мълчанието си по случая преди дни и говори пред депутати от своята партия и пред министрите от кабинета си, заявявайки че той и само той носи отговорност за случая.   Ако искат да държат някого отговорен, той е пред вас, може да дойдете и да го хванете\", казва Макрон пред своите съпартийци в запис от срещата, изтекъл онлайн. \"Не може да бъдеш лидер само в хубавите времена и когато дойдат лошите, да се откажеш. Ако искат някой отговорен за случилото се, той стои пред вас\".   Макрон е признал, че от 1 май са допуснати редица пропуски в Елисейския дворец, и е поискал да бъде направена реорганизация на неговата канцелария, за да не се случват подобни неща отново.   И все пак важните въпроси в случая продължават да висят във въздуха. Защо Макрон не наложи по-тежко наказание на Бенала? Защо младият бодигард и зам.-шеф на кабинета на президента се радва на такъв висок пост с толкова много държавни облаги.   Обвиненията на опозицията са, че Бенала е имал някакъв специален статут и че екипът на президента не е искал по някаква причина да го уволни към момента на инцидента.   Но макар тези въпроси да са доста сериозни, не изглежда да са достатъчни да докарат засега размери на скандала от типа \"Уотъргейт\", каквито сравнения във френската преса вече има изобилно. Във вторник консервативните политици призоваха за гласуване вот на недоверие към президента относно поведението на бившия му бодигард.   Но за да разберем какво всъщност се случва във Франция, трябва да си припомним колко често президентите на страната са използвали услугите на неофициалния персонал по сигурността, за да изпълнят свои лични стремежи.   Още от времето на Шарл де Гол - бащата на Петата република - френските президенти имат навика да си създават паралелни разузнавателно-силови структури, които да заобикалят официалните канали и да извършват съмнителни задачи, възложени лично от Елисейския дворец.   За самия Де Гол се знае, че е използвал Службата за гражданско действие Service d’Action Civique (SAC) за провеждането на операции, които са или нелегални, или прекалено чувствителни, за да се рискува с редовните полицейски сили, които са податливи на изтичане на информация.   Историческите книги за този период от френската история са изпълнени с твърдения, че SAC често са употребявали доста груби тактики, особено по време на трудните години около алжирската война като някои даже включват в твърденията си и възможни убийства на официални лица, неудобни за кръга около Де Гол. Това, разбира се е непотвърдено и тайните около SAC едва ли ще излязат изцяло на яве. Въпросът е, че тази пелерина от мистерия и възможни престъпления остава да витае около тази неофициална силова служба.   През 80-те години Франсоа Митеран разработи мрежа от тайни агенти, отговорни само и единствено пред него самия. За разлика от Де Гол, чиято SAC е частично съставена от бивши членове на френската съпротива, Митеран използва елитни служители на разузнавателните служби, за да извършва мащабни операции по подслушване на телефони, чиято цел, както по-късно се разкри, била да държи в тайна съществуването на незаконна негова дъщеря.   Така по времето на Митеран почти няма виден журналист, който да не е попадал под полезрението на мрежата от подслушване и следене, ръководена от самия президент. Цели 20 години бяха необходими, за да се създаде дело по събитията около това масово подслушване.   Съвсем наскоро Никола Саркози беше обвинен, че като президент е инициирал собствени паралелни полицейски операции чрез малка група от добре свързвани свои помощници. Неговият началник-щаб, Клод Геан, беше обвинен, че е прихванал комуникацията между следователите, отговорни с разследването на скандала за финансирането на предизборни кампании, включително и тази на Саркози.   Дори и срещу Франсо Оланд, който редовно и открито представяше пред журналистите всякаква информация, беше обвинен в управлението на \"сенчест кабинет\", който да извършва скрити операции от негово име.   Цялото това наследство на френските управници определено тежи и хвърля сянка на съмнение и върху сегашния случай със злоупотреба с власт, извършена от младия бодигард.    Разбира се обаче ще е твърде лековато и несериозно да се говори за някаква по-стабилна машинация около идеята, че Бенала е действал от името на президента си. Въпреки това неотговорените въпроси и чувството за накърнена справедливост карат французите да се чувстват ангажирани от скандала.   Дали аферата \"Бенала\" ще се превърне в \"Уотъргейт\" за Макрон? Едва ли. И все пак самият скандал \"Уотъргейт\" заживя собствен живот и в крайна сметка коства президентството на Ричард Никсън много след първоначалните разкрития.   Това, за което можем да бъдем сигурни, е, че както медиите, така и следователите ще продължат да \"копаят\" по случая. С много врагове, готови да експлоатират всичко, което им бъде подхвърлено, съдбата на Макрон може в крайна сметка да направи странен завой.   И все пак опозицията може и да си отбележи една победа към момента, след като така успешно използва скандала, за да забави спорния парламентарен дебат за конституционната реформа в страната. Това спокойно може да се приеме за първия им успех от встъпването на Макрон като президент.", "date": "2018.07.26", "title": "Аферата \"Бенала\" - това ли ще е \"Уотъргейтът\" на Макрон?"}
{"url": "http://www.classa.bg/%D1%81%D0%B2%D1%8F%D1%82/item/384506-%D0%B8%D0%BD%D1%82%D1%80%D0%B8%D0%B3%D1%83%D0%B2%D0%B0%D1%89%D0%BE-%D0%B8%D0%B7%D0%BE%D0%B1%D1%80%D0%B0%D0%B6%D0%B5%D0%BD%D0%B8%D0%B5,-%D0%B7%D0%B0%D1%81%D0%BD%D0%B5%D1%82%D0%BE-%D0%B2-google-maps,-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B2%D0%B0-%D0%B2%D1%8A%D0%BB%D0%BD%D0%B5%D0%BD%D0%B8%D0%B5-%D0%B2-%D0%B8%D0%BD%D1%82%D0%B5%D1%80%D0%BD%D0%B5%D1%82", "text": "Google Maps го направи отново. Фирмата, популяризирала своята услуга \"Street View\", държи много ангажирани \"туристите си\", които правят виртуални обиколки по света.   По този повод един необичаен кадър шокира интернет: човек с противогаз, който се крие в храстите, сред гъста гора и поглежда към камерата по заплашителен начин, съобщава La Republica.   Въпреки че е неподвижно изображение, което не позволява да се видят допълнителни подробности от конктекста, стотици потребители на мрежата са се впуснали да създават теории по въпроса кой се крие зад маската, която го прави \"ужасяващ\".   Изображението е станало вирусно и макар по-рационалните да са предположили, че това е човек, който просто се радва на игра на маскиране със своите приятели, позицията на снимката, му дава зловещ аспект.", "date": "2018.07.26", "title": "Интригуващо изображение, заснето в Google Maps, предизвиква вълнение в интернет"}
{"url": "http://www.classa.bg/%D1%81%D0%B2%D1%8F%D1%82/item/384507-%D0%BF%D0%BE%D0%B4%D0%BE%D0%B1%D1%80%D1%8F%D0%B2%D0%B0-%D1%81%D0%B5-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%BE%D1%82%D0%BE-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B5%D1%81%D1%82%D0%B2%D0%BE-%D0%BC%D0%B5%D0%B6%D0%B4%D1%83-%D1%82%D0%B8%D1%85%D0%BE%D0%BE%D0%BA%D0%B5%D0%B0%D0%BD%D1%81%D0%BA%D0%B8%D1%8F-%D0%B0%D0%BB%D0%B8%D0%B0%D0%BD%D1%81-%D0%B8-%D0%BC%D0%B5%D1%80%D0%BA%D0%BE%D1%81%D1%83%D1%80", "text": "Президентите на Мексико, Уругвай, Чили, Колумбия, Перу и Бразилия подписаха декларация и съвместен план за действие за управление на голям търговски договор на регионално ниво, чрез интеграцията на Тихоокеанския алианс и Меркосур.   Това стана в рамките на срещата, организирана от страните, които съставляват Тихоокеанския алианс, в Пуерто Валярта, Мексико.   \"Убедени сме, че отвореността на търговията и зачитането на многостранната търговска система, е от съществено значение за икономическия растеж и устойчивото развитие на нашите народи. Тихоокеанският алианс и Меркосур приеха съвместна декларация потвърждаваща нашия ангажимент за свободна търговия, която благоприятства социалното приобщаване\", каза мексиканският президент Енрике Пеня Нйето.   По този начин, страните от Алианса (Мексико, Перу, Колумбия и Чили) са доволни от постигнатото споразумение със страните от Меркосур (Уругвай, Бразилия, Парагвай и Аржентина).   \"Стратегическа визия 2030 позволява на Алианса да се изправи пред глобалните предизвикателства за свободна търговия\", каза Хуан Мануел Сантос, президент на Колумбия, от името на страните от Алианса.   От страна на държавите от Меркосур, президентът на Уругвай, Табаре Васкес заяви, че тези две търговски споразумения могат да се превърнат в ползи за техните общества.   \"Интеграцията на Меркосур и Тихоокеанския алианс не е самоцел, не е магия, която ще реши проблемите с вълшебна пръчка, не е гаранция за щастие на всеки и за бъдещето на всички, но е идеален инструмент за постигане на стратегическите цели, които всички ние споделяме над идентичността на всеки един от нас \", каза Васкес.", "date": "2018.07.26", "title": "Подобрява се икономическото сътрудничество между Тихоокеанския алианс и Меркосур"}
{"url": "http://www.classa.bg/%D1%81%D0%B2%D1%8F%D1%82/item/384502-%D1%81%D0%B0%D1%89-%D1%80%D0%B0%D0%B7%D0%BC%D1%80%D0%B0%D0%B7%D0%B8%D1%85%D0%B0-%D0%B2%D0%BE%D0%B5%D0%BD%D0%BD%D0%B0-%D0%BF%D0%BE%D0%BC%D0%BE%D1%89-%D0%B7%D0%B0-%D0%B5%D0%B3%D0%B8%D0%BF%D0%B5%D1%82", "text": "Средствата са предвидени за закупуване на произведено в САЩ военно оборудване. Със сегашното решение се признават \"стъпки, които е предприел Египет през последната година в отговор на конкретни безпокойства на САЩ\" и в дух на укрепване на партньорството с Египет, каза източникът. Един от поводите за безпокойството на Вашингтон беше нов закон за регулиране дейността на неправителствените организации, който бе сметнат за средство за смълчаване на инакомислещи. Служителят на Държавния департамент не уточни какви мерки е взел Египет да успокои безпокойствата на САЩ за човешките права, но посочи, че причината за деблокиране на помощта е отчасти да се запази двустранното сътрудничество в областта на сигурността. В последния си доклад за състоянието на човешките права в света, който бе публикуван през април, Държавният департамент изрежда редица нарушения на правата на човека в Египет като изтезания, ограничения над свободата на словото, правителствен контрол над неправителствените организации и използването на военни съдилища за съдене на цивилни.", "date": "2018.07.26", "title": "САЩ размразиха военна помощ за Египет"}
{"url": "http://www.classa.bg/%D1%81%D0%B2%D1%8F%D1%82/item/384503-%D0%BF%D0%BE%D0%BC%D0%BF%D0%B5%D0%B9%D0%BE-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%B4%D0%B0-%D0%BF%D1%80%D0%BE%D0%B8%D0%B7%D0%B2%D0%B5%D0%B6%D0%B4%D0%B0-%D1%8F%D0%B4%D1%80%D0%B5%D0%BD%D0%B8-%D0%BC%D0%B0%D1%82%D0%B5%D1%80%D0%B8%D0%B0%D0%BB%D0%B8", "text": "\"Да, продължават да произвеждат ядрени материали\", каза той на изслушване в в комисията за външни работи на Сената на САЩ. Миналият месец Тръмп заяви след историческата си среща с Ким в Сингапур, че заплахата от ядрена война е отпаднала. Оттогава обаче администрацията на САЩ е критикувана за липсата на видим напредък на терен. Помпейо заяви, че напредък има и че Тръмп е оптимист за шансовете за денуклеаризация на КНДР. Той обаче предупреди, че САЩ няма да допуснат буксуване. \"Започнали сме търпелива дипломация, но няма да оставим нещата да се проточат безкрайно\", заяви Помпейо. Държавният секретар заяви също, че лично е предупредил руснаците да не се намесват в изборите в САЩ и не изключи нови санкции срещу Москва. \"Лично казах съвсем ясно на руснаците, че ще има сериозни последици за намеса в демократичните ни процеси. Ясно дадохме да се разбере, че топката е руското поле\", каза той и добави, че президентът Тръмп \"добре осъзнава предизвикателствата, които създава Русия за САЩ и за нашите съюзници и партньори\". Помпейо изяви готовност да работи с Конгреса по нови санкции срещу Русия и повтори американската позиция, че САЩ не признават и няма да признаят анексирането на Крим от Русия. \"Санкциите заради Крим ще продължат докато Русия не върне контрола на Кримския полуостров на Украйна\", уточни той. Помпейо заяви още, че НАТО остава \"незаменим стълб на националната сигурност на САЩ\", но отбеляза, че \"колкото повече всеки член на НАТО допринася за колективната отбрана, толкова по-добре алиансът ще може да изпълнява мисиите си по възпиране на заплахите срещу страните ни\" и похвали стратегията на Тръмп, която според него е позволила да се постигнат нови финансови приноси. Руското външно министерство отхвърли изявлението на Помпейо, че САЩ отказват да признаят суверенитета на Русия над Крим, предаде Ройтерс. \"Знаем колко струват такива моментни изявления\", написа във Фейсбук говорителката на министерството Мария Захарова. Тя изтъкна, че Парижкото споразумение за климатичните промени и иранското ядрено споразумение са били официално подкрепяни от САЩ при управлението на президента  , но след това президентът   \"взе друго решение\".", "date": "2018.07.26", "title": "Помпейо: Северна Корея продължава да произвежда ядрени материали"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/384501-%D0%BF%D0%B0%D0%BD%D0%B0%D0%B8%D1%80-%D0%B2%D1%8A%D0%B2-%D0%B2%D0%BB%D0%B0%D1%81%D1%82%D1%82%D0%B0-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%BE%D1%81%D1%82%D0%B0%D0%B2%D0%B0-%D0%B2%D0%B8%D1%86%D0%B5%D0%BF%D1%80%D0%B5%D0%BC%D0%B8%D0%B5%D1%80,-%D1%81%D0%B8%D0%B4%D0%B5%D1%80%D0%BE%D0%B2-%D0%B2%D0%B4%D0%B8%D0%B3%D0%BD%D0%B0%D0%BB-%D1%81%D0%BA%D0%B0%D0%BD%D0%B4%D0%B0%D0%BB-%D0%BD%D0%B0-%D0%B7%D0%B0%D1%81%D0%B5%D0%B4%D0%B0%D0%BD%D0%B8%D0%B5%D1%82%D0%BE-%D0%BD%D0%B0-%D0%BA%D0%B0%D0%B1%D0%B8%D0%BD%D0%B5%D1%82%D0%B0", "text": "Коалиционните партньори в „Обединени патриоти“ се обиждали кой е по-корумпиран и кой и как обслужва бизнеса на „редник Киро“ и „редник Цеко“   Зрелищен скандал са устроили двамата коалиционни партньори Волен Сидеров и Валери Симеонов на днешното заседание на правителството.  Лидерът на „Атака“ се появи в Министерския съвет с писмо, с което настоява да получи пълната информация кой и как е разрешил на вицепремиера да извършва проверки по българското Черноморие.   По-рано днес пред Нова телевизия Сидеров заяви, че щял да смени Валери Симеонов, който обслужвал и все още обслужва „редник Цеко“.   Днес двамата патриоти са се изпокарали в присъствието на премиера Бойко Борисов и всички министри.  Сидеров и Симеонов взаимно се  обвинявали с лобизъм – първият защитавал бизнеса на „редник Киро“ (Кирил Домусчиев,   а вторият на „редник Цеко“  Цеко Минев, б.р Министър-председателят не е взел страна в бурния спор, но част от министрите се подсмихвали на „патриотичния“ панаир на „Дондуков“ 1 - цирк, който не се е случвал до момента.   Искането Сидеров за смяната на вицепремиера въобще не било обсъждано, тъй като Валери Симеонов не е негов подчинен, а лидер на партия в малката коалиция „Обединени патриоти“.   Очаквано въпреки шумните протести на лидера на „Атака“ заради фиаското му с откровено лобистките промени в Закона за приватизацията,  Симеонов остава заместник министър-председател без портфейл.   Според вицепремиера и лидер на НФСБ Валери Симеонов внесените от \"Атака\" промени в Закона за приватизацията и следприватизационния контрол са лобистки и обслужват бизнеса на Кирил Домусчиев. Сидеров пък обвини Симеонов, че е лобирал за банкера Цеко Минев заради промени в концесията на ски пистите в Банско, които „пробутал на правителството“ в края на миналата година.   Шефът на парламентарната група на „Обединени патриоти“ дори намекна за смяната на вицето и го упрекна, че убива българския бизнес с акциите си по нощните барове в морските ни курорти.   В началото на днешното заседание Бойко Борисов заяви позицията си по скандала.     Той припомни, че правителството води дело срещу фирма на Домусчиев. „На 6 юли 2017 г. това правителство одобри допълни разходи по бюджета на Министерството на икономиката за 2017 г. в размер на 2,4 млн. лева за заплащане на дължимата държавна такса за предявяване на иск за отмяна пред ВКС на решение на Арбитражния съд, постановено към „Кей Джи маритайм шипинг”. Ако сме искали редник Киро или редник Райън, или който и да е да пазим, е нямало да заведем тези дела”, аргументира се министър-председателят.   През юли тази година Арбитражният съд към Българската търговско-промишлена палата (БТПП) е прекратил производството по искането на компанията - собственик на Български морски флот за промяна на приватизационния договор от 2008 г. Компанията \"Кей Джи Маритайм Шипинг\" на братята Кирил и Георги Домусчиеви искаше са се предоговорят редица клаузи на контракта заради влошени условия на пазара на превозите по вода.    ", "date": "2018.07.26", "title": "Панаир във властта! Симеонов остава вицепремиер, Сидеров вдигнал скандал на заседанието на кабинета"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/384496-%D1%80%D0%B0%D0%B4%D0%B0%D0%BD-%D0%BA%D1%8A%D0%BD%D0%B5%D0%B2-%E2%80%9E%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%B8%D1%82%D0%B5-%D0%BF%D0%B0%D1%82%D1%80%D0%B8%D0%BE%D1%82%D0%B8%E2%80%9C-%D1%81%D0%B0-%D0%BF%D0%BE-%D0%B3%D0%BE%D0%BB%D0%B5%D0%BC%D0%B8-%D0%BA%D1%80%D0%B5%D1%82%D0%B5%D0%BD%D0%B8-%D0%B8-%D0%BE%D1%82-%D0%BD%D0%B0%D1%81", "text": "  “На пръв поглед, “Обединените Патриоти” са просто кретени. Дори по-големи, отколкото бяхме ние от РБ през 2014/15г. В дълбочина, обаче, проблемът е много по-съществен.” Така Радан Кънев от ДСБ/Демократична България коментира между националистите в т.нар. “малка коалиция” – Обединени патриоти.   В коментар в личния си фейсбук профил Кънев предлага своя анализ на отношенията в управляващата коалиция и твърди, че ГЕРБ “задушава” всеки коалиционен партньор, заюото “реалният партньор е ДПС”. Десният политик прогнозира, че в крайна сметка това ще донесе позитиви на БСП, която ще се върне във властта с антиевропейската си линия. Публикуваме цялата му позиция: 1) На първо място, шоуто на Волен и Валери свидетелства, че няма как конюнктурни коалиции да бъдат пълноценни участници във властта. При липса на единни органи, лидерство, модел за единно водене на преговори и в крайна сметка – единна организаця, могат да се получат гласове, да се виси в опозиция, но не и да се управлява и да се налага политика. Много добре ми е познато от РБ, просто е ясно за какво става дума. И няма значение, че твърде често Валери е прав, а Волен – както може да се очаква – изглежда да слугува на икономически и геополитически интереси. Всъщност и двамата (и тримата) са политически безпомощни, поради липсата на единна политическа сила зад гърба им. 2) На второ място, се потвърждава впечатлението, че ГЕРБ и Борисов са неспособни на конструктивно партньорство. Инстинктът да удушат най-близко стоящия не ги напуска и явно няма да ги напусне. Помните ли изявленията колко по-лесно се работи с ОП, отколкото с РБ? Вече звучат смешно… Първо им бях виновен аз, после целият РБ, после Валери, скоро и останалите. А през цялото време, вече 4 години, реалният партньор е ДПС. Отговорността за конструктивното партньорство е на силния партньор. А ГЕРБ нито искат, нито могат да я носят. Това е положението. ГЕРБ ще управляват, и задушават партньор след партньор (официалните, ДПС си е почти ОК, почти…), докато не бъде изградена единна и организационно силна алтернатива. Или по-лошо – антиевропейската линия на БСП ще се докопа до властта.", "date": "2018.07.26", "title": "Радан Кънев: „Обединените патриоти“ са по-големи кретени и от нас"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/384497-%D0%BD%D0%B0%D0%B9-%D0%B4%D0%BE%D0%B1%D1%80%D0%B8%D1%8F%D1%82-%D0%BA%D0%B0%D0%BF%D0%B8%D1%82%D0%B0%D0%BB%D0%B8%D0%B7%D1%8A%D0%BC-%E2%80%93-%D0%B0%D0%BA%D0%BE-%D0%BF%D0%B5%D1%87%D0%B5%D0%BB%D1%8F,-%D0%BF%D0%B5%D1%87%D0%B5%D0%BB%D1%8F-%D1%81%D0%B0%D0%BC,-%D0%B0%D0%BA%D0%BE-%D0%B3%D1%83%D0%B1%D1%8F,-%D0%BF%D0%BB%D0%B0%D1%89%D0%B0-%D1%86%D1%8F%D0%BB-%D0%BD%D0%B0%D1%80%D0%BE%D0%B4%E2%80%A6", "text": "“Ловецът на луди сделки” – така преди време българската версия на сп.”Форбс”  Кирил Домусчиев. И не само това – бе представен като изключителен бизнесмен, с потенциала да влезе в световния списък на милиардерите. Самият той не го отрече. Разбира се, най-вероятно публикацията в списанието е платена, както е ставало с други бизнесмени, появили се там. Този тип издания, реално от това се хранят. Независимата журналистика отдавна е в небитието, след навлизането на Интернет, срива на тиражите на хартиени медии, и разместването в рекламите.   Въпреки това, все пак “Форбс” е известно име, и на Домусчиев очевидно се изгражда величествен образ на символа на успелия добър капиталист. Само че… Истината се оказа съвсем друга. Вчера управляващото мнозинство гласува промени в закона за приватизацията, с които цели да опрости 58 милиона лева задължения на Домусчиев към бюджета. Това стана, след като първо фамозният Киро се опита да ги анулира като внесе въпроса в частен арбитражен съд, който отсъди в негова полза. След бунт на Валери Симеонов, въпросът стигна до Върховния касационен съд, който отсъди в полза на държавата. Така Домусчиев и брат му догодина ще трябва да платят 58 милиона за неизпълнени ангажименти в приватизационния договор за Български морски флот (БМФ). Решението е окончателно и няма повече обжалвания. И след като не успя с частния съд, Домуса задейства план “Б” – личният му приятел Бойко Борисов и управляващата партия. Направиха промени в закона и задължението отпада. В управляващата коалиция настъпи суматоха, Валери Симеонов заплашва да излезе. Но това е съвсем второстепенен въпрос. Важният е въпросът за Домусчиев, и що за “капиталист” е той. Даденият случай е класически за така наречените “псевдо капиталисти”, “крони-капиталисти” или както тук ги знаем – “държавно назначени капиталисти”. Ловецът на “луди сделки” очевидно под такива сделки разбира само онези, които носят печалба. Получи ли се загуба, тази сделка трябва някак да се промени, така че загубата да се поеме от държавата. Класическите “рискови играчи” приемат загубата като възможна. И често губят. Смисълът на рисковото инвестиране (лудите сделки) е да имаш повече печелещи, отколкото губещи сделки, и общият резултат да е “плюс”. В случая с БМФ, проблемът на Домусчиев е “промяна в пазарната среда”. Т.е. той е купил едно дружество, но след това пазарът се е променил, и не може да спечели от него. Т.е. налице е реализация на класически вид “стопански риск”. Такъв риск има винаги, той е част от бизнеса. И ако се случи – просто си поемеш загубите. Загубата е част от капитализма. Но не и в капитализма на Кирил Домусчиев. Ако БМФ бе донесъл големи печалби, Домусът щеше да се появи на страницата на още някое списание като “супер успешен предприемач и инвеститор”. Сега обаче – като не ги донесе, Домусът се появи в парламента чрез приятелите си от ГЕРБ, за да прехвърли загубата, или поне част от нея, на държавата. “Лудата сделка” трябва да за сметка на народа. Е, такъв капитализъм, всеки може, както се казва. Хвани бай Мунчо от Факултето, дай му държавно предприятие, и му покрий загубите, ако не се справи. Та и във “Форбс” го сложи… Случаят с Домусчиев показва, че връзкаро-държавният капитализъм не се изчерпва с прехода, а продължава да се възпроизвежда. “Другари, назначаваме ви за милионери” – прословутата реплика на Луканов, очевидно не се отнася само до 90-те и до първоначалното натрупване на капитала, след социализма. Превърнато е в система. Прилага се и сега. И защо да не се прилага и в бъдеще. Всъщност, може и да не се приложи в бъдеще. С подобен подход, тази страна всъщност няма никакво бъдеще. Нито стандарт ще се вдигне, нито ще настигнем Европа, нито ще преборим корупцията. Когато държавата служи на шепа хора, и с лека ръка раздава милиони, докато няма трохи за бедняците, такава държава няма бъдеще. Защото всяко възможно позитивно бъдеще е бедняците да станат средна класа, и така – основа на държавата. Ако останат бедняци, държавата остава без основа. Лудите сделки не са нещо лошо. Предприемачеството и капитализмът не са лоши. Това да се поема риск, и да се печели или губи – това е добро. В Българския вариант капитализмът си е чисто плячкосване…", "date": "2018.07.26", "title": "Най-добрият капитализъм – ако печеля, печеля сам, ако губя, плаща цял народ…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/384498-%D0%BA%D0%B0%D0%BA%D0%B2%D0%B8-%D0%B2%D1%81%D1%8A%D1%89%D0%BD%D0%BE%D1%81%D1%82-%D1%81%D0%B0-%D1%80%D0%B5%D0%B0%D0%BA%D1%82%D0%BE%D1%80%D0%B8%D1%82%D0%B5-%D0%B7%D0%B0-%D0%B0%D0%B5%D1%86-%E2%80%9C%D0%B1%D0%B5%D0%BB%D0%B5%D0%BD%D0%B5%E2%80%9D-%D0%B2%D0%B8%D0%B4%D0%B5%D0%BE", "text": "В краткото видео (2:29 мин.) има становище по въпроса на концерна Росенергоатом, от края на миналата година, когато реактор №2 беше на път към България и съвсем прясна позиция на министър Теменужка Петкова. \r\n   На снимката виждате министър Петкова пред реактора за блок №1, както е написано на английски, върху ръждясалия корпус. Такава снимка НЯМА с реактора за блок №2, въпреки че същата персона посети площадката с желязото през март 2018-та г., а последната пратка беше доставена в средата на януари. \r\n   МНОГО ПЪТИ в този блог съм обяснявал и разяснявал какво е това ВВЕР и каква е разликата между 1000 и 1200. Заради нищожния интерес от страна на жертвите към уникалното престъпление не си струва да се повтарям. Търсете си сами. \r\n   А сега вижте и сравнете твърденията на двете страни от видео по-долу. \r\n   Всичко е повече от просто? И колкото по-просто става, толкова повече обедняваме всички ние. \r\n    ", "date": "2018.07.26", "title": "Какви всъщност са реакторите за АЕЦ “Белене”? (ВИДЕО)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/384499-%D0%B2%D0%B0%D0%BB%D0%B5%D1%80%D0%B8%D1%8F-%D0%B2%D0%B5%D0%BB%D0%B5%D0%B2%D0%B0-%D0%B4%D0%B0,-%D0%B8%D0%BC%D0%B0-%D0%B7%D0%B0%D0%B3%D0%BE%D0%B2%D0%BE%D1%80-%D0%B7%D0%B0-%D1%81%D0%B2%D0%B0%D0%BB%D1%8F%D0%BD%D0%B5-%D0%BD%D0%B0-%D0%B2%D0%BB%D0%B0%D1%81%D1%82%D1%82%D0%B0", "text": "Този маскарлък се плисва в лицето на българския министър-председател, независимо как се нарича той, и се лепва на неговата физиономия - Борисов е премиер на правителство, което обслужва лобизма! Не от опозицията, не от центрове на \"Позитано\" 20, на \"Дондуков 2\" или от Кремъл.   където днес под българския флаг и под българския герб лидерът на коалиционния партньор на ГЕРБ в парламента Волен Сидеров обяви, че вицепремиерът Валери Симеонов внася \"отвратително лобистки\" закони. От своя страна вицепремиерът Валери Симеонов обяви, че ГЕРБ също прокарват лобистки закони, обслужващи различни бизнесгрупировки.  и намира за нужно само да заяви, че \"не пази никого\".  Кой както иска да го нарича: цирк, трагикомедия, игра - няма никакво значение. Това казват Валери Симеонов и Волен Сидеров! Това е тежко обвинение срещу него, а не пролетен дъжд! И няма никакво значение какви са мотивите, с които Сидеров и Симеонов хвърлят тази кал по правителството. Може да са пари, може да са зависимости, може да са интригантски конфликти, може да е лична неприязън - това да го решават властите!  Ако някой е луд - да го махат! Веднага!  Ако друг е взел пари - да го махат! Веднага!  Иначе държавата става тяхна заложница. Скандалите няма да стихнат. Ерозията на доверието в държавата става опасно. Борисов не може повече да мълчи за тежките обвинения срещу него и правителството. Те го направиха за резил! Човек на  Приема ли тези обвинения българският министър-председател? Ако не ги приема - какво ще направи? Кого подкрепя в тази война - Сидеров или Симеонов? Докъде ще доведе тази война държавата? Това трябва да бъде казано на обществото.  от думите и на Сидеров, и на Симеонов - кой и защо внася закони в ущърб на държавния и обществения интерес.  Върху всеки министър е лепнато клеймото \"лобизъм\", \"икономически интереси\", \"зависимости\". И те се смеят! Правителството сякаш не разбира какъв огън подпалиха под краката му коалиционнните му патриоти! И вече не е важно какви ще бъдат последиците за \"Атака\", за НФБС, за ВМРО или за ГЕРБ - какво са загубили и кой какво е спечелил.     ", "date": "2018.07.26", "title": "Валерия Велева: Да, има заговор за сваляне на властта!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/384500-%D0%B3%D0%B5%D0%BE%D1%80%D0%B3%D0%B8-%D1%81%D0%B2%D0%B8%D0%BB%D0%B5%D0%BD%D1%81%D0%BA%D0%B8-%D0%BF%D0%B8%D1%82%D0%B0-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0%D0%BD%D0%BA%D0%BE%D0%B2-%D0%B7%D0%B0%D1%89%D0%BE-%D0%B8%D0%B7%D0%BB%D1%8A%D0%B3%D0%B0%D1%85%D1%82%D0%B5-%D0%BD%D0%B0%D1%80%D0%BE%D0%B4%D0%BD%D0%B8%D1%82%D0%B5-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8%D1%82%D0%B5%D0%BB%D0%B8", "text": "Правителството е одобрило 180 млн. лв. допълнителен разход на МРРБ за изграждане на ТОЛ системата, без законът за това да е разглеждан, посочва червеният депутат „Министър Нанков заяви, че с приемането на промените в Закона за пътищата се дава или не старт на изграждането на ТОЛ система. В същото време, без въобще да е разглеждан и гласуван в пленарна зала проектозаконът, правителството, на днешно заседание, е одобрило 180 млн. лв. допълнителен разход на МРРБ за изграждане на ТОЛ системата“. Това заяви в пленарна зала зам.-председателят на ПГ на БСП за България Георги Свиленски. „Защо излъгахте народните представители, че с този закон се дава старт на ТОЛ системата, при положение, че Вие и подопечното Ви министерство работите от години по този проблем?“, попита той министър Нанков.  Свиленски попита и защо след като по задание заплащането на ТОЛ системата трябва да бъде за сметка на изпълнителя, правителството гласува допълнителни средства и за какво ще бъдат изразходвани те.    ", "date": "2018.07.26", "title": "Георги Свиленски пита министър Нанков: Защо излъгахте народните представители?!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384492-26-%D1%8E%D0%BB%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "811 г. - В Битката при Върбишкия проход българският кан Крум разгромява войската на византийския император Никифор I, а самият император е убит.     1529 г. - Испанският конкистадор Франсиско Писаро получава заповед от краля да открие и завоюва Перу за испанската корона.     1730 г. - Императрицата на Русия Анна подписва указ за изливането на най-голямата камбана в света - Царь Колокол.   1788 г. - Британските колонисти в Австралия основават Сидни.   1788 г. - Ню Йорк ратифицира новата конституция и става 11-ият щат на САЩ.   1803 г. - Във Великобритания е открита първата железопътна линия.   1847 г. - Либерия става първата африканска колония, придобила независимост.   1887 г. - Полският евреин Людвик Заменхоф публикува книгата си Международен език, която е първият учебник по изучаване на създадения от него език есперанто.   1908 г. - В САЩ е създадено Бюро за разузнаване, което през 1935 г. е преименувано във ФБР.   1909 г. - Открита е железопътната линия Радомир-Кюстендил (87 км).   1924 г. - Обявена е обща амнистия за участниците в юнските и септемврийските събития през 1923 г.   1926 г. - Учредява се Пловдивски Спортклуб   1940 г. - В Залцбург Адолф Хитлер и Йоахим фон Рибентроп започват преговори последователно с румънския и българския премиер за уговаряне връщането на Южна Добруджа на България.   1945 г. - В Потсдам, Германия, е обявена Потсдамската декларация.   1947 г. - Народна република България отправя официална молба към ООН за членство в организацията.   1947 г. - Американският президент Хари Труман подписва Закона за национална сигурност, с който се създава Централно разузнавателно управление (ЦРУ).   1956 г. - След като Световната банка отказва да финансира строежа на Асуанската язовирна стена египетският президент Гамал Абдел Насър обявява национализация на Суецкия канал, с което предизвиква международно недоволство.   1963 г. - При земетресение в Скопие, Югославия загиват 1100 души.   1965 г. - Обявена е независимостта на държавата Малдиви.   1971 г. - Програма Аполо: Започва пилотираната мисия Аполо 15 - четвъртата мисия кацнала на Луната, при която за първи път е използван Лунар Роувър и за пръв път е изследвана лунната повърхност извън лунно море.   1989 г. - Федералният съд на САЩ подвежда под отговорност студента Робърт Морис за разпространяване на първия компютърен червей по интернет.   1994 г. - Естония и Русия се споразумяват, че руските войски ще напуснат Естония.     1995 г. - В Брюксел е подписана конвенцията за създаване на Европейската полицейска агенция Европол.  ", "date": "2018.07.26", "title": "26 юли, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384493-%D0%B7%D0%B0%D1%89%D0%BE-%D0%BD%D0%B5-%D0%B1%D0%B0%D0%BD%D1%81%D0%BA%D0%BE-%D0%B2%D0%BC%D0%B5%D1%81%D1%82%D0%BE-%D1%81%D0%B0%D0%BD%D0%BA%D1%82-%D0%BC%D0%BE%D1%80%D0%B8%D1%86", "text": "В разгара на отпуските германските медии споменават България с добро. \"Ди Цайт\" представя Банско като алтернатива на Санкт Мориц. А АРД отправя няколко препоръки към германските туристи в България.             Германският седмичник \"Ди Цайт\" публикува кратки туристически препоръки от своите редактори и автори. Те представят по-малко известни туристически дестинации като алтернатива на много популярни обекти. Защо не в Банско?   Например: Сараево вместо Гранада или Киев вместо Берлин. В тази рубрика българският курорт Банско се препоръчва като алтернатива на скъпия и леко снобски швейцарски курорт Санкт Мориц. \"На ски в България – това звучи доста екзотично. И за разлика от Санкт Мориц изобщо не е нещо елитно. Всъщност обаче Банско в полите на Пирин е живописно градче, което спокойно може да се сравни с швейцарския Енгадин. Само дето тук се срещат съвсем други елити\", четем в публикацията.   Авторът посочва, че Банско е предпоследната спирка на една родопска теснолинейка, която бавно се движи по планинските серпантини, а пътуването с нея ти създава усещането, че най-сетне си открил един забравен свят. И в един момент се озоваваш сред ниски алпийски вили с дърворезбовани стрехи. \"Ако предпочитате да гледате, а не да бъдете гледани: това е идеалното място за Вас. Градът се е скупчил около прекрасната черква \"Света Троица\", изградена от каменна зидария. И старата му част е чудно красива. Тук можете да намерите и заместител на швейцарския раклет. Защото българите са измислили не само киселото мляко - те са прочути и със запеченото си сирене. Един от неговите варианти се сервира с горещи вишни\", посочва авторът в края на препоръката. Няколко съвета към германските туристи   Андреа Беер, кореспондентка на германската обществено-правна медия АРД, отправя към стотиците хиляди германци, които ще прекарат лятната си почивка по българското Черноморие, следните семпли препоръки: \"В България трудно можеш да направиш огромен гаф. Но някои малки можеш. Запомнете, че в България кимането с глава означава \"не\", а поклащането на главата - \"да\". От това възникват недоразумения.   По дългите, бели плажове на Черноморието дамите не бива да се явяват без горнище или съвсем голи - това в България е съвършено необичайно. Иначе българите са много гостоприемни и посрещат с радост чужденците. Радват им се и ги угощават, особено на село. В този случай обаче домакините очакват и по някое дребно внимание - подходящи за целта са бутилка вино или сладки неща.   Ако пък преспивате у чужди хора, би трябвало да ги поканите на ответно гостуване. Добре е да знаете и следното: българите най-напред отказват предлагания подарък, но при следващото предложение го приемат с удоволствие.\"", "date": "2018.07.26", "title": "Защо не Банско вместо Санкт Мориц?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/384494-%D0%B0%D0%B2%D1%82%D0%BE%D0%B3%D0%BE%D0%BB-%D1%81%D1%8A%D1%81-%D0%B7%D0%BB%D0%B0%D1%82%D0%B5%D0%BD-%D0%BF%D1%80%D1%8A%D1%81%D1%82", "text": "  С този хумористичен анонс на Петър Кънев (БСП) Комисията по икономика започва гласуването на промени в Закона за приватизация. Денят е 11 юли, предстои полуфиналът между Англия и Хърватия на \"Лужники\", а руският Мондиал не е единствената причина за пъргавината на депутатите.     Двата текста на \"Атака\" и ВМРО, върнати с вето от Румен Радев, са това, което Валери Симеонов определи като \"Спасяването на редник Киро\" на цена от 55 милиона лева. Те са причината НФСБ да заплаши с напускане на коалицията заради вътрешен саботаж на усилията по събиране на неустойки от собственика на \"Български морски флот\".   В шеги и закачки, две минути след началото на заседанието най-интересната част от законопроекта вече е отметната. Текстовете на \"Атака\" и ВМРО, които със задна дата въвеждат съкратена давност за \"специфични задължения\" по приватизационни договори, минават с лекотата на топъл нож в масло. Минават без една дума дебат и мотивиране, с един глас \"против\" и няколко въздържали се.   Наздраве, мачът може да започва. Почерпката е от последната реколта провалени приватизатори на държавни активи.   При същата липса на опозиционен плам и поне формално обсъждане проектът минава през пленарната зала, преди все пак да катастрофира в президентството.   Двата текста, върнати с вето от Румен Радев, са това, което Валери Симеонов определи като \"Спасяването на редник Киро\" на цена от 55 милиона лева. Те са причината НФСБ да заплаши с напускане на коалицията заради вътрешен саботаж на усилията по събиране на неустойки от собственика на \"Български морски флот\". А тези усилия също не са безплатни - 2,1 млн. лв. бяха извадени от бюджета само за началото на арбитражното дело между държавата и Домусчиев (съдебните разноски сега са част от задълженията на бизнесмена).   На това му се казва автогол със златен пръст. Помните ли, че съвсем скоро ГЕРБ се готвеше да промени конституцията за 7 път, за да се отмени давността на приватизационните престъпления? Партията на Борисов беше готова да приравни фалита на соц-комбинат със статута на престъпления като геноцида, расовото потисничество и употребата на химически оръжия.   Днес няма и помен от юнашката им амбиция да раздават правосъдие със задна дата. Къса памет - чиста съвест.   За съжаление, също толкова несъстоятелен беше опитът на Корнелия Нинова да се престори на опозиция след блестящото отсъствие на лява съпротива както в Икономическата комисия (оглавявана от БСП), така и в пленарна зала.   Оказа се, че стадото на баба Дора в Шарково е по-важен проблем за тревожната социалистическа душевност, отколкото неплатените неустойки в приватизирани компании със затихващи функции и хиляди съкратени работници. Леко смущаващи стават претенциите за \"повече държава в икономиката\" в предизборната \"Визия за България\", когато сам Янаки Стоилов се учуди къде беше БСП при гласуването на скандалния закон. От друга страна, самото споменаване на Корнелия Нинова и \"приватизация\" в едно изречение неизбежно връща целия разговор с 20 години назад до борда на \"Техноимпекс\", което умножава по нула всички нейни опити да бъде припозната като автентичен борец срещу \"дивия капитализъм\" и експлоатацията на наемния труд.   Колкото до Волен Сидеров - ангел-хранителят на националния капитал на Домусчиев, Златев и Божков - нищо ново под слънцето от времената, в които откриваше пресконференции на Илия Павлов.   Както гласи форумният виц - тежко на държавата, в която Валери Симеонов е последният останал опозиционер.   И понеже лятната ваканция на парламента наближава със страшна сила, а концентрацията на паметта се разсейва за около 8 секунди, хващаме бас, че и този скандал ще се забрави наесен. Така както днес никой не помни (и не иска д", "date": "2018.07.26", "title": "Автогол със златен пръст"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/384495-%D0%B3%D0%B5%D1%80%D0%B8-%D0%BD%D0%B8%D0%BA%D0%BE%D0%BB-%D0%B8-%D0%B3%D0%BE%D1%80%D0%B0%D0%BD-%D0%B1%D1%80%D0%B5%D0%B3%D0%BE%D0%B2%D0%B8%D1%87-%D1%89%D0%B5-%D0%BF%D0%B5%D1%8F%D1%82-%D0%BD%D0%B0-%D1%81%D1%8A%D0%B1%D0%BE%D1%80%D0%B0-%D0%BD%D0%B0-%D0%B1%D1%81%D0%BF-%D0%BD%D0%B0-%D0%B1%D1%83%D0%B7%D0%BB%D1%83%D0%B4%D0%B6%D0%B0", "text": "С младежка конференция столетницата ще открие традиционния си бузлуджански събор.   \"Младите хора на Балканите: Мисия: Оставаме\" ще събере младежи от региона в Казанлък в петък вечер. Участие са заявили младежи от Словения, Сърбия, Албания, Черна гора и Румъния. В срещата участие ще вземе и червеният лидер Корнелия Нинова.   На традиционния събор на БСП се очаква участие да вземат участие Гери-Никол и Горан Брегович.   Българската певица официално не е потвърдила присъствието си на събора. Тя вече е пяла за публиката на социалистите, когато подгряваше кампанията на президента Румен Радев, напомня \"Дарик\".   В музикалната програма в Казанлък ще се включат и певиците Дара и Мариана Попова, както и музикантът Дани Милев. Горан Брегович ще излезе на сцената през втория ден на мероприятието.   Всяка година по традиция социалисти и техните поддръжници се събират в местността \"Историческа поляна\".   Ще се проведе велошествие, поведено от лидера Корнелия Нинова, както и поднасяне на цветя и венци на Паметника на свободата на връх Шипка.   Заради засилените мерки за сигурност движението на частни превозни средства към местността ще бъде значително затруднено. Социалистите призоваха желаещите да присъстват да използват организирания транспорт до върха.", "date": "2018.07.26", "title": "Гери-Никол и Горан Брегович ще пеят на събора на БСП на Бузлуджа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384491-%D1%81%D0%B2-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D1%86%D0%B8-%D0%B5%D1%80%D0%BC%D0%BE%D0%BB%D0%B0%D0%B9,-%D0%B5%D1%80%D0%BC%D0%B8%D0%BF-%D0%B8-%D0%B5%D1%80%D0%BC%D0%BE%D0%BA%D1%80%D0%B0%D1%82-%D0%BD%D0%B8%D0%BA%D0%BE%D0%BC%D0%B8%D0%B4%D0%B8%D0%B9%D1%81%D0%BA%D0%B8", "text": "    Честният презвитер Ермолай и неговите състрадалци - свещеномъчениците Ермип и Ермократ, били иереи на светата Никомидийска църква . Те били остатък от онези  , изгорени в църквата от Максимиан, чиято памет се чества на 28 декември.     Поради страх от езичниците тези трима Господни служители се криели на различни места, но щом някъде се появявал удобен случай, те поучавали езичниците на светата вяра и ги обръщали към Христа. Така свети Ермолай, като видял  , след боговдъхновена беседа го обърнал към Христа.      А когато Пантелеймон бил задържан за мъчения от нечестивия император Максимиан и бил запитан, от кого се е научил на християнска вяра, светецът, като не бил в състояние да излъже, разкрил името на светия християнски презвитер Ермолай. И свети Ермолай, и неговите съслужители - Христовите раби Ермип и Ермократ, веднага били задържани и доведени в нечестивото съдилище.   На разпита те мъжествено изповядали Христа, истинския Бог, и похулили скверните идоли и техните поклонници; заради това, осъдени на смърт от мъчителите, те завършили живота си с посичане с меч. По-подробно за техните страдания се съобщава  , поместено при датата 27 юли.", "date": "2018.07.26", "title": "Св. свещеномъченици Ермолай, Ермип и Ермократ Никомидийски"}
{"url": "http://www.classa.bg/%D1%81%D0%B2%D1%8F%D1%82/item/384486-%D0%B6%D0%B0%D0%BD-%D0%BA%D0%BB%D0%BE%D0%B4-%D1%8E%D0%BD%D0%BA%D0%B5%D1%80-%D0%B7%D0%B0%D1%8F%D0%B2%D0%B8,-%D1%87%D0%B5", "text": "Двамата направиха тези изявления преди днешните им разговори в Белия дом. \"Ние сме близки партньори, съюзници, а не неприятели и трябва да работим заедно\", каза Юнкер. Тръмп изрази надежда, че минимумът, който желае, е взаимност в търговията със съюзниците. Според Франс прес с тези думи двамата дават сигнал за успокояване на отношенията преди срещата им на четири очи, на която ще се опитат да предотвратят търговска война.", "date": "2018.07.26", "title": "Жан-Клод Юнкер заяви, че..."}
{"url": "http://www.classa.bg/%D1%81%D0%B2%D1%8F%D1%82/item/384487-%D1%81%D1%8A%D0%B7%D0%B4%D0%B0%D1%82%D0%B5%D0%BB%D1%8F%D1%82-%D0%BD%D0%B0-%D1%85%D0%B8%D1%82%D0%B0-fortnite-%D1%85%D0%B0%D1%80%D1%87%D0%B8-%D0%BF%D0%B0%D1%80%D0%B8%D1%82%D0%B5-%D1%81%D0%B8-%D0%B7%D0%B0-%D0%B3%D0%BE%D1%80%D0%B8-%D0%B8-%D0%BA%D0%BE%D0%BB%D0%B8", "text": "Нова мания тресе света през лятото на 2018-а и тя носи името Fortnite. Мултиплатформената игра постепенно завладя вниманието на хора между 10 и 40 години, а популярността й расте още повече заради това, че рапъри и атлети също са се превърнали в зомбирани нейни фенове и хвалбите им за нея достигат до още по-голяма аудитория.   Резултатът е една всеобхватна истерия. До началото на юни т.г. Около 125 милиона души в един или друг момент поне са опитвали да играят Fortnite.   Феновете й не само прекарват часове наред в игра, отделят време и за съпътстващи играенето занимания като обличането на героите си и гледане на това как други хора играят.   А през това време създателят на играта Тим Суийни тихо и кротко трупа пари.   47-годишният изпълнителен директор на компанията Epic Games \"плува\" в пари заради треската около Fortnite, която \"разболя\" милиони души по света. Според Bloomberg стойността на Epic Games варира между 5 и 8 милиарда долара като голямо влияние върху растежа на това число има успехът на екшън играта.   До май 2018 г. тя е изкарала повече от 1,2 милиарда долара, сочат данните на SuperData Research. Очаква се до края на годината приходите от Fortnite да достигнат 2 милиарда долара.   А Суийни и останалите в Epic Games едва ли има как да са по-щастливи – само преди 6 години компанията е оценена на \"само\" 825 милиона долара.   \"Епичното\" начало за Тим Суийни     Суийни е почитател на видеоигрите от 10-годишен. Още като дете проявява интерес към програмирането и се учи на компютърния език BASIC с помощта на един IBM компютър. Когато порасва, започва следването си в Университета на Мериленд с идеята да стане инженер-механик, а в същото време коси ливади, за да изкарва пари.   В ума му обаче има само едно нещо – видеоигри.   \"Започнах да мисля \"Ако направя игра и продам толкова и толкова копия, ще направя толкова и толкова долари\"\", разказва той през 2011-а.   Когато е на 21, Суийни създава Epic Games, а първият му \"продукт\" носи името ZZT – приключенска пъзел игра. Тъй като живее в общежитие и изкарва по 100 долара дневно, той пътува до дома на родителите си, за да ползва намиращия се там компютър.   Разказва, че дните му по това време преминават в учене, а нощите – в програмиране и работа по ZZT. Покрай играта започва да развива свой собствен shareware бизнес. Става дума за похват при разпространението на софтуер (програми или игри), в които свободно разпространяваш продукта, но с някакво ограничение – времево или във възможностите. За да премахне ограниченията, потребителят трябва да си плати. И го прави, ако е доволен.   \"Получава поръчки по пощата, а хората прикрепяха чековете към писмата си. След това копирах дисковете на компютъра и ги разпращах. В същото време работех по Jill of the Jungle, следващата ми игра\", разказва Суийни.   Репутацията му расте, а големият успех идва през 1998-а с появата на шутъра от първо лице Unreal. С него започва разпространението и на Unreal Engine – мощно средство за разработчици на игри. За да го ползват, те се съгласяват да дадат на Epic 5 процента от приходите на всяка игра, направена с него, след като играта постигне определени печалби.   Суийни решава да прехвърли бизнеса си в Северна Каролина като една от причините за това е, че там животът е по-евтин.   \"Можем да наемаме хора от целия свят, те могат да дойдат тук и с една добра заплата на разработчик на игри могат да си купят хубава къща\", споделя шефът на Epic Games. \"В Калифорния за същите пари ще трябва да се примириш с едностаен апартамент\".   За какво харчи парите си Суийни? За гори и ферарита   Според сайта Kotaku Суийни преди е притежавал пълна колекция от луксозни спортни автомобили: ферари, порше, ламборгини и корвет. Днес обаче харчи парите си най-вече за земя. Той притежава повече от 14 000 хектара в Северна Каролина. По-голямата част от тези площи е закупена с идеята да бъдат опазени горите и дивите животни там.   През 2016-а Суийни дава 15 милиона долара за 2800 хектара диви земи в западната част на щата. След това дарява сервитутното право за тях на американската Агенция за защита на рибите и дивите животни.   Разработчикът на игри също така живее в имение с градина, стая с пиано, дърво за катерене и, разбира се, специална стая за играене на игри.   \"Не знам защо имам голяма къща. Не е като да се нуждая наистина от нея. Не използвам голяма част от пространството. Но си казах \"Имам парите. Защо не?\"\", споделя Суийни.   Доходoносната Fortnite     А парите му ще стават повече заради успеха на Fortnite. Когато версията Fortnite: Battle Royale се появи през 2017-а, тя бързо започна да трупа играчи. Хората масово се втурнаха към безплатната игра и към гледането на това как \"експерти\" я играят в Twitch.   Така неусетно голяма част от играчите започнаха да отварят портфейлите си и да хвърлят пари по Epic Games, за да купят различни предмети, танцувални движения и дрехи за героите си.   Над 125 милиона души поне са опитали Fortnite, а много от тях продължават да я играят. Това са много на брой банкови сметки. Проучване на LendEDU от юни показва, че почти 70 процента от играчите са похарчили истински пари в играта. Средно похарчената сума е 85 долара, нищо, че те отиват за чисто козметични виртуални продукти, които не помагат да побеждаваш по-често.   Компанията също така предлага т.нар. Battle Pass на цена от 10 долара. Той възнаграждава играчите, които изпълняват определени предизвикателства. Не трябва да се забравят и успехите на мобилния фронт: по данни на Recode продажбите само в приложението за iOS генерират по 1,8 милиона долара дневно.   Цифрите не спират да растат. Според Forbes играта има приходи 126 милиона долара през февруари, 223 милиона през март и 296 милиона през април.    Epic Games е насъбрала толкова много пари, че подготвя награден фонд от 100 милиона долара за предстоящите състезания по Fortnite.   \"Постоянно трябва да търсим бизнес модели, които работят. Индустрията се развива, бизнес моделите се променят. Epic оцеля през няколко такива в историята си – от shareware, през продажбата за PC, скъпите конзоли и пак до инди подхода, при който сами издаваме собствените си игри\", казва Суийни.   По негови думи трябва \"постоянно да променяш правилата\".   На изпълнителния директор на Epic Games не са му чужди стратегическите бизнес ходове. През 2012-а китайският конгломерат Tencent купува 40 процента от Epic Games за 330 милиона долара.   Две години по-късно Epic Games продават правата за шутъра от трето лице Gears of War на Microsoft за неуточнена сума, но вероятно Суийни е получил немалко пари. Когато новината за сделката става обществено достояние, Gears of War вече е продала 22 милиона копия и е спечелила около 1 милиард долара.   Няколко години по-късно късметът отново е с Epic Games. Новият им бизнес модел около Fortnite се доказва като повече от работещ, а манията по играта ще продължава да им носи пари.   И докато геймърите играят, плащат си и се забавляват, собствениците на горски имоти в Северна Каролина могат да се приготвят за продажба.", "date": "2018.07.26", "title": "Създателят на хита Fortnite харчи парите си за гори и коли"}
{"url": "http://www.classa.bg/%D1%81%D0%B2%D1%8F%D1%82/item/384488-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D1%80%D0%B0%D1%80-%D0%BC%D0%B8%D0%B3%D1%80%D0%B0%D0%BD%D1%82%D0%B8%D1%82%D0%B5-%D1%81%D0%B0-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%BE%D0%BF%D0%B0%D1%81%D0%BD%D0%BE%D1%81%D1%82-%D0%B7%D0%B0-%D1%81%D1%82%D0%B0%D0%B1%D0%B8%D0%BB%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%B5%D0%B2%D1%80%D0%BE%D0%BF%D0%B0", "text": "На Америка вече не ѝ е нужен този стар Запад, който досега съществуваше, смята експертът Мигрантите са най-голямото предизвикателство, най-голямата опасност за стабилността на Европа през последните 20-30 години, заяви в интервю за предаването „12+4“ германският политолог Александър Рар.   „Има разкол в обществото не само в Германия, но и в Европа. Заради това Европа се намира в голяма опасност, има криза на идентичността, именно заради емигрантите“, коментира той. Рар подчерта, че в Германия има две коренно различни гледни точки по отношение на кризата с бежанците и мигрантите: „Много хора наистина се страхуват от ислямизацията на Германия и на Европа. Те не могат да проумеят защо толкова хора, много от тях нелегални, някои от тях терористи или радикали, или пък свързани с криминални структури, са „канени” да дойдат в Европа. Не могат да си обяснят защо бежанците трябва да получават такива пари, каквито получават и германските безработни. Много германци отхвърлят тази идея и искат политиците да преустановят потока на бежанци в Германия. /…/ Другата концепция е, че част от германския елит иска да построи най-хуманитарното общество на земята. Те смятат, че може да построи такова общество и да научи останалия свят как да живее по този модел. /…/ Тези две концепции се борят толкова жестоко, че даже правителството може да падне заради това“. Политологът коментира политиката на германския канцлер: „Меркел е за открити граници вътре в Европа, но тя сега е принудена, тъй като така искат европейците, да поддържа засилване на контрола върху външните граници на Европа. Затова тя каза, че Унгария се справя много добре с удържането на външните граници на Европа. Това беше сензационно заявление. Проблемите с бежанците ще продължат, това е най-голямото предизвикателство за Европа“. Александър Рар припомни, че всички представители на службите казват, че не трябва да се отварят границите така, както направи Меркел: „Това беше нейно лично решение. Тя направи грешка. Тя поиска да влезе в историята, изричайки следната фраза: „Аз не искам нови стени в Европа!“. На нея ѝ се стори, че Унгария издига стена срещу мигрантите и че тя е призвана да разруши тази стена. Меркел искаше именно по този начин да влезе в историята. И направи огромна грешка. Тя мислеше, че ще бъде носена на ръце, считаше, че нейната гледна точка ще бъде популярна в Европа, но се оказа, че не е така. Най-после тя разбра това, че няма да влезе в историята красиво“. Тръмп се опитва да разруши основите, на които е поставена западната система и трансатлантическата солидарност, смята още Александър Рар и обясни: „Той директно говори, че не знае дали ЕС ще оцелее, дали НАТО ще продължи да съществува. Той каза, че може би Крим ще бъде признат, че принадлежи на Русия. Доналд Тръмп е изключително неординарен човек. И неговата политика променя западния свят. Старите съюзници като Меркел и  се чудят какво става, но в страни като Италия, Полша и дори Великобритания много скоро ще се появят нови съюзници на САЩ, тоест съюзници на новата политика на САЩ. Може да се каже, че политиката на Тръмп разделя Европа. Той е симпатичен на много хора и те го подкрепят. Вече не съществува онова единно съюзничество на Запад, което познаваме“. Според него на Америка вече не ѝ е нужен този стар Запад, който досега съществуваше: „За да останат в Европа, САЩ трябва да ограничават влиянието на своя съперник Русия така, че всъщност най-голямата по територия страна в Европа да не бъде в Европа. Затова САЩ винаги много остро се обявяват срещу концепциите на Германия и Франция за някаква нова източна политика. Според Германия и Франция Европа не бива да е срещу Русия, а трябва да бъде заедно с Русия. Докато Америка винаги настоява за една Европа без Русия. И за съжаление в това отношение Америка се поддържа от почти всички източноевропейски страни. Аз мисля, че това е огромно заблуждение на източноевропейските елити, че Европа би могла да бъде срещу Русия. Сега нещата са такива и Америка в съюз с източноевропейците строи своята Европа, в която няма място за Русия. В резултат виждаме, че Русия се ориентира към Китай, Индия, Турция. Европейският съюз може да оцелее, само ако се превърне в съюз, ориентиран към икономиката, съюз, в който реалните интереси доминират над фиксацията върху либералните ценности, а икономическите въпроси стоят над идеите за създаването на съединени европейски щати. Народите на Европа вече не искат това“.", "date": "2018.07.26", "title": "Александър Рар: Мигрантите са най-голямата опасност за стабилността на Европа"}
{"url": "http://www.classa.bg/%D1%81%D0%B2%D1%8F%D1%82/item/384489-%D0%B5%D0%B2%D1%80%D0%BE%D0%BF%D0%B0-%D0%B4%D0%BD%D0%B5%D1%81,-%D1%87%D0%B5%D1%81%D1%82%D0%B8%D1%82%D0%B0-%D1%82%D0%BE%D0%BB%D0%B5%D1%80%D0%B0%D0%BD%D1%82%D0%BD%D0%BE%D1%81%D1%82-%C2%AB%D0%B7%D0%B0%D0%B1%D1%80%D0%B0%D0%BD%D0%B5%D0%BD%D0%BE-%D0%B7%D0%B0-%D0%B1%D0%B5%D0%BB%D0%B8%C2%BB-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D1%80%D0%B5%D1%81%D1%82%D0%BE%D1%80%D0%B0%D0%BD%D1%82%D0%B8-%D0%B2-%D0%BF%D0%B0%D1%80%D0%B8%D0%B6", "text": "В някога романтичния Париж се появиха нови ресторанти, които обаче не привличат с романтика. Криворазбраната толерантност вече дава своите плодове. Новият хит заведения в столицата на Франция носят страшно послание. Надписи «Забранено за бели» привличат мигрантите, които са се установили във Франция.     Както съобщава френското издание Le monde, става въпрос основно за заведения, разположени в гета и места гъсто населени с мигранти.   Според собствениците на такива заведения, така пришълците прекарвали повече време в приятна за себе си обстановка, без да изпитват неудобството от местното население.   Подмяната на понятия, бавно, но сигурно превръща Европа в гето, но всички от ЕС не се уморяват да повтарят мантрите за «мултикултурализъм», «толерантност», «демокрация».   За да не забравяме доколко ситуацията излиза извън контрол, нежно ще напомним, как по-рано в онзи някога романтичен Париж за първи път бяха забранени масовите мероприятия на Рождество Христово, за да не се оскърбяват чувствата на мюсюлманите.", "date": "2018.07.26", "title": "Европа днес, честита толерантност: «Забранено за бели» европейски ресторанти в Париж"}
{"url": "http://www.classa.bg/%D1%81%D0%B2%D1%8F%D1%82/item/384490-%D1%81%D0%BB%D0%B5%D0%B4%D0%B2%D0%B0%D1%89%D0%B0%D1%82%D0%B0-%D0%BB%D0%B8%D1%87%D0%BD%D0%B0-%D1%81%D1%80%D0%B5%D1%89%D0%B0-%D0%BC%D0%B5%D0%B6%D0%B4%D1%83-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%B8-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BF%D1%83%D1%82%D0%B8%D0%BD-%D0%BD%D1%8F%D0%BC%D0%B0-%D0%B4%D0%B0-%D1%81%D0%B5-%D0%BF%D1%80%D0%BE%D0%B2%D0%B5%D0%B4%D0%B5-%D0%BF%D1%80%D0%B5%D0%B4-2018-%D0%B3%D0%BE%D0%B4%D0%B8%D0%BD%D0%B0", "text": "Такава ще се насрочи след края на разследването на специалния прокурор Робърт Мюлер около предполагаемата руска намеса на президентските избори в САЩ през 2016 година., предава АФП. „Президентът смята, че следващата  трябва да се състои, след като ловът на вещици приключи, затова решихме, че ще се проведе през следващата година“, заяви каза съветникът по национална сигурност в Белия дом Джон Болтън. Прокурорът, който разследва евентуално тайно споразумение между Москва и екипа на предизборната кампанията на Тръмп за президентските избори през 2016 г., никога не е посочвал график за края на разследванията", "date": "2018.07.26", "title": "Следващата лична среща между Доналд Тръмп и Владимир Путин няма да се проведе пред 2018 година"}
{"url": "http://www.classa.bg/%D1%81%D0%B2%D1%8F%D1%82/item/384482-%D1%84%D0%B0%D0%BB%D1%88%D0%B8%D1%84%D0%B8%D1%86%D0%B8%D1%80%D0%B0%D1%82-%D0%BB%D0%B8-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8%D1%82%D0%B5", "text": "Не, не са бежанците и миграцията. Други две теми тревожат най-много германците. Защо тогава медиите и политиците обръщат толкова голямо внимание на т.нар. бежанска криза?               Германците се тревожат най-вече от две неща: опасността от бедност на старини и липсата на финансово достъпни жилища в големите градове. Това сочат резултатите от едно изследване на реномирания институт \"Емнид\". Участниците в допитването е трябвало да изберат от списък с 20 предложения онази политическа тема, която ги притеснява най-много. Бедността и жилищата са на първо и второ място. А бежанците и миграцията заемат едва 13-та позиция. Тези резултати би трябвало да накарат журналистите и политиците в Германия да се замислят.   Всъщност още преди изборите за Бундестаг редица мои колеги смятаха, че медиите обръщат прекалено голямо внимание на партията \"Алтернатива за Германия\", чиято главна тема е тъкмо миграцията. Журналистът Луц Кинкел, чийто документален филм по темата получи много похвали, казва в тази връзка следното: \"\"Алтернатива за Германия\" е партията, която се движи малко над 10-те процента, а ние информираме за нея сякаш събира 40% от гласовете\".   А аз самият? Дали съм прекалил?   Ето защо реших да анализирам и своите собствени публикации. Дали наистина съм бил балансиран? Проверих последните си 100 статии и установих, че дори ако не броим съседни теми като тероризъм и престъпност, 28 от моите публикации се занимават с миграцията, политическото убежище и \"Алтернатива за Германия\". И това не е изненада.   Друго проучване показва, че откакто през 2015 година в страната пристигнаха близо милион бежанци, водещите германски медии са публикували до 17 статии дневно, свързани с така наречената \"бежанска криза\". Броят на търсещите убежище междувременно спадна от 800 000 на 200 000 годишно, но броят на публикациите намалява много по-бавно.   Нима излиза, че ние захранваме публиката с информации, които тя изобщо не иска? Че фалшифицираме политическия дневен ред? Демоскопите и политиците отговарят на този въпрос така: И да, и не. Торстен Шнайдер-Хаазе от \"Емнид\" потвърждава, че за средностатистическия германец миграцията изобщо не е главната грижа. Но тя може много лесно да бъде оплетена с други теми, например размера на пенсиите и високите наеми. \"Може, примерно, да се зададе въпросът: Кой е виновен за високите наеми? И тогава част от анкетираните положително ще се замислят за ролята на пришълците\", казва Шнайдер-Хаазе.   Едно друго допитване от тази седмица, на института \"Аленсбах\", потвърждава предположението на социолога от \"Емнид\". На въпроса дали се безпокоят от притока на бежанци 47% отговарят, че \"много се безпокоят\", а 37% казват, че се безпокоят, но малко.   Как медиите налагат \"важните\" теми   Според специалистката по медиите Паула Дил от университета в Билефелд, журналистите и политиците обръщат неадекватно голямо внимание на теми, свързани с мюсюлманите, бежанците и интеграцията. \"Когато всички медии се занимават с тези теми, те се налагат. Стават важни, независимо от това дали са толкова релевантни в потока от новини\", казва тя. С други думи: непрекъснатото медийно внимание може да превърне една второстепенна тема в супер важна.   Паула Дил смята още, че понякога журналистите неволно подпомагат десните популисти, защото и двете групи следват отчасти сходни принципи. И едните, и другите се опитват просто да обясняват комплексни процеси. И едните, и другите разказват истории, които са персонализирани и натоварени с много емоции. Противниците на миграцията и журналистите често попадат в опасно съседство и поради още една причина. Журналистиката много се промени, и то не само като начин на писане и като форми, но и като темпо. Заглавията, например, се подбират най-вече с оглед на интернет-търсачките - по възможност с повече популярни думи в началото. Твърди се, че за да бъде прочетена една статия, най-важни са първите 56 знака от заглавието и първите 156 знака от въведението. И всичко това трябва да става много бързо.   Сякаш Германия няма други проблеми   Освен \"Алтернатива за Германия\" в Бундестага са представени още три опозиционни партии: Либералите, Зелените и Левицата. Те са разгневени от факта, че \"Алтернатива за Германия\" е завоювала политическия дневен ред и се оплакват, че всички други проблеми в Германия сякаш остават в сянката на миграцията и политическото убежище. Лидерът на Левите Бернд Риксингер го формулира така: \"Бежанците и \"Алтернатива за Германия\" вече от лятото на 2015 година са превзели медийната и политическата дискусия и изтласкват всичко останало в периферията. Междувременно в Германия и в Европа пристигат много по-малко бежанци, но това сякаш няма значение. Така възниква изкривена картина, която няма нищо общо с действителността.\"   Повечето журналисти смятат същото. Но може би на нашата гилдия ѝ трябва повече самокритичност и повече усет за ефекта от това, което пишем? Мнозинството германски медии искрено се стремят да представят максимално диференцирана картина на обществото, за което информират - въпреки огромния натиск да имат повече потребители. И все пак журналистите трябва да сторят нещо повече, а не просто да карат по инерция.", "date": "2018.07.26", "title": "Фалшифицират ли журналистите"}
{"url": "http://www.classa.bg/%D1%81%D0%B2%D1%8F%D1%82/item/384483-%D0%BA%D0%B0%D0%BA-%D0%B0%D0%BC%D0%B5%D1%80%D0%B8%D0%BA%D0%B0-%D1%81%D0%B8-%D0%B2%D0%BA%D0%B0%D1%80%D0%B0-%D0%B0%D0%B2%D1%82%D0%BE%D0%B3%D0%BE%D0%BB", "text": "Само до следващото лято в САЩ ще бъдат закрити 700 000 работни места, прогнозират експерти. Щетите от търговската политика на Доналд Тръмп ще бъдат по-големи от обещаните ползи. И Иванка  Тръмп може да пострада.   И Иванка Тръмп скоро може да пострада от търговската политика на баща си. Причината: американският президент възнамерява да въведе от септември нататък наказателни мита от 10% и върху внасяните от Китай дамски чанти и дрехи. А за президентската дъщеря това би било фатално. Защото тя изгради своята собствена модна фирма точно с тези продукти. И днес голяма част от стоките, предлагани от нейната компания, се изработват в Китай. Протекционисткият курс на Доналд Тръмп вече провокира търговските партньори на САЩ да въведат ответни мита. Срещу тези мита пък сега Америка на свой ред внася оплакване в Световната търговска организация. \"Конфликтът ескалира, търговската война вече е започнала\", смята Дейвид Котък от консултантската фирма \"Cumberland Advisors\". Американски фирми вече срещат трудности В предизборната си кампания Тръмп обеща да подпомогне някои от закъсалите браншове на американската индустрия. Според него, те са жертви на нечестни търговски практики. Само че вместо помощ някои американски фирми вече усещат отрицателните последици от търговската политика на Тръмп. \"При глобализираната икономика в търговската война няма печеливши\", посочва в тази връзка Котък. Засегнати - при това двойно - са главно мултинационални концерни с международни разпространителски вериги. Техните продукти в чужбина се оскъпяват поради ответните мита и се търсят по-слабо в сравнение с продуктите на местните производители. Засегнати от митата са вече уискито, дънките и мотоциклетите на американските производители в ЕС. И Канада въведе от 1 юли мита върху вносните стоки на обща стойност 16,6 милиарда щатски долара. Наред със стоманата и алуминиума от САЩ те оскъпиха и стоки като кафето. Само в Китай засегнатите американски продукти са 545, между които соя, царевица и автомобили. По този начин един автомобил Tesla например в Китай би струвал с около 20 000 долара повече. Същевременно за американските фирми нарастват и производствените разходи. Суровини като стомана и алуминий досега бяха предимно внасяни от чужбина. \"В много случаи разходите са за сметка на търговците и потребителите\", пояснява Дейвид Котък. Засегнати са емблематични американски фирми като производителя на хранителни продукти Campbell Soup и производителите на напитки като Coca Cola и MillerCoors. Самите производители предупреждават за отрицателните последици. Просто няма достатъчно американски алуминий, който да покрие търсенето за производството на алуминиеви кутийки за напитки, написа в Туитър производителят на бира MillerCoors. Според него, в крайна сметка от порочната политика на наказателните мита ще пострадат американските работници и потребители. Щетите - повече от ползите? В дългосрочен план Тръмп ще навреди по този начин на американската икономика, предупреждават икономистите. Фирмата за финансови анализи Moody Analytics неотдавна изчисли, че още до следващото лято ще бъдат закрити 700 000 работни места. Икономическият растеж ще спадне, а покрай растящите потребителски цени инфлацията ще се засили. \"Последиците ще си проличат най-рано през следващите три до девет месеца\", смята Котък. Предупреждения идват също от политическите и икономическите среди. Една от най-големите лобистки групи във Вашингтон - Business Roundtable - предпуреди преди няколко седмици, че търговската политика на Белия дом ще \"саботира\" съживителното въздействие на данъчната реформа. Председателят на лобистката група Джейми Даймън заяви пред журналисти следното: \"Щетите, нанесени от митата, ще са по-големи от ползите.\" Досега обаче малко фирми се осмеляват открито да изразят мнението си. \"Страхът да не би да си навлекат гнева на Тръмп е голям\", обяснява Дейвид Котък. Ето защо повечето американски фирми се опитват задкулисно да избегнат последиците от митата, засягащи бизнеса им. Над 26 000 фирми са подали молби в американското министерство на търговията да бъдат изключени от митата върху вносни суровини. Правителството беше принудено да признае, че е затруднено да обработи толкова много молби. \"Досега са разгледани едва 98\", посочи търговският министър Уилбър Рос в края на юни. Междувременно, по данни на неговото министерство, до 20 юли са били одобрени 267 молби, а 452 са били отхвърлени. Фирмите се намират в сива зона, от която не знаят дали някога въобще ще успеят да излязат, посочва демократът Рон Уайдън, член на финансовия комитет на Сената. Според него, от всичко това ще пострадат най-вече по-малките фирми, които не могат да си позволят адвокат. Но дори и да могат, повечето от молбите и бездруго ще бъдат отхвърлени, казва той. \"Свидетели сме на абсолютен хаос и липса на компетентност\", казва демократката от щата Мисури Клеър Маккаскил. Според нея, решенията за това коя американска фирма печели и коя губи се взимат абсолютно произволно.", "date": "2018.07.26", "title": "Как Америка си вкара автогол"}
{"url": "http://www.classa.bg/%D1%81%D0%B2%D1%8F%D1%82/item/384484-%D0%BE%D0%B3%D0%BD%D0%B5%D0%BD%D0%B8%D1%8F%D1%82-%D0%B0%D0%B4-%D0%B2-%D0%B3%D1%8A%D1%80%D1%86%D0%B8%D1%8F", "text": "Цяла Гърция е в шок: опустошителните горски пожари отнеха живота на най-малко 79 души. Медиите говорят за \"истински апокалипсис\". Нашият кореспондент в Атина Янис Пападимитриу обобщава настроенията:             В началото на тази седмица в курорта Рафина на североизток от Атина все още цари идилична атмосфера: семейства се припичат на плажа, млади двойки се наслаждават на чаша кафе под лъчите на слънцето, селските спопани работят на нивите си. Но изведнъж пламва страшен пожар, разпространява се с невиждана бързина поради силния вятър, ситуацията бързо излиза извън контрол. На плажа или на път към него хиляди хора се оказват заклещени в огнен обръч. Не всички успяват да се гмурнат във водата или да побягнат към Атина. По същото време пожарната се опитва да овладее огнената стихия в Кинета на запад Атина и затова не е в състояние веднага да мобилизира сили за Рафина.   Във вторник сутринта правителственият говорител Димитрис Цанакопулос съобщава, че са загинали най-малко 50 души. Днес вече се говори за поне 79 жертви. Над 150 души, сред които и много деца, са ранени или имат тежки изгаряния. Никой не знае точния брой на безследно изчезналите.   \"Боим се, че ще намерим още жертви\"   \"От вторник насам 150 експерти на съответните министерства обикалят града и правят експертизи на всички пострадали сгради. Боим се, че в много от постройките ще намерим още жертви, най-вероятно възрастни хора, които не са успели да избягат навреме\", казва Мирон Цакиракис от градската управа в Рафина. Освен това в региона се трудят много сезонни работници от Азия, които по всяка вероятност изобщо не са били регистрирани от властите.   \"Истински апокалипсис\", написа излизащият в Атина вестник \"Та Неа\". А пред телевизия \"Алфа\" млад мъж разказва, че просто не може да повярва на късмета си: \"Плъмъците ме застигнаха близо до пристанището. Изпаднах в паника, не знаех какво да правя и просто скочих във водата. За щастие по някое време дойде една спасителна лодка\", споделя мъжът.   Разруха и ужас след огнената стихия край Атина   По нареждане на министър-председателя Алексис Ципрас от вторник в Гърция е обявен тридневен траур. \"Нищо и никого няма да забравим, ще дойде време за обстоен анализ на случилото се, но сега не е моментът за политически спорове. Важно е да се мобилизираме и да се борим заедно\", заяви Ципрас в телевизионно обръщение, излъчено във вторник. С други думи: поне за момента да не мислим за пропуските и грешките на властите, защото това само ще попречи на и бездруго тежката работа на пожарникарите и спасителите. Повечето гърци точно това и правят - защото все още са в шок от измеренията на катастрофата, а и защото смятат, че към този момент критиките към властта биха се възприели като липса на уважение към жертвите. Дори лидерът на консервативната опозиция Кириакос Мицотакис, основният опонент на левия премиер Ципрас, обяви от Рафина, че в Гърция е ударил часът на солидарността и единството.   Въпреки това се чуват и критични коментари: \"Разбира се, че не можем да очакваме чудеса, но би следвало да сме по-добре подготвени. Би следвало да разполагаме с разумен план за най-лошия случай. А такъв план очевидно няма, за което говори големият брой на жертвите\", пише атинският новинарски портал In.Gr.   В същото време гърците залагат на личната инициатива. Във Фейсбук хора от региона на Рафина предлагат помощ и подслон на пострадалите. Други пък се грижат за ранените домашни животни, а местните власти и редица неправителствени организации набират дарения и доброволци. Помощ предлагат и чуждестранни лидери, сред които турският президент Ердоган.   \"Това е направо престъпно!\"   Да, критиките към властите може и да са оправдани, но недоумение поражда и поведението на мнозина обикновени гърци. Например шофьорите, които в паническото си бягство от Кинета задръстиха аварийната лента на магистралата към Атина и така затрудниха придвижването на пожарните коли. \"Това е направо престъпно, как може такова нещо! Пожарникарите отиват да спасяват твоя дом, а ти им пречиш\", възмущава се популярен гръцки автомобилен състезател в интервю за телевизия \"Скай\". Гръцките медии съобщават, че полицията се е намесвала на няколко пъти, за да освободи аварийната лента на магистралата към Атина. Глоби за безсъвестните шофьори не е имало...", "date": "2018.07.26", "title": "Огненият ад в Гърция"}
{"url": "http://www.classa.bg/%D1%81%D0%B2%D1%8F%D1%82/item/384485-%D0%B5%D0%B4%D0%BD%D0%B0-%D0%BE%D1%82-%D0%BD%D0%B0%D0%B9-%D0%BC%D0%BE%D0%B3%D1%8A%D1%89%D0%B8%D1%82%D0%B5-%D1%81%D0%B8%D0%BB%D0%B8-%D0%B2-%D1%81%D0%B2%D0%B5%D1%82%D0%B0-%D1%87%D0%BE%D0%B2%D0%B5%D1%88%D0%BA%D0%B0%D1%82%D0%B0-%D0%B3%D0%BB%D1%83%D0%BF%D0%BE%D1%81%D1%82", "text": "Могъществото на глупостта   А сега се пригответе за едно друго изречение, което навярно никога не сте чували. Произнася го израелският историк Ювал Ноа Харари, автор на два световни бестселъра: „Сапиенс\" и „Хомо Деус\".   „Историята\", казва Харари, „ни учи на нещо много важно: никога не бива да подценяваме глупостта на хората. Това е една от най-могъщите сили в света.\"   И още един цитат, който се приписва на Алберт Айнщайн: „Две неща са безгранични: Вселената и човешката глупост. Но за Вселената не съм съвсем сигурен\".   Тъкмо поради могъществото на глупостта, казва Харари, никога не можеш да разчиташ на хората, а понякога и на техните лидери, че ще бъде извършено именно онова, което е най-добро за човечеството. Може и да го извършат, но това ще бъде просто щастливо стечение на обстоятелствата.   Най-големите проблеми на човечеството   Особено във времена, когато по цял свят политически лидери се кълнат, че ще възстановят добрите стари времена и в рамките на своите граници ще решат проблемите и ще успокоят страховете на хората, трябва много внимателно да се вслушаме в думите на историка: „Нашите най-големи проблеми днес са глобални: ядрените оръжия, климатичните промени и технологичното земетресение. Тези проблеми могат да се решат единствено на глобално равнище. Те не могат да бъдат решени на национално равнище. А популистките лидери продават на хората носталгични фантазии за миналото, вместо истински визии за бъдещето\".", "date": "2018.07.26", "title": "Една от най-могъщите сили в света: човешката глупост"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/384481-%D0%BD%D0%B0%D0%B9-%D0%BD%D0%BE%D0%B2%D0%B0%D1%82%D0%B0-%D0%BA%D0%BE%D0%BC%D0%B8%D1%87%D0%BD%D0%B0-%D1%81%D0%B8%D1%82%D1%83%D0%B0%D1%86%D0%B8%D1%8F-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Добре дошли в най-новата комична ситуация в България. Този път става дума за министър, който май е тръгнал да пише закон срещу самия себе си. Каракачанов обяви война на нещо,  което сам разпространява: фалшивите новини.             Новината дойде вчера: министърът на отбраната Красимир Каракачанов се е заел да пише закон срещу фалшивите новини. Подразнили го няколко бомбастични заглавия с невярно съдържание и решил, че това са измами, които са в състояние да засегнат националната сигурност. Затова предприел две действия: първо сезирал ДАНС, която да провери кой пуска неверните слухове, а после се заел и с писане на закон срещу фалшивите новини.   Какво комично има тук ли? Ами вижте автора на тази инициатива: Красимир Карачаканов е разпространител на фалшиви новини, а не потърпевш от тяхното наличие. В края на миналата година тъкмо той лансира лъжата, че т.нар. Истанбулска конвенция легализирала някакъв \"трети пол\". Твърдение, което имаше сериозни последици, тъй като отприщи поток от над 7300 публикации за два месеца. Голяма част от статиите се позоваваха на фалшивата новина, разпространена от министъра, за да дискредитират международния документ.   Все още не знаем как ще изглежда бъдещият закон на Каракачанов, но едно е сигурно: ако той наистина ще криминализира разпространителите на фалшиви новини, поне е ясно откъде ще трябва да си започне приложението. \"Закон, който да регулира съдържанието\". Какво означава това?   А сега по-сериозно - защо е нужен специален закон срещу измамите в пресата, след като предпазните мерки по този въпрос отдавна са взети? Лъжата, клеветата, обидата, моралните и материални щети, нанесени от дадена публикация - всичко това е достатъчно подробно описано в българското законодателство и се прилага както към печатните медии, така и към тези, които съществуват само онлайн.   Всичко останало, което засяга пресата, е въпрос на саморегулация и пазар - две територии, в които наистина има дефицити, но нито един от тях не може да се запълни чрез нещо като закон срещу фалшивите новини. Например: един пазар, който не е превзет от монополист на дистрибуцията, сам по себе си би ограничил измамите. Би ги ограничило и организирането на журналистиката в професионална гилдия - такава, която да не допуска фалшификатът да минава за оригинал. Но тези мерки нямат нищо общо с намеренията на един и без това проблематичен министър.     Каракачанов предупреждава, че не иска да въвежда цензура, а само да изработи \"закон, който да регулира съдържанието на материалите в интернет пространството, които (...) не попадат под контрола на нито една институция\". Как се казваше онова явление, при което правителството регулира медийното съдържание? Не беше демокрация май.   Странджанският микроскандал   Що се отнася до конкретния повод, предизвикал инициативата на военния министър, той беше уж свързан със събитията в Странджа, но всъщност не съвсем. Каракачанов се оказа разтревожен не от това, че сред животните има чума, която ред издания омаловажиха; не и от това, че хората са в паника, защото никой не им е обяснил защо трябва да се умъртвят животните; дори не от това, че огромен брой българи демонстрират недоверие към решенията на администрацията.   Не, Каракачанов се оказа засегнат от един микроскандал, вплетен в цялата история - публикацията, според която правителството нарочно обезлюдявало Странджа, за да я засели с бежанци. Конспиративна теория, която Каракачанов сравни с опасност за националната сигурност, макар че точно в Странджа няма кой да я вземе насериозно - местните жители знаят много добре колко драматично е спаднал потокът на хората, пресичащи нелегално границата. Знаят също така, че разположените наблизо бежански центрове са почти празни. Да не говорим, че страхът от бежанците е по-слабо изразен в граничните райони, какъвто е странджанският. Хората там се нуждаят не от успокоение, че ще живеят без чужденци, а от информация защо се налага да умъртвяват животните им. Нищо общо с приоритетите на един министър, който очевидно е притеснен, че може да го обвинят в заселване на бежанци, но някак нехае за това, че се сдобива с ореол на държавен цензор.", "date": "2018.07.26", "title": "Най-новата комична ситуация в България"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384476-%D0%BA%D1%80%D0%B0%D1%81%D0%B8%D0%B2%D0%B0%D1%82%D0%B0-%D0%B8%D0%BD%D0%B5%D1%81-%D0%BE%D1%82%D0%BA%D0%B0%D0%B7%D0%B0-%D1%81%D0%B5%D0%BA%D1%81", "text": "Бургазлийката Инес бе жестоко пребита, след като не обърна внимание на свалките на бургаски батка. Жестокото нападение тя описа сама в социалните мрежи. Красавицата е с разбит нос и челюст, пише Флагман бг. Вижте разказа й без редакторска намеса: \"Такаааааа.. Започвам този пост, уточнявайки, че снимките са направени, след като спрях кървенето от носа и позачистих лицето и ръцете си.      Просто във въпросния момент не мислех как да снимам случващото ми се, а как да се приведа в нормален вид. Утре чакам да съм и синя под окото. Продължавам с едно обръщение. Към всички вас \"биячи\", \"свалячи\", \"ебачи\" или там за каквито се имате, не ми пука. Дошъл нашия бургазлия (или софиянец, мароканец, селянин, гражданин, навсякъде се намира от този типичен вид), или както казаха заобикалящите го - \"бургаски батка\", и решил, че цяла вечер може да ми досажда, да ме подпипва, дърпа, говори и тн. Докато накрая не ми писна да го отбягвам учтиво и го бутнах.      Него и протягащата му се по крака ми ръка. Но явно това не му хареса. И реши, че трябва да ме бутне, да падна, и да ми набие не един, не два, а три шамара. При което, разбира се, аз се обръщам и отвръщам. Да речем, че се имам за мъжко момиче, което не допуска подобно отношение.. най-малко от \"мъж\". При което той отново ме удря и ми разбива носа. Вече не съм в състояние да му отвърна, може би заради скромните ми 50 килограма, или може би просто защото ми тече кръв от носа. Следователно отивам до тоалетната да се опитам да се оправя.      Съжалявам, че не снимах преди да се избърша и да спра кръвта от носа си. Но както и да е. Подробности. Връщам се, при което буквално ме напада момиче, представящо се за негова ЖЕНА, с думите \"кааааак така съм могла да си позволявам аз да го бутам и да го удрям\" и съответно ме хваща за косата и се опитва също да ме удари.      Та в този въпросен момент изникват няколко въпроса в главата ми. \"КОЯ в случая си ТИ и защо така непоколебимо защитаваш \"мъжа\", който цяла вечер се сваля на мен и приятелките ми?!\" и съответно \"Къде ви е въпросната охрана?\".    Но това, отново, са подробности. Произволен \"батка\" ме изкарва навън, опитвайки се да разтърве МЕН и големия МЪЖ с ЖЕНА МУ. Спорът не спира, въпросният мъж, батка, мачо продължава през хората да се опитва да ме удари за незнайно кой път. А до мен стои негов приятел и ми казва, цитирам, \"Как може да си мислиш, че можеш да си позволиш да се заядеш на бургаски батка?\" Да се смея ли? Да плача ли? ПИТАМ ВИ АЗ, мили ми \"МЪЖЕ\", ЧЕСТ ЛИ ВИ ПРАВИ ТОВА? Егото ли ви гали, гордостта ли? А ти, \"бургаски батка\", както те нарече учудващо възпитаният ти приятел, бъди сигурен, че няма да спиш спокойно. Днес съм аз, утре друга, която не ти е обърнала внимание.    После въпросната ти \"жена\", после детето ти.. Поздравления, ти си един истински мъж! А сега можеш спокойно да се обесиш. Лека вечер или по-скоро добро утро вече.. И не, нямам нужда от споделяния, съчувствие, съжаление или подкрепа. Просто да си знаете какви мъже сте. Поздравления.\"", "date": "2018.07.26", "title": "Красивата Инес отказа секс"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384477-%D1%81%D1%82%D1%80%D0%B0%D1%85%D0%BE%D1%82%D0%BD%D0%B0-%D0%B8-%D0%BD%D0%B0-49", "text": "Преди ден Дженифър Лопес навърши 49 г. Известната изпълнителка и актриса отпразнува рождения ден на Бахамите с най-любимите си хора. Облечена с бански в черно и бяло Джей Ло показа перфектна форма. Това пише vesti.bg, позовавайки се на People. В компанията на семейството и приятелите си и своята половинка - бейзболистът Алекс Родригес, Джей Ло вдига наздравица с бутилка шампанско по случай повода.      Едно от най-милите пожелания, които изпълнителката на хита El Anillo получи, определено е това от нейния любим. В Инстаграм той благодари на Джей Ло за грижите и вниманието, с които обсипва близките си 365 дни в годината и заяви, че се надява тя да получава любовта, която заслужава. Дженифър Лопес и Алекс Родригес са заедно от април 2017 г. Певицата има две деца - близнаците Ема и Макс от бившия си съпруг Марк Антъни. Двамата се разделиха през 2011 г. През 2012 г. Джей Ло започна да се среща с танцьора Каспър Смарт. Две години по-късно връзката им приключи. Бившият бейзболист е баща на две дъщери, които обожават Лопес.", "date": "2018.07.26", "title": "Страхотна и на 49!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384478-%D0%B4%D0%B2%D0%B0%D0%BC%D0%B0-%D0%BE%D1%82%D0%B8%D0%B4%D0%BE%D1%85%D0%B0-%D0%BD%D0%B0-%D0%B3%D0%BE%D1%81%D1%82%D0%B8-%D0%B8", "text": "Следователи от руския град Волжск заведоха наказателно дело срещу 24-годишен местен мъж и 18-годишния му приятел. Двамата мъже групово изнасилиха жена и й отправиха смъртни заплахи. Според следователите нападнатата била тяхна съседка. Това съобщават световни медии. Вечерта на 19 юли младежите пиели в дома на двама съпрузи, които живеели в същата сграда. \"В процеса на пиене младите гости решили да влязат в интимен контакт с хазяйката, съобщиха на съучредителя.      Въз основа на това започнал конфликт между тях и нейния съпруг. Двамата младежи успели да надвият домакина и му нанесли множество удари по главата, от което той загубил съзнание\", се казва в доклада на полицията. След това нападателите изнасилили 45-годишната жена един по един. Когато съпругът й дошъл в съзнание, той съобщил за инцидента в полицията. Правоприлагащите задържали един от извършителите на мястото на престъплението, а вторият - близо до него.", "date": "2018.07.26", "title": "Двама отидоха на гости и..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384479-%D0%BD%D1%8F%D0%BC%D0%B0-%D0%B4%D0%B0-%D0%BF%D0%BE%D0%B2%D1%8F%D1%80%D0%B2%D0%B0%D1%82%D0%B5-%D0%BA%D0%B0%D0%BA%D0%B2%D0%BE-%D0%BD%D0%B0%D0%BF%D1%80%D0%B0%D0%B2%D0%B8-%D0%BA%D1%80%D0%B0%D1%81%D0%B8%D0%B2%D0%B0-%D1%81%D1%82%D1%83%D0%B4%D0%B5%D0%BD%D1%82%D0%BA%D0%B0-%D0%B7%D0%B0-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD%D0%B5%D1%86", "text": "Студентката Елин Ерсон е запазила място в същия самолет, с който е трябвало да отлети и афганистанецът. Тя е отказала да заеме мястото си, докато той не бъде свален от машината. Когато стюардесите са накарали всички да заемат местата си, Елин е останала права и включила камерата на телефона си. Чрез нея е предавала на живо във Facebook всичко, което се случва наоколо. Реакциите на повечето хора в мрежата са положителни и в нейна защита, но все пак някои я обвиняват, че просто парадира и се самоизтъква.      От понеделник досега видеото е споделяно от мнозина и вече е гледано почти 2 млн. пъти. На него се вижда как Елин Ерсон обяснява на пасажерите, както и на всички зрители във Facebook, че не е съгласна с шведската политика по отношение на депортирането, която определя Афганистан за безопасна страна; и изпраща обратно онези, на които е отказано убежище.      Елин Ерсон обяснява, че Афганистан е страна, в която човекът „най-вероятно ще бъде убит\" и допълва, че „прави, каквото може, за да спаси човешки живот\". Тя пояснява: „Докато има и един пътник, който стои прав, пилотът не може да излети. Искам само да спра депортацията и след това ще се съобразя с правилата тук\". Във видеото се вижда как първоначално екипажът, както и няколко други пътници, се опитват да я накара да седне и да спре да снима. Докато тя продължава да стои, няколко други пасажери също се изправят – едни в нейна подкрепа, други – за да видят какво става. Накрая тя и 52-годишният афганистанец са били свалени от самолета.      Според местните медии, бежанецът най-вероятно ще бъде депортиран все пак на по-късен етап, а активистката ще бъде обект на юридическо преследване – пасажерите са длъжни да се подчиняват на заповедите на капитана. Това се случва на фона на голяма полемика относно депортацията в Европа. През последните години континентът е доста „наводняван\" от мигранти от Африка, Близкия Изток и Афганистан, които търсят убежище. Лодките, превозващи хора през Средиземно море, срещат все по-голям отпор и им е все по-трудно да намират пристанище, на което да акостират. По-рано този месец вътрешният министър на Германия беше сериозно критикуван, след като си направи шега, че за неговия 69-и рожден ден са били депортирани 69 афганистанци. Един от тях по-късно се самоуби.", "date": "2018.07.26", "title": "Няма да повярвате какво направи красива студентка за афганистанец"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384480-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-26-%D1%8E%D0%BB%D0%B8", "text": "ОВЕН ( 21 март - 20 април ) Днес, може да постигнете успех в търговските сделки. Само не се опитвайте да направите всичко наведнъж, иначе грешките ще бъдат много тежки. В областта на любовта, ще трябва да вземете решение за себе си и избраника. Но бъдете емоционално сдържани и разсъждавайте спокойно. Ако планирате пътуване, то ще бъде незабравимо. ТЕЛЕЦ ( 21 април - 21 май )  Възможен е успех в различни области на знанието. Ако имате опит, споделете го с колеги. В никакъв случай не трябва да мързелувате, а да действате със сила и ентусиазъм. Физическата ви активност, може да не бъде на нужното ниво. Особено, ако не се чувствате добре по отношение на здравето. Пазете се от настинки. БЛИЗНАЦИ ( 22 май - 21 Юни ) Очакват ви академични постижения, професионално развитие и много нова информация. Ако сте упорити, ще се справите успешно с изпитите, които ще ви предостави съдбата. Има шанс да си намерите работа, която в бъдеще ще донесе много перспективи. Семейните, трябва да изключат егоизма и да станат по-меки в общуването с близките.   РАК ( 22 юни - 23 юли ) Трябва да бъдете по-амбициозни, ако въпросът касае нова позиция. Никой няма да ви съди, само ще увеличите авторитета си милион пъти. От опасни моменти, свързани със закона, ще ви избави близък приятел. Но ако продължите да се държите грубо и действате необмислено, ще имате проблеми. Между другото и финансови. ЛЪВ ( 24 юли - 23 август ) Ще ви забележат важни в обществото хора, но за това трябва да се събудите по-рано и да се отправите да търсите перспективи. Опитайте се, да бъдете на такива места, където може да научите нещо ново и да направите полезни запознанства. Възможни са малки кражби и измами. Така че, трябва непрекъснато да сте внимателни и да държите портфейла си под око. ДЕВА ( 24-ти август - 23 септември ) Може спокойно да смените професията си, да преминете от думи към действия, вместо да чакате подходящото време. В противен случай, ще останете без изгодни предложения и финансови ползи. Не спорете с тези, които са по-възрастни и по-мъдри от вас. Вечерта, ще трябва да се грижите за близките си, повече, отколкото за себе си. Но това е благородна кауза. ВЕЗНИ( 24 септември - 23 октомври) Трябва да работите усилено, за да постигнете нещо значително. Ако в любов вече сте готови да действате, не слушайте никого, а решете всичко сами. Разширявайки границите на вашият опит и знания, ще може да откриете в себе си много нови способности. Вечерта чакайте изгодно предложение, от далечен роднина.   СКОРПИОН ( 24 октомври - 22 Ноември ) Очакват ви много неприятни мигове, но всичко може да бъде преодоляно, ако положите усилия. За вашите таланти, ще разберат всички, освен ако не ги криете дълбоко в себе си. Детайлно подходете към работата, така незабавно ще уредите финансовото си положение. Вечерта трябва да се разходите, преди лягане, за да се отървете от мрачните мисли.   СТРЕЛЕЦ ( 23 Ноември - 21 Декември ) Не трябва да насилвате събитията в личната сфера. Избраникът ви, не е готов за нещата, които му предлагате. По-добре добавете романтика и нежност във връзката или планирайте съвместно пътуване. Лято е, а вие още не сте почивали сред природата? Това е толкова лошо, особено за здравето. КОЗИРОГ (22 Декември - 20 януари ) Съдбата ще ви предпази от много проблеми и трудности. Въпреки че финансовата област наистина не ви безпокои, личната сфера, откровено ви изтощава.С роднините трябва да бъдете по-учтиви и сдържани. Не ги обвинявайте, че не са толкова практични, колкото сте вие. Както се казва, всеки си има свои собствени недостатъци, смирете се.  ВОДОЛЕЙ ( 21 януари -  19  февруари ) Днес не правете от мухата, слон, още повече, че не сте професионалист в такива дела. С увереност се движете към целта, свършите си добре работата и не очаквайте подкрепа от другите. В неформална обстановка, е възможен разговор с вашият началник. Вие самите не сте очаквали, че ще предизвикате такова доверие от онзи, на когото гледате от долу нагоре.   РИБИ ( 20 февруари - 20 март ) Днес ще поискате топлина, нежност и разбиране, колкото и да е странно, от човек, който не ви обръща внимание. Възникващите в работата ви проблеми и пречки, приемете спокойно. В противен случай, би било трудно да зададете правилния ритъм на текущите събития. За да постигнете целите си, трябва да сте упорити и целеустремени.", "date": "2018.07.26", "title": "Дневен хороскоп 26 юли"}
