{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/402994-%D1%80%D0%B0%D0%B7%D0%B1%D1%80%D0%B0-%D1%81%D0%B5-%D0%BA%D0%BE%D0%B9-%D1%89%D0%B5-%D0%B2%D1%80%D1%8A%D1%89%D0%B0-3-%D0%BC%D0%BB%D0%BD-%D0%BB%D0%B2-%D0%BD%D0%B0-%D0%BD%D0%BE%D0%B8-%D0%B8%D0%B7%D0%BC%D0%B0%D0%BC%D0%BD%D0%B8%D1%86%D0%B0%D1%82%D0%B0-%D0%B8%D0%BB%D0%B8-%D0%B7%D0%B0%D0%B1%D0%BB%D1%83%D0%B4%D0%B5%D0%BD%D0%B8%D1%82%D0%B5-%D0%BE%D1%82-%D0%BD%D0%B5%D1%8F-%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80%D0%B8", "text": "В основата на тази схема за измами е бивша служителка на НОИ пловдив, която го е напуснала през 2009. Това заяви ръководителят на Районната прокуратура в Пловдив Чавдар Грошев. БЛИЦ припомня, че вчера след брифинг на компетентните органи, стана ясно, че пловдивчанката Александрина Георгиева е арестувана, защото е завлякла 18 пенсионери, взимайки парите им за платен трудов стаж без реално да го заплати в НАП-Пловдив. \"След като е напуснала НОИ тя организира собствена фирма, която се занимава с пенсионни осигуровки.     Така кандидат-пенсионри са подавали при тях документи, упълномощявали са нея за изработване на необходимите документи за пенсиониране. Тя е ощетила държавата с 3 000 000 лева\", поде Грошев. \"Тя е обещала на тези, които нямат необходимия стаж, да направи така, че да взимат пенсии. Искала е пари, за да ги внесе в необходимите инситутиции, за да могат да взимат пенсия\", добави той. Сумите варират от 2000 до 16 000 лева. Тя е заблуждавала хората, че тези суми ще бъдат внесени в НАП. Тя обаче е задържала парите у себе си. След това е създавала неистински пенсионни документи. Има липсващи и подменяни страници\", заяви Грошев. \"Тя е подбирала такива фирми, като е заверявала стажовете на лицата, които или не са работили към настоящия момент, или такива, които не са съхранявали досиета на лицата. По този начин, заблуждавайки кандидат-пенсионерите, е създавала една привидна сигурност у тях\", добави той. \"Знаела е как и ги е убеждавала, че знае как. Вместо да внесе тези пари в НОИ, тя е създавала неистински документи и е прибирала парите\", констатира той. До него бе и Александър Рогачев шеф на ОДМВР - Пловдив: \"Печатите й са на несъществуващи фирми. Всичко сме иззели. С тях си е помагала, за да прави измамите\", коментира той. [null] \"В един по-стар период се установява липса на песнионни досиета, които са намерени при нея и предоставени на прокуратурата\", добави Рогачев. Гошев заяви, че Александрина Георгиева е с мярка за неотклонение за задържане за 72 часа. Грошев разкри и каква ще е съдбата на заблудените пенсионери и ще трябва ли да върнат взетите пари от пенсии: \"Първо трябва да установим доколко са били в заблуда и дали някои от тях не са работили с нея. После ще видим какво да правим\", заяви той.  ", "date": "2019.12.04", "title": "Разбра се кой ще връща 3 млн. лв на НОИ - измамницата или заблудените от нея пенсионери"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402995-%D0%BA%D0%B0%D0%BA%D0%B2%D0%BE-%D1%81%D1%82%D0%B0%D0%B2%D0%B0-%D0%BC%D0%B5%D0%B6%D0%B4%D1%83-%D0%B1%D0%BE%D1%8F%D0%BD%D0%B0-%D1%88%D0%B0%D1%80%D0%BB%D0%BE%D0%BF%D0%BE%D0%B2%D0%B0-%D0%B8-%D0%B4%D0%BE%D0%B2%D0%B5%D0%B4%D0%B5%D0%BD%D0%B0%D1%82%D0%B0-%D0%B9-%D0%B4%D1%8A%D1%89%D0%B5%D1%80%D1%8F", "text": "Красивата половинка на топ хотелиера Стефан Шарлопов, който си отиде внезапно преди година, направи нещо много изненадващо с доведената си дъщеря.     Съпругата на един от най-богатите българи - Бояна Шарлопова признава, че все още се съвзема от загубата на любимия си и това ще продължи цял живот, но въпреки това се справя повече от успешно с управлението на семейния бизнес, свързан с хотелиерство и туризъм.         Тя управлява заедно с Ева – дъщepятa нa Шapлoпoв oт пpeдишeн бpaĸ и за голяма изненада двете се справят повече от успешно и без капка напрежение в отношенията си. Дори напротив - двете са много добри приятелки, пише \"Kliuki.bg\"         Бояна Шарлопова и Стефан Шарлопов се срещат случайно и въпреки огромната разлика в годините, чувствата им пламват почти веднага.  Имат общо 4 деца - момичетата Бояна и Стефани, а по-късно и близнаците Илия и Георги. Ева пък, е голямата дъщеря на бизнесмена от предишния му брак. Красивата половинка на топ хотелиера Стефан Шарлопов, който си отиде внезапно преди година, направи нещо много изненадващо с доведената си дъщеря. Съпругата на един от най-богатите българи - Бояна Шарлопова признава, че все още се съвзема от загубата на любимия си и това ще продължи цял живот, но въпреки това се справя повече от успешно с управлението на семейния бизнес, свързан с хотелиерство и туризъм. Тя управлява заедно с Ева – дъщepятa нa Шapлoпoв oт пpeдишeн бpaĸ и за голяма изненада двете се справят повече от успешно и без капка напрежение в отношенията си. Дори напротив - двете са много добри приятелки, пише \"Kliuki.bg\" Бояна Шарлопова и Стефан Шарлопов се срещат случайно и въпреки огромната разлика в годините, чувствата им пламват почти веднага.  Имат общо 4 деца - момичетата Бояна и Стефани, а по-късно и близнаците Илия и Георги. Ева пък, е голямата дъщеря на бизнесмена от предишния му брак.", "date": "2019.12.04", "title": "Какво става между Бояна Шарлопова и доведената й дъщеря..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402996-%D0%BD%D0%B8%D0%BA%D0%BE%D0%B9-%D0%BD%D0%B5-%D1%81%D0%B8-%D0%BF%D0%BE%D1%82%D1%8A%D1%80%D1%81%D0%B8-14-6-%D0%BC%D0%BB%D0%BD-%D0%B4%D0%B6%D0%B0%D0%BA%D0%BF%D0%BE%D1%82-%D0%B2-%D1%81%D0%B0%D1%89", "text": "Печалба от лотарията в САЩ на стойност 14.6 милиона долара остана непоискана. Билетът е купен в щата Аризона на 5 юни, но днес изтече срокът от 180 дни, в който притежателят му трябваше да дойде и да получи огромната сума. Това е най-голямата непотърсена сума от лотарията в Аризона, съобщиха щатските власти. Но не е и първият път, в който това се случва. Общо 2.89 милиарда долара печалба от лотария не са потърсени между юни 2016 и юни 2017 година. Само през 2017-та, никой не е потърсил 167 награди на стойност от 1 милион долара. Най-голямата непоискана печалба досега в историята е 77 милиона долара през юни 2011 година, като билетът за нея е купен в щата Джорджия.", "date": "2019.12.04", "title": "Никой не си потърси 14.6 млн. джакпот в САЩ"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402997-%D0%BC%D0%B5%D0%BB%D0%B0%D0%BD%D0%B8%D1%8F-%D0%B8-%D0%B4%D0%BE%D0%BD%D0%B0%D0%BB%D0%B4-%D1%81%D0%BF%D1%8F%D1%82-%D0%BD%D0%B0-%D1%80%D0%B0%D0%B7%D0%BB%D0%B8%D1%87%D0%BD%D0%B8-%D0%B5%D1%82%D0%B0%D0%B6%D0%B8", "text": "ова информация около семейство Тръмп разби митовете за първата дама. В книгата “Свободна, Мелания” журналистката от   - Кейт Бенет разкрива подробности около живота на Тръмп в Белия дом. По време на управлението на Доналд Тръп, Мелания сякаш отсъства от публичното пространство. Сравнявана със съпругите на предходни управници, Мелания не отговори на стереотипа за поведение на първата дама и дори предизвика вълна от съжаление.   #FreeMelania е хаштага на първата дама. Движение от защитници на г-жа Тръмп настояваха президента да ѝ даде право на глас и повече свобода в решенията. Кейт Бенет разказва в автобиографията за първата дама, каква всъщност е тя, какви взаимоотношения има със съпруга си и какво означава нейното поведение. Заедно, но на разстояние. Белият дом при управлението на Тръмп е разделен на етажи по един за президента и първата дама. Бенет разказва, че семейството не просто спи в отделни стаи, а че използват отделни апартаменти на различни етажи от къщата. Мелания използва етаж 3 от Белия дом, където са разположени спалнята ѝ, собствената ѝ стая за грим и прическа, и личният ѝ фитнес. Като причина за разделяне на личните пространства, Бенет обяснява с желанието им да бъдат по-самостоятелни. Оказва се, че да постигне това разделяне, Мелания е надминала себе си. Досега подобно разделяне на президентското семейство не се е случвало.  Етажът, който използва Мелания е бившият апартамент на майката на Мишел Обама. В миналото майката на г-жа Обама е използвала помещенията за себе си и времето, което отделя за децата на президентското семейство. Властната първа дама. Мелания Тръмп е потайна още от началото на управлението на своя съпруг. През годините излизаха спекулации, които обвиняваха президента в контрол над съпругата си. Появи се и група защитници правата на президеншата, които настояваха тя да има повече влияние.  Оказва се обаче, че г-жа Тръмп има много по-голямо влияние над президента, отколкото предполагаме. Най-красноречивото доказателство беше уволнението на съветничката по военни въпроси Мира Рикардел миналата година. Тогава г-жа Тръмп излезе с изявление пред пресата, че прекратява работата на Рикардели в Белия дом. Източници, близки до семейство Тръмп твърдят, че Мелания контролира решенията на президента не само по отношение на Белия дом, но и при политическите му избори. Двамата контактуват често по телефона, а той се допитва до мнението ѝ, когато взима важни решения. Мистериите около отсъствието на Мелания през 2018 година - разгадани. Пролетта на 2018 година беше белязана от отсъствието на Мелания Тръмп в публичните среди. В продължение на месец първата дама не придружаваше президента. Пред медиите семейството разкри, че първата дама е на лечение на доброкачествено образувание на бъбреците. Кейт Бенет обаче не е съгласна с официалното изявление от Белия дом и твърди, че състоянието на Мелания е било критично. Няма случайности в облеклото, когато става въпрос за Мелания.  пише, че Мелания често изразява позицията си чрез облеклото. Изданието цитира книгата на Кейт Бенет, в която се споменава, че първата дама се противопоставя на президента чрез облеклото. Истински фурор предизвика облеклото ѝ при пътуването за Тексас на посещение на миграционен център за деца, когато Мелания облече шлифер с надпис  Бенет твърди, че посланието е било насочено към голямата дъщеря на президента - Иванка Тръмп. Мащеха и дъщеря - едно \"хармонично\" семейство! Отношенията между Мелания и Иванка Тръмп не са толкова добри, колкото се представят в медиите, твърди Бенет. Въпреки, че техните отношения са подобрени, те взаимно не се понасят. Бенет твърди, че Мелания и Иванка Тръмп се възползват от отсъствието на другата, за да се изявят публично. Това показва, че всяка една от тях се чувства в сянка от другата.  Първата дама не обича втората! Карън Пенс е втората дама - съпругата на вицепрезидента на САЩ. Президентското и вицепрезидентското семейство често присъстват на събития заедно. В медийното пространство изглежда, че двете дами се разбират повече от прекрасно. Кейт Бенет обаче остава с различно впечатление. След като пътува в един самолет с двете дами разбира за събитие, вижда как отношенията им не са толкова близки, колкото самите те представят пред обществото. Тя разказва, че първата дама дори не я е допуснала до своята каюта, защото е пожелала да остане сама. Различията от действителността в президентското семейство предизвикват журналистката да напише книгата, с подробности от видяното през годините работа. Чрез нея цели да разбие митовете около семейство Тръмп и техният привидно перфектен живот.                                                                  ", "date": "2019.12.04", "title": "Мелания и Доналд спят на различни етажи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/402998-%D0%B8%D0%B2%D0%B0%D0%B9%D0%BB%D0%BE-%D0%BA%D0%B0%D0%BB%D1%84%D0%B8%D0%BD-%D0%BE%D1%87%D0%B5%D0%B2%D0%B8%D0%B4%D0%BD%D0%BE-%D0%BD%D1%8F%D0%BA%D0%BE%D0%B9-%D0%B8%D0%BC%D0%B0-%D0%B8%D0%BD%D1%82%D0%B5%D1%80%D0%B5%D1%81-%D0%B4%D0%B0-%D0%BD%D1%8F%D0%BC%D0%B0-%D0%B5%D0%BB%D0%B5%D0%BA%D1%82%D1%80%D0%BE%D0%BD%D0%BD%D0%B0-%D0%B7%D0%B4%D1%80%D0%B0%D0%B2%D0%BD%D0%B0-%D0%BA%D0%B0%D1%80%D1%82%D0%B0", "text": "Проблемът на фалшивите ТЕЛК и фалшивите болнични не е в социалната система, те се издават от здравната система, от медицинските специалисти. Ако искаме да се преборят с тези дефекти и пробойни, трябва да говорим за електронна здравна карта, електронни документи. Очевидно някой има интерес това да не се случва. Това каза пред БНТ Ивайло Калфин, бивш министър на труда и социалната политика, който изрично посочи, че за тези проблеми не е виновен министърът на труда и социалната политика Бисер Петков, който подаде оставка. По думите му, Деница Сачева, която от вчера зае поста, ще има много трудности в работата си. Относно схемата за източване на НОИ чрез фалшиви документи за пенсиониране, Калфин коментира, че това е възможно тъй като става дума за досиета преди 1997 г., когато в НОИ не е имало електронен архив. \"НОИ има електронна информационна система от 1997 г. Преди това архивите са в папки, документи и в трудовите книжки на хората. Когато изчезнат документи, остават само трудовите книжки и затова е възможна тази измама. В случая става въпрос за стаж, НОИ няма начин да прецени дали едни документи са верни или не, ако са преди 1997 г. Проблемът се е появил, когато са изнесени тези досиета от НОИ.\", обясни Калфин. Според него, проблемите с фалшиви документи не трябва да се търсят в социалната система.", "date": "2019.12.04", "title": "Ивайло Калфин: Очевидно някой има интерес да няма електронна здравна карта"}
{"url": "http://www.classa.bg/%D1%81%D0%B2%D1%8F%D1%82/item/402999-oil-price-%D0%BF%D1%83%D1%82%D0%B8%D0%BD-%D1%81%D0%B5-%D0%B5-%D0%BD%D0%B0%D1%81%D0%BE%D1%87%D0%B8%D0%BB-%D0%BA%D1%8A%D0%BC-%D0%B5%D0%BD%D0%B5%D1%80%D0%B3%D0%B8%D0%B9%D0%BD%D0%B8%D1%8F-%D1%81%D0%B5%D0%BA%D1%82%D0%BE%D1%80-%D0%BD%D0%B0-%D0%BB%D0%B0%D1%82%D0%B8%D0%BD%D1%81%D0%BA%D0%B0-%D0%B0%D0%BC%D0%B5%D1%80%D0%B8%D0%BA%D0%B0", "text": "Пробудена от зимен сън, руската мечка се опитва да възстанови влиянието си на бивша суперсила, разширявайки своето влияние в Източна Европа, Близкия Изток и Латинска Америка. Видяхме как администрацията на Путин подкрепя редица диктаторски режими и сепаратистки движения, като се стреми да разшири международното си влияние. Докато Москва се опитва да представи това главно като опит да помогне на съюзниците и да разшири влиянието на Русия, за да се гарантира целостта на своите граници, основната мотивация изглежда много по-груба - това е желанието за засилване на контрола върху печелившите световни енергийни резерви. Успехът на Русия в Сирия, където подкрепя преследваното правителство на президента Башар Асад, ѝ осигурява значително политическо влияние и достъп до ценни запаси от петрол и природен газ. Този успех послужи като модел, на базата на който Москва сега планира да разшири влиянието си в Латинска Америка и да засили контрола върху огромните запаси от въглеводороди в региона. Венецуела и разклатената диктатура на президента Мадуро привличат основната част от вниманието. Причината е съвсем проста: тази петролна страна, някога притежаваща най-развитата икономика в Латинска Америка, разполага с най-големите запаси на петрол в света - над 300 милиарда барела. Ако Москва започне да оказва осезаемо въздействие върху Каракас, тя ще бъде в състояние да овладее тези изобилни резерви, разширявайки регионалното си политическо положение и способността да влияе на световните цени на петрола. За Русия - страна, където петролът и природният газ представляват около 60% от износа и представляват до 30% от брутния вътрешен продукт (БВП) - изгодата е очевидна. Освен това се смята, че правителството на Путин е изправено пред икономическа криза, причинена от продължителен спад на цените на петрола. Москва тайно тръгна по пътя на разширяване на влиянието си в региона, който дълго време се смяташе за сфера на влияние изключително на САЩ. Икономическият срив на Венецуела и крахът на петролната индустрия, единственият източник на приходи от износ и твърда валута за тази практически неплатежоспособна държава, създава идеални условия за разширяване влиянието на Русия в Латинска Америка. Финансовата помощ на Москва стана спасителен план за обсадения режим на Мадуро - в последния момент Русия предостави заеми, оръжие и парична помощ на страната в замяна на придобиване на акции в местните находища и най-ценния актив на страната - венецуелската държавна петролна компания Petroleos de Venezuela (PDVSA). Контролираната от държавата руска енергийна компания “Роснефт” предостави на PDVSA заеми за милиарди долари, които трябва да бъдат погасени до края на тази година чрез осигуряване на доставките на петрол. Има признаци, че рязък спад в производството и продължително лошо управление на PDVSA ще анулират работата за изпълнение на тези задължения. Тогава “Роснефт” ще има шанс да завземе този затруднен производител на петрол. За да осигури възстановяване на плащанията, “Роснефт” вече се превърна във водещ търговец на венецуелски петрол и действа като ключов посредник, който позволява на Каракас да избегне санкциите на САЩ по отношение на достъпа до световните петролни пазари. Ако “Роснефт” придобие контрол върху PDVSA, това ще даде на Венецуела още една възможност да избегне санкциите на САЩ, които налагат нейните танкери да работят нелегално, с изключени транспондери, за да скрият, че транспортират суров петрол. Съобщава се, че Каракас в затруднена икономическа ситуация обмисля да прехвърли контрола върху PDVSA на “Роснефт” в замяна на допълнителна финансова помощ и изплащане на значителна част от дълговете си. Твърди се, че Мадуро иска да прехвърли контрола върху PDVSA, заобикаляйки отнемащия време процес на приватизация на компанията, но за да се осъществи такава сделка, тя трябва да бъде одобрена от Народното събрание, в което доминира опозицията. Въпреки че “Роснефт” категорично отрича, че планира да поеме контрола върху PDVSA, това би довело до значителни политически въздействия на Москва не само в този регион, но и по отношение на ОПЕК и световните цени на петрола. И това е точно в момента, когато Русия се стреми да увеличи производството на петрол, за да компенсира бюджетния дефицит и да подкрепи и без това крехката икономика. Плановете на Русия не се ограничават само до Венецуела. В целия регион избухват политически и икономически кризи, които обхващат Никарагуа, Аржентина, Боливия, Чили и Колумбия и предоставят на администрацията на Путин отлични възможности да разшири влиянието си. Това е част от добре настроените планове на Москва да отслаби влиянието на САЩ в дългогодишната си крепост на Латинска Америка. Русия твърдо се утвърди и в региона извън Венецуела, като направи значителни инвестиции в енергийния сектор на Боливия, Мексико и Аржентина. Предполага се, че руските политически консултанти оказваха подкрепа на сваления наскоро президент на Боливия Моралес по време на предизвикалите разгорещени дебати и , както се смята - несправедливи избори, в резултат на което той бе избран за четвърти мандат миналия месец. Завръщането на лявото перонистко правителство в Аржентина вместо приятелски настроената към бизнеса центристка администрация на президента Макри отвори още една възможност за Москва. Перонистките правителства в тази икономически нестабилна страна от Латинска Америка отдавна са враждебни на Съединените щати. Освен това има неотложни икономически затруднения пред Аржентина, включително неуспешните реформи на сваления президент Макри, влошаването на търговския баланс и задълбочаващата се икономическа криза, което принуждава Буенос Айрес спешно да използва огромните, но нетрадиционни запаси от нефт и природен газ в страната. Тези фактори създават идеални условия за засилване на влиянието на Русия в Аржентина и сега тя може да засили връзките си с четвъртата по големина икономика в Латинска Америка. Огромният опит и капитал на “Роснефт” може да бъде мощен инструмент за изследване на значителни запаси от въглеводороди в шистовото находище Уака Муерта. Това би било много примамливо за икономически притиснатото аржентинско правителство, което отчаяно търси източници на данъчни приходи в подкрепа на все по-крехката икономика на страната. Действията на Москва в Латинска Америка са точно отражение на действията на Съветския съюз в разгара на Студената война. Докато на Русия ѝ липсва икономическата сила да се радва на същото влияние като Китай, тя се стреми да извлече полза от антиамериканските настроения в региона, които ще ѝ позволят да изгради печеливши търговски отношения, за да подкрепи слабата си икономика. Постоянният напредък на Русия предполага, че е решена да засили контрола върху огромните запаси от петрол и природен газ в Латинска Америка, които може да използва като икономическо оръжие за влияние върху политиките на САЩ, Китай и ОПЕК, както и глобалните цени на енергията.    ", "date": "2019.12.04", "title": "Oil price: Путин се е насочил към енергийния сектор на Латинска Америка"}
{"url": "http://www.classa.bg/%D1%81%D0%B2%D1%8F%D1%82/item/403000-%D0%BA%D0%B0%D0%BA-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B8%D0%B7%D1%85%D1%80%D0%B0%D0%BD%D0%B2%D0%B0-%D0%B1%D0%B8%D0%B2%D1%88%D0%B8%D1%82%D0%B5-%D1%81%D1%82%D1%80%D0%B0%D0%BD%D0%B8-%D0%BE%D1%82-%D1%81%D0%BE%D1%86%D0%B8%D0%B0%D0%BB%D0%B8%D1%81%D1%82%D0%B8%D1%87%D0%B5%D1%81%D0%BA%D0%B8%D1%8F-%D0%BB%D0%B0%D0%B3%D0%B5%D1%80", "text": "Съветският съюз многократно е обвиняван в нарушаване на правата на родните руски региони в полза на националните покрайнини. РСФСР беше може би единствената република-донор - повечето от останалите региони на бившата империя, от балтийските държави до Грузия, получаваха субсидии. Точно същото се случва и с Европейския съюз. Какъв дан плащат Берлин и Париж на българи и поляци? Според официалната статистика за 2016 г. (няма по-нови потвърдени данни в отворени източници) Полша през 2014 г. е превела 3,526 милиарда евро в общата хазна на ЕС и е получила 17,436 милиарда евро от европейския бюджет. Неофициалните източници (анонимни експерти, често цитирани от западни публикации) твърдят че до 2019 г. това съотношение се е променило до 10 милиарда евро приходи с 3 милиарда отчисления от Варшава. Като цяло за следващата седемлетка на Полша се обещават 72,7 милиарда евро. Приходите в общата каса на ЕС от Естония в приключващия бюджетен период (2014–2020 г.) възлизат на 1,4 милиарда евро, а средствата от Брюксел до Талин - 5,89 милиарда. За периода 2021–2027 г. субсидиите ще бъдат драстично намалени за естонците - до 3,285 милиарда. На Латвия се обещават 4,262 милиарда евро в сравними (тоест коригирани спрямо инфлацията) цени за следващите седем години. За предходния бюджетен период Рига получи 4.4 млрд. евро, а за още по-предходния бюджет (2007–2013 г.) - 4.54 млрд. Годишният принос на Латвия в евро-хазната се начислява в размер на 222 евро на глава от населението. За да изчислите колко е, умножете това на приблизително двата милиона жители, останали в страната. Германия храни всички За да не досаждаме на читателя с потока от „приходи - разходи“ за всяка от страните от бившия социалистически блок, ние се ограничаваме да посочим общата тенденция, която по принцип е валидна за целия „източноевропейски пояс“. Страните от Вишеградската група (Унгария, Полша, Словакия, Чехия) и трите „балтийски тигри“ ще получат общо 37 милиарда евро по-малко в предстоящия бюджет от седем години, отколкото в предишния. Намалението на субсидиите ще бъде около 24%. Членовете на Вишеградската четворка имат най-големи шансове да останат без финансиране от тези седем държави. В Брюксел сериозно са се заели с преразпределението на арабско-африканските нелегални имигранти, пристигащи в Европа, наречени бежанци, докато Вишеград категорично отказва да приема такива. ЕС официално направи приемането на бежанци един от основните критерии за изписване на материална помощ на членовете на съюза. Всъщност Владимир Путин говори за това не толкова отдавна - руският президент не изключи възможността редица страни в Източна Европа да поискат да напуснат ЕС след Великобритания, само защото през следващите години субсидиите за тези страни ще бъдат или значително намалени, или напълно ще бъдат спрени. „Не знам дали, предвид малкото на брой тенденции, които току-що споменах, ще бъде възможно да се поддържа Европейският съюз в сегашната му форма“, съмнява се руският лидер. Откъде ЕС по принцип получава средства за тези субсидии? Бюджетът на Европейския съюз се попълва главно от усилията на десет държави, които прехвърлят повече на „Общия европейски казан“, отколкото получават от него. Статистиката в печата е различна, тъй като има няколко метода за изчисление. Някои публикации работят само на процент от БВП на всяка държава, докато други вземат предвид и бюджетните приходи от акцизи и мита върху стоки, внесени от ЕС. Основните донори са Германия (25,815 милиарда евро годишно), Франция (19,573 милиарда евро), Италия (14,368 милиарда), Великобритания (11,341 милиарда), Испания (9,978 милиарда). В същото време първите четири държави носят на рамото си основната тежест за обслужване на финансовите нужди на ЕС, получавайки много по-малко от хазната, отколкото им се дава. Германия е на червено с над 15 милиарда, Франция със 7 милиарда, Италия и Великобритания с 4 и 4,5 милиарда съответно. Испания обаче получава от бюджета един милиард евро повече, отколкото дава обратно. Чехия, Унгария, Полша, Гърция, България, Румъния са лидери в списъка на получателите, които ползват три до четири пъти повече средства от бюджета на ЕС, отколкото прехвърлят там. Двама вече са в търсене Брюксел вече е показал своята „желязна ръка“ на Будапеща и Варшава, обещавайки да накаже финансово Унгария и Полша за „авторитаризъм и опити за реформиране на съдебната система, които подкопават демократичните основи“. Не е толкова важно от какво се състоят нарушенията на правителствата на тези страни, но има смисъл да се отбележи, че в крайна сметка поляците се отказаха от идеите си, когато в Брюксел се заканиха да ги оставят без бюджетни средства. Но унгарците продължиха да настояват за своето. В същото време Полша като привързана юница се стреми да суче от две вимета, като не разчита само на парите на ЕС, но и активно се кланя на Съединените щати. Варшава очевидно очаква да стане стълб на Вашингтон в Стария свят и да получи съществен подкуп за прокарването на американските интереси. Във Варшава няма никакви илюзии, че нейното несъгласие с миграционната политика на Евросъюза ще бъде простено от ръководството на ЕС и си готви финансова и икономическа база, ако се наложи да излезе. България получава от бюджета сума, приблизително равна на 2,5% от БВП на страната, Румъния - 2% от БВП. Като цяло тенденцията за евробюджета е следната: постепенно увеличавайте таксите от старите членове на ЕС (трябва по някакъв начин да затворите дупката, която се образува след заминаването на Обединеното кралство, която плащаше до 12 милиарда евро годишно) и снижаване на субсидиите към „новите европейци“ (страните от бившия социалистически лагер. Възможно е лозунгът „Спрете да храните румънците!“ скоро да стане актуален в Берлин и Париж. В крайна сметка от 2004 г., в рамките на политиката за кохезия, бяха отпуснати 350 милиарда от бюджета на ЕС за страните от Източна Европа, но икономическото равенство, заради което официално започна всичко това, не се постигна. Новият Регионален индекс за конкурентоспособност, съставян и публикуван на всеки три години от Европейската комисия, показва, че всички най-конкурентни европейски региони са разположени в Западна и Северна Европа. Няма нито една от новите страни-членки. Както си бяха приети като бедни роднини, те останаха в същия статус. Може би който по-рано се вслуша във Владимир Путин и се досети, че за постигане на икономически растеж ще трябва да промени партньорите в близко бъдеще, той ще се спаси? Изглежда, че руският президент е забелязал, „те ще трябва да плащат, както прави Великобритания“, която от Брюксел получава три пъти по-малко, отколкото дава. Изглежда, че Полша и Унгария вече сериозно обмислят този избор. И ако от Варшава са насочили погледа си на запад, през Атлантическия океан, то в Будапеща предпочитат да гледат на изток. Не напразно маджарският лидер Виктор Орбан е наричан в ЕС „троянският кон на Кремъл“. Необходимо е да се оправдае прякорът, залепен от Брюксел. Що се отнася до останалата част от кандидатите за загуба на грантове, засега няма причина да се говори нещо определено.    ", "date": "2019.12.04", "title": "Как Германия изхранва бившите страни от социалистическия лагер"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403001-%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B6%D0%B5%D0%BD%D0%B0%D1%82%D0%B0-%D0%BD%D0%B0-%D0%B8%D0%B7%D0%B2%D0%B5%D1%81%D1%82%D0%B5%D0%BD-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D0%B8-%D0%BB%D1%8E%D0%B1%D0%BE%D0%B2%D0%BD%D0%B8%D0%BA%D0%B0-%D0%B9", "text": "Съпругата на българския кечист Александър Русев - Лана, както и нейния любовник Боби Лешли бяха арестувани по време на шоуто на Световната федерация по кеч – Monday Night Raw.  \r\n  Лешли, който вече е най-големият враг на Русев, се би с бившия ММА боец с Кевин Оуенс. Сблъсъкът завърши с намесата на две от новите звезди на федерацията – албанците Резар и Ейкъм, които набиха Оуенс. \r\n \r\n\t \r\n \r\n \r\n  Лешли хвана микрофона и обясни, че най-важното е Лана да е добре, но в този момент се появи българския кечист и изненада в гръб врага си.  \r\n  Това бе видяно от полицаи, които обаче не се намесиха. Боби Лешли започна да роптае, че органите на реда не си вършат работата и бе мигновено арестуван. Лана пък удари шамар на единия от полицаите и също усети белезниците на ръцете си. \r\n      ", "date": "2019.12.04", "title": "Арестуваха жената на известен българин и любовника й"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403002-%D0%BA%D0%BE%D0%B1%D1%80%D0%B0%D1%82%D0%B0-%D0%B8-%D0%B0%D0%BD%D0%B4%D1%80%D0%B5%D0%B0-%D1%81%D0%B5-%D1%81%D1%8A%D0%B1%D1%80%D0%B0%D1%85%D0%B0", "text": "Боксовата ни звезда Кубрат Пулев и певицата Андреа отново се събраха. Двамата се засякоха в Пловдив, след като се озоваха в един и същ хотел по едно и също време.    Пулев пристигна в Гранд Хотел \"Пловдив\", за да уреди въпроси покрай боксовата гала вечер в града на 14 декември, в която ще участва брат му Тервел. По същото време и на същото място бившата му любов бе на шопинг из магазините на хотела, като разгледа дрехи и парфюми, и след това си тръгна.   Двойката все още не е документирала събирането си с обща снимка, като е възможно да го направи в дните около Коледа, но е възможно срещата им да е била просто случайност.    Самият Пулев преди време остави отворена вратата за подновяване на връзката и заяви в интервю - С Андреа се разделихме, но ще видим. Не се знае нищо. Любовта не е лесно нещо. Тя е движещата сила, която ни бута и ни кара да сме живи. Ще видим как ще се наредят нещата. Още седи това ми желание да имам деца и няма да угасне. Ще се боря, докато го постигна.    Андреа пък категорично опроверга слуховете, че има нов мъж в живота си, като засега е заета с това да качва снимки в социалните мрежи от екзотични места.", "date": "2019.12.04", "title": "Кобрата и Андреа се събраха!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403003-5-%D1%85%D1%80%D0%B0%D0%BD%D0%B8,-%D0%BA%D0%BE%D0%B8%D1%82%D0%BE-%D1%83%D0%B2%D1%80%D0%B5%D0%B6%D0%B4%D0%B0%D1%82-%D0%BC%D0%BE%D0%B7%D1%8A%D0%BA%D0%B0", "text": "Човешкият мозък се нуждае от голямо разнообразие от хранителни вещества и витамини, за да функционира правилно.    Някои продукти подобряват работата му, докато други, ако се консумират често, допринасят за появата на нарушения. Днес ще ви представим списък с храни, увреждащи мозъка. Пържената храна е много вредна за мозъка, тъй като след подобна обработка тя става канцерогенна. Консумирането на такава храна може да доведе до сериозни здравословни проблеми.     Сладките напитки и енергийните напитки увеличават риска от развитие на онкологични заболявания, а през 2017 г. беше доказано, че пиенето на газирани напитки дневно драстично увеличава риска от деменция. Някои риби са опасни за нашия мозък и за целия организъм, ако в тях има натрупан живак, като например акула, скумрия, риба тон и кефал. Алкохолните напитки просто унищожават мозъчните клетки и водят до деменция. Сладкарските изделия са вредни поради наличието на трансмазнини в тях, които образуват плаки в съдовете и влошават отлива на кръв, което нарушава мозъка.", "date": "2019.12.04", "title": "5 храни, които увреждат мозъка"}
{"url": "http://www.classa.bg/%D1%81%D0%B2%D1%8F%D1%82/item/402990-%D0%BF%D1%85%D0%B5%D0%BD%D1%8F%D0%BD-%E2%80%9E%D0%BA%D0%BE%D0%BB%D0%B5%D0%B4%D0%BD%D0%B8%D1%8F%D1%82-%D0%BF%D0%BE%D0%B4%D0%B0%D1%80%D1%8A%D0%BA-%D0%B7%D0%B0-%D1%81%D0%B0%D1%89-%D0%B7%D0%B0%D0%B2%D0%B8%D1%81%D0%B8-%D0%BE%D1%82-%D1%81%D0%B0%D0%BC%D0%B8%D1%82%D0%B5-%D1%82%D1%8F%D1%85%E2%80%9C", "text": "Крайният срок на диалога между Северна Корея и САЩ е краят на тази година, припомни на 3 декември вицеканцлерът на Северна Корея Ри Тае-сонг, чрез изявление за агенция KCNA.   Според официалния представител, \"Пхенян прави всичко по прозрачен и публичен начин, така че не трябва да крие какво остава да направи\". Вместо това „диалогът със САЩ, за който се твърди, че върви, е по същество обикновен начин да се обвърже Северна Корея с масата за преговори и те да се възползват от този въпрос, за да благоприятстват вътрешната си политическа ситуация и предизборната кампания\". \"Вече ни е скучно от шума за диалога, който САЩ повтарят като папагал всеки път, когато са натясно, няма вече да има кой да ги слуша. Това, което сега липсва, е решението на САЩ и от това решение изцяло зависи какъв ще бъде следващият коледен подарък \", казва Ри. В средата на ноември преговарящият на Северна Корея за преговорите със САЩ, Ким Мьонг Гил, заяви, че страната му е отхвърлила предложението на Вашингтон за провеждане на нова среща през декември, тъй като „Пхенян не се интересува от преговори, които се стремят само да го успокоят\".", "date": "2019.12.04", "title": "Пхенян: „Коледният подарък за САЩ зависи от самите тях“"}
{"url": "http://www.classa.bg/%D1%81%D0%B2%D1%8F%D1%82/item/402991-%D1%80%D1%83%D1%81%D0%BA%D0%B8%D1%82%D0%B5-%D0%B2%D0%BE%D0%B5%D0%BD%D0%BD%D0%B8-%D1%80%D0%B0%D0%B7%D0%B2%D0%B5%D0%BD%D1%87%D0%B0%D1%85%D0%B0-%D0%B4%D0%BE%D0%BA%D0%BB%D0%B0%D0%B4%D0%B0-%D0%BD%D0%B0-nyt-%D0%B7%D0%B0-%D0%B1%D0%BE%D0%BC%D0%B1%D0%B0%D1%80%D0%B4%D0%B8%D1%80%D0%BE%D0%B2%D0%BA%D0%B8-%D0%BD%D0%B0%D0%B4-%D1%86%D0%B8%D0%B2%D0%B8%D0%BB%D0%BD%D0%B8-%D0%B2-%D1%81%D0%B8%D1%80%D0%B8%D1%8F", "text": "В неделя водещият американски вестник Ню Йорк Таймс излезе със сърцераздирателна история за семеен жилищен комплекс за изселени от конфликта в Сирия, бомбардиран според Таймс от руски въздушен удар през август. Тогава журналистите заявиха, че са успели да проследят въздушното нападение обратно към руските военновъздушни сили с помощта на „снимки и видеоклипове на очевидци и че разполагат с бордови дневници и записи\". Таймс казва, че журналистите му „са прекарали месеци в превод и разшифроване на кодовите думи\", но не казва нищо за това как те са получили данните, за които се предполага, че принадлежат на руските военни. В отговор на обвиненията, в понеделник руското министерство на отбраната обяви доклада за напълно фалшив, като методично бяха изброени и развенчани недостатъчно умелите скалъпвания на информация в доклада. Може би най-яркият от тях първо бе аргументиран от говорителят на министерството на отбраната генерал-майор Игор Конашенков: „Колкото и да е разочароващо за ръководителите, стоящи зад тази фалшивка, трябва да кажем още веднъж категорично: предаването на координати на руските пилоти-бомбардировачи и докладите за изпълнението на задачата, не се правят на глас и открито в ефир\". Конашенков постави под въпрос и другите доказателства, представени в последния доклад на „Таймс\", като го нарече „примитивен и лошо скърпен\" и добави, че „В Русия това се нарича изстрел в празното\". „Графичният материал на NYT се основава на видео от неидентифициран източник с участието на измамниците от Белите каски, тичащи на фона на някои структури, за които се предполага, че принадлежат към „бежански лагер\", снимки на синьо небе със силуетно изображение, уж показващо руски самолет и фрагменти от руски фрази, за които се твърди, че принадлежат на пилотите \", продължи Конашенков. Докато обвинява Русия за смъртта на цивилни, Таймс не успява да спомене, че губернаторството на Идлиб, където се е извършил предполагаемият набег, все още се контролира от брутални джихадистки фракции, включително сирийската издънка на Ал Кайда, Ал Нусра. Конашенков посочи, че публикуването на доклада за бомбите е съвпадало с обявяването на сътрудничество между NYT и скандалната Сирийска обсерватория за правата на човека (SOHR). Миналата седмица SOHR обяви, че е постигнала договорка за работа с вестника. Базираната във Великобритания SOHR, която получи здрави суми от британското правителство, е обвинявана в едностранчива подкрепа на опозицията в Сирия и за това, че действа като инструмент на западната пропаганда. Белите каски - известни още като „Сирийската гражданска защита\", които са включени във видеото, също имат съмнителна репутация. Редовно възхвалявана в западните медии, групата действа изключително на територии, държани от различни войнстващи фракции, включително от радикални джихадисти, и дори помага за организиране на фалшиви атаки с химическо оръжие, също веднага приписвани на Русия. Всъщност това не е първият път, когато руските военни опровергават твърденията на американския вестник. Министерството на отбраната издаде подобна корекция през октомври. Онази история обвиняваше Русия в бомбардиране на защитени от ООН болници, които всъщност се оказаха скривалища на бунтовниците, разположени в пещери в провинция Идлиб. „След предишната публикация на фалшиви новини от NYT през октомври, изразихме съжалението си, че качествен вестник е била измамен от терористите и техните поддръжници от Белите каски . Този път би било неподходящо да си оправдават така, просто всички тези неща са станали по взаимно съгласие\" каза Конашенков.", "date": "2019.12.04", "title": "Руските военни развенчаха доклада на NYT за бомбардировки над цивилни в Сирия"}
{"url": "http://www.classa.bg/%D1%81%D0%B2%D1%8F%D1%82/item/402992-%D0%B5%D1%80%D0%B4%D0%BE%D0%B3%D0%B0%D0%BD-%E2%80%9E%D0%BD%D0%B0%D1%82%D0%BE-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D1%80%D0%B5%D1%84%D0%BE%D1%80%D0%BC%D0%B8%D1%80%D0%B0,-%D0%BF%D1%80%D0%B8%D1%8F%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D1%81-%D1%80%D1%83%D1%81%D0%B8%D1%8F-%D0%BD%D0%B5-%D0%BF%D1%80%D0%BE%D1%82%D0%B8%D0%B2%D0%BE%D1%80%D0%B5%D1%87%D0%B8-%D0%BD%D0%B0-%D1%87%D0%BB%D0%B5%D0%BD%D1%81%D1%82%D0%B2%D0%BE%D1%82%D0%BE%E2%80%9C", "text": "Президентът Реджеп Тайип Ердоган наскоро се оказа в противоречие с някои съюзници, когато нареди военно нахлуване в Сирия, насочено към сирийските кюрдски милиции по границата. Френският му колега Еманюел Макрон дори посочи пропуска на Анкара да се консултира с другите членове, като причина да счита, че НАТО е в „мозъчна смърт\". Тази седмица двамата лидери ще имат възможността да обсъдят личните си различия, когато НАТО свиква среща на върха, за да отбележи своята 70-годишнина. Преди да замине за Лондон за двудневното събитие, Ердоган каза, че НАТО трябва да се реформира с времето и отново заяви искането си към съюзниците за „безусловна подкрепа за военните действия на Турция в Сирия\". Кюрдските милиции там се смятат за терористи от Анкара. Ердоган заяви, че ако условието му не бъде изпълнено, Турция ще продължи да възпрепятства плановете за разполагане на НАТО в Балтика и Полша. Съгласието на Анкара е необходимо, за да се наливат повече ресурси на НАТО в източноевропейските съюзници - явно за да бъдат защитени от хипотетична атака от страна на Русия. Москва категорично отрича да има някакво намерение да атакува някой от съюзниците. Турският президент също защити добрите връзки, които страната му има с Русия, като заяви, че това не противоречи на членството в НАТО. Освен всичко друго, Турция закупи модерни руски системи за противовъздушна отбрана, въпреки яростните възражения от Вашингтон, получи първите доставки на руски газ по прясно изграден подводен тръбопровод и е тясно свързана с Москва в Сирия.", "date": "2019.12.04", "title": "Ердоган: „НАТО трябва да се реформира, приятелството с Русия не противоречи на членството“"}
{"url": "http://www.classa.bg/%D1%81%D0%B2%D1%8F%D1%82/item/402993-%D1%81%D0%BA%D0%BB%D0%B5%D1%80%D0%BE%D1%82%D0%B8%D1%87%D0%BD%D0%BE%D1%82%D0%BE-%D0%B8-%D0%B1%D1%8E%D1%80%D0%BE%D0%BA%D1%80%D0%B0%D1%82%D0%B8%D1%87%D0%BD%D0%BE-%D0%B7%D0%BE%D0%BC%D0%B1%D0%B8-%D0%BD%D0%B0%D1%82%D0%BE-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B1%D1%8A%D0%B4%D0%B5-%D0%BF%D0%B5%D0%BD%D1%81%D0%B8%D0%BE%D0%BD%D0%B8%D1%80%D0%B0%D0%BD%D0%BE", "text": "Обикновено седемдесет години се счита за зряла възраст, в която хората трябва да се наслаждават на пенсионирането си. Алиансът НАТО, който се събира в Лондон в чест на годишнината си, отдавна трябваше да бъде пенсиониран.   Френският президент, който каза за „Икономист\" в началото на ноември, че НАТО е „в мозъчна смърт\", изглежда е решен да изтръгне съюза и неговите членове от колективната им кома. На съвместна пресконференция с генералния секретар на НАТО Йенс Столтенберг в Париж на 28 ноември, Макрон се опита да инжектира голяма доза реализъм и яснота в органа, който още преди години се превърна в склеротично и бюрократично зомби.   Шок терапията на Макрон се състои в задаване на един въпрос, който според германския политически теоретик Карл Шмит (въпреки че Макрон не го цитира) представлява самата същност на политиката: „Кой е врагът?\" Без отговор на този въпрос, един военен съюз няма каквато и да било цел. Фактът, че Еманюел Макрон изобщо трябваше да го зададе, показва колко зле е НАТО - в един театър на абсурда, Атлантическият съюз е герой, в търсене на автор. НАТО изброява толкова много заплахи в официалните си стратегически концепции от 1999 и 2010 г., че звучи като Прасчо в Мечо Пух, уплашен от всичко ... тероризъм; пиратство; етническо насилие; неадекватна икономическа реформа; заплахи за доставките на енергия; разпространение на оръжие; трафик на наркотици; кибератаки; лазерни оръжия; електронна война; рискове за здравето; изменението на климата; дори неопределената „нестабилност\". Въпреки това, думата „враг\" я няма никъде в планината от предизвикателства, с които НАТО твърди, че се сблъсква. Задавайки този най-фундаментален въпрос, Макрон след това отговори. Врагът Русия ли е? Не. Това ли е Китай? Не. Врагът, каза той, е тероризмът. Казвайки, че врагът не е Русия, Макрон наруши радикалния политически избор, наложен на съюза от Полша, балтийските държави и най-вече от „дълбоката държава\" във Вашингтон. „Дълбоката държава\" е подвеждащ израз, защото в САЩ опозицията на всякакво сближаване на Тръмп с Москва идва от държавата като цяло, т.е. Конгрес, въоръжени сили, Държавен департамент и т.н., а не само от ЦРУ или други тайни служби. Тези фракции са решени да определят Русия като враг, а точно това направи и Европейският парламент през март, когато реши, че партньорството на ЕС с Русия е приключило. Въпреки това, Макрон се опита да напомни на всички за какво е създадено НАТО - за да запази мира в Европа. Без съмнение той настоява, въпреки воя на протест от Варшава, че мирът в Европа изисква диалог с Русия. Разбира се, той успокои всички, че диалогът му ще бъде „ясен, здрав и взискателен\", но поляците не искат никакъв диалог. Всъщност някои полски политици - членове на Европейския парламент - описаха Макрон като „полезен идиот на Путин\". В зъбите на тази опозиция, Макрон идентифицира двете основни заплахи за мира в Европа, заплахи, които трябва да бъдат очевидни за всеки. Първата е продължаващата криза в Украйна, втората е денонсирането на САЩ на договора за ядрени сили със среден обхват, т.е. руските и американски ракети, насочени към Европа. Макрон правилно каза, че е нетърпимо такъв ключов въпрос за европейската сигурност да бъде извън ръцете на европейците и затова той не само призова за диалог с Русия, но и всъщност започна такъв. Макрон отговори на писмо от Путин, предлагащо мораториум върху тези ракети, и публикува отговора, докато други страни казаха, че руската инициатива трябва просто да бъде хвърлена в кошчето. За съжаление, въпреки че Макрон е задал правилните въпроси и е дал верни отговори на някои от тях, той със сигурност греши в една точка. Тероризмът наистина е основната заплаха за държавите от Западна Европа, но НАТО абсолютно не е органът за справяне с него. Както показаха събитията на Лондонския мост на 29 ноември, подобно на убийствата в полицейската префектура в центъра на Париж, необходим е само кухненски нож, за да се извърши терористична атака. НАТО е гигантски съюз с танкове, ядрени бомби, армии, самолети, кораби и подводници. Всички те са напълно безполезни при работа със самотния терорист. Единствените неща, които могат да посрещнат тази заплаха, са националното разузнаване, националната политика и националната полиция. Нищо от тях не може да бъде направено от международна организация, тъй като това са мерки, които трябва да бъдат приложени възможно най-близо до първоначалния проблем, за да имат успех. Ако Макрон успее да установи нови отношения с Русия по отношение на Украйна и ядреното разоръжаване, той ще е направил малко за мира в Европа. Но ако НАТО се концентрира върху „тероризма\", можем да очакваме още десет години безсмислена бюрократична вафла, докато невинните хора продължават да кървят до смърт по европейските улици. John Laughland", "date": "2019.12.04", "title": "\"Склеротичното и бюрократично зомби НАТО трябва да бъде пенсионирано\""}
{"url": "http://www.classa.bg/%D1%81%D0%B2%D1%8F%D1%82/item/402984-%D0%BE%D1%82-%D1%81%D0%B0%D1%89-%D0%B7%D0%B0%D0%B2%D0%B8%D1%81%D0%B8-%D0%BA%D0%B0%D0%BA%D1%8A%D0%B2-%D0%BA%D0%BE%D0%BB%D0%B5%D0%B4%D0%B5%D0%BD-%D0%BF%D0%BE%D0%B4%D0%B0%D1%80%D1%8A%D0%BA-%D1%89%D0%B5-%D0%BF%D0%BE%D0%BB%D1%83%D1%87%D0%B0%D1%82", "text": "  Северна Корея заяви, че САЩ се опитват да протакат преговорите за ядрената ѝ програма заради президентските избори догодина и прикани Вашингтон да смекчи исканията си, предадоха Ройтерс и ТАСС, позовавайки се на държавната агенция КЦТА. Севернокорейският заместник-външен министър по въпросите на САЩ И Те-сон обвини Вашингтон, че се опитва да печели време вместо да прави отстъпки. \"Рекламираният от САЩ диалог по същество не е нищо повече от глупава уловка, целяща да държи КНДР обвързана с диалога и да я използват в интереса на политическата ситуация и изборите в САЩ\", заяви той. \"САЩ се стремят да печелят време в свой интерес и говорят за траен и съдържателен диалог вместо да предприемат стъпки в отговор на приетите от КНДР мерки\", добави И Те-сон и напомни, че в края на годината изтича срокът, който Пхенян даде на Вашингтон да изготви взаимноприемлив компромис за преговорите. \"Всичко, което може да се направи сега, е избор на САЩ и само от САЩ зависи какъв коледен подарък ще изберат да получат\", заяви севернокорейският заместник-външен министър. След като Северна Корея изпробва първата си междуконтинентална балистична ракета през юли 2017 г., лидерът й Ким Чен-ун нарече ракетата \"подарък\" за американците по случай националния им празник Четвърти юли, припомня Асошиейтед прес. Пхенян обвини Вашингтон, че протака преговорите за ядрената ѝ програма", "date": "2019.12.04", "title": "От САЩ зависи какъв коледен подарък ще получат"}
{"url": "http://www.classa.bg/%D1%81%D0%B2%D1%8F%D1%82/item/402985-%D0%B3%D0%BE%D1%80%D0%B5%D1%89-%D1%81%D0%B1%D0%BB%D1%8A%D1%81%D1%8A%D0%BA-%D0%BC%D0%B5%D0%B6%D0%B4%D1%83-%D1%82%D1%80%D1%8A%D0%BC%D0%BF-%D0%B8-%D0%BC%D0%B0%D0%BA%D1%80%D0%BE%D0%BD-%D0%B2-%D0%BB%D0%BE%D0%BD%D0%B4%D0%BE%D0%BD", "text": "Държавните глави на Франция и САЩ проведоха доста напрегната пресконференция след срещата си в Лондон. Двамата си размениха остри думи по повод НАТО и изтеглянето на американските войски от Сирия, съобщава Евронюз. Доналд Тръмп призна, че той и Еманюел Макрон имали „малък спор\" относно търговските тарифи и бъдещето на НАТО, но посочи, че „ще го оправим\".  \r\n   \r\n   По време на пресконференцията, обаче, двамата държавни лидери непрекъснато си противоречаха по най-различни теми – от Турция и тероризма до разходите и стратегията за Алианса. След като Макрон отговори на въпрос за чуждестранните бойци, присъединяващи се към „Ислямска държава\", Тръмп заяви: „Ето затова той е един от най-големите политици, защото това е един от най-страхотните не-отговори, които съм чувал\". Френският президент смени тона, отбелязвайки, че лидерите трябва „да бъдат сериозни\" по темата за разгрома на „Ислямска държава\". Той подчерта, че най-критичният въпрос, с който се сблъсква НАТО, е различната стратегия, която има Турция. Макрон добави, че бойните действия срещу кюрдите и купуването на руско оръжие не са съвместими с Алианса. „Нямаме еднаква дефиниция за тероризъм. Те се бият срещу тези, които се бият заедно с нас\", каза френският президент. Тръмп пък продължи да се връща към познатата тема за това какви са вноските на страните-членки, посочвайки, че все още средствата не са достатъчни. Напрегнатата среща се случи малко след като Тръмп нарече пред генералния секретар на НАТО Йенс Столтенберг критиката на Макрон към Алианса „много, много гадна\". Една от темите, по които двамата не стигнаха до съгласие, беше броят на бойците от „Ислямска държава\", които идват от Европа и САЩ. Според Макрон, пристигащите от Европа „са малцинство в големия проблем\". \r\n            \"Искате ли малко добри бойци на \"Ислямска държава? Мога да ви ги дам\", обърна се Тръмп към Макрон. Гореща тема беше и Русия. Президентите отговориха различно на въпроса какви трябва да бъдат отношенията на членовете на НАТО с Русия, съобщава Си Ен Ен. Тръмп каза: „Ние се разбираме с Русия\" и посочи към Макрон и добави, че Франция има подобно виждане. По-късно, обаче, Макрон заяви, че „въпреки че е важно да имаме стратегически диалог с Русия\", лидерите трябва „да го правят без да са наивни\". Френският президент не се отказа от думите си за мозъчната смърт на НАТО: „Знам, че изказванията ми предизвикаха реакции. Но стоя зад тях\". \r\n", "date": "2019.12.04", "title": "Горещ сблъсък между Тръмп и Макрон в Лондон"}
{"url": "http://www.classa.bg/%D1%81%D0%B2%D1%8F%D1%82/item/402986-%D1%82%D1%80%D1%8A%D0%BC%D0%BF-%D0%BD%D0%B5-%D1%80%D0%B0%D0%B7%D0%B1%D0%B8%D1%80%D0%B0-%D0%B8-%D0%B2%D0%B0%D0%BB%D1%83%D1%82%D0%BD%D0%B8%D1%82%D0%B5-%D0%B2%D0%BE%D0%B9%D0%BD%D0%B8", "text": "Каква разлика прави едно десетилетие, пише Джон Отърс за Bloomberg. През септември 2010 г. Гуидо Мантега, тогавашният финансов министър на Бразилия, се оплакваше горчиво от „валутните войни“, претендирайки, че свръх разхлабената парична политика на Федералния резерв от онова време несправедливо вреди на икономиката му. \"Ние сме в разгара на международна валутна война, общо отслабване на валутите\", каза той тогава. „Това ни заплашва, защото ни отнема конкурентоспособността.“Днес президентът на САЩ Доналд Тръмп осъжда яростно абсолютно същото нещо - само  че този път Бразилия, както и Аржентина, действат нечестно. В последния си туит, достигнал до целия свят, Тръмп каза: „Бразилия и Аржентина осъществяват масивна девалвация на валутите си, което не е добре за нашите фермери.\" След като обяви налагането на мита за бразилската и аржентинската стомана, той премина към атака срещу Фед. Тръмп иска централната банка да се върне към поведението, което така раздразни Мантега преди десетилетие: „Федералният резерв трябва подобаващо да действа така, че страните, каквито има много, вече да не се възползват от нашия силен долар, като допълнително обезценяват валутите си. Това затруднява много нашите производители и фермери честно да изнасят своите стоки. Фед, намалете ставките и разхлабете паричната политика!” Ако оплакванията на Мантега изглеждаха смешни в ретроспекция, последната словесна атака на Тръмп е още по-смешна. Оплакването на Мантега се появи, когато икономиката на Бразилия нарастваше на фона на високите цени на суровините (които от своя страна бяха движения от неутолимия производствен апетит на Китай). Силният бразилски реал не попречи на икономиката на страната да продължи да върви страхотно. През следващото десетилетие САЩ значително изпревариха растежа на Бразилия, въпреки стабилното укрепване на долара. Разбира се, стойността на валутните има голямо значение за конкурентоспособността, а централните банки могат да използват лихвените проценти, за да ги манипулират. Но причинно-следствената връзка работи и в другата посока. Слабата икономика ще доведе до слаба валута и обратно. Това е историята на американския долар и бразилския реал през последното десетилетие. Слабият долар през 2010 г. беше резултат от слабостта на американската икономика. Ниските лихви и количественото облекчаване бяха счетени за необходими, за да се стимулира икономиката и да се изчистят дълговете на страната. Дефлацията изглеждаше истински риск. По-високите ставки от Фед в този момент можеше да отслабят реала, но те също можеха да спрат икономическия растеж на САЩ, което би било много лоша новина за Бразилия.       Обезценява ли Бразилия валутата си сега? Ни най-малко. Целевият лихвен процент на централната банка понастоящем е много нисък, по бразилските стандарти, но само защото инфлацията е на историческо дъно през този век. Освен това, тъй като използването на дълг, деноминиран в долари, се увеличи през последното десетилетие, слабият реал оскъпява лихвените плащания и увеличава риска от криза. Никоя страна не знае това по-добре от Аржентина, която претърпя няколко епични кризи на девалвация и неплатежоспособност, и където избирателите току-що изритаха президента Маурисио Макри, до голяма степен заради неспособността му да обуздае инфлацията. Макри не успя да спре по-нататъшното рязко обезценявания на аржентинското песо, въпреки овърнайт лихвите от над 50%. Друг недостатък на слабата валута е инфлацията и аржентинците са напълно наясно с това. Тя в момента също е повече от 50%. Всеки намек, че Аржентина умишлено отслабва валутата си с цел конкурентно предимство, е повече от абсурден. Защо тогава Тръмп избира да открие нов фронт в търговската война срещу две държави, които в момента нямат почти никаква възможноста да навредят на САЩ? Възможно е той трескаво да се опитва да убеди хората, че е способен на нещо. Аргументът е, че подобна стратегия може да убеди Китай в необходимостта да направи каквото Тръмп иска. Рискът е, че тя може да даде вид, че той не разбира как работи икономиката. И затова по-вероятното обяснение на поведението му е, че той наистина не разбира какво прави. Междувременно Бразилия и Аржентина показаха на САЩ най-добрия начин за отслабване на валутата. Ако икономиката ви се забави, то е вероятно и валутата ви да поевтинее. Именно това се случи през последното десетилетие с големите икономики на Южна Америка. И в много по-краткосрочен план, скорошното рязко разпродаване на долара в отговор на разочароващи данни за промишлеността предполага, че президентът трябва да внимава какво си пожелава. Изглежда, че днешният слаб реал е точно това, което Гуидо Мантега си пожела през 2010 г. - но никой в ​​Бразилия не би могъл да си пожелае катастрофалното десетилетие, което направи тази слаба валута възможна. В дългосрочен план валутната война има само един победител. БВП на глава от населението и в Бразилия, и в Аржентина е по-малко от една четвърт от този в САЩ. И двете страни изостават, въпреки че валутите им отслабнаха.  ", "date": "2019.12.04", "title": "Тръмп не разбира и валутните войни"}
{"url": "http://www.classa.bg/%D1%81%D0%B2%D1%8F%D1%82/item/402987-%D1%81%D0%B0%D1%89-%D0%BF%D1%80%D0%B8%D0%B7%D0%BD%D0%B0%D1%85%D0%B0-%D0%BD%D0%B5%D0%B5%D1%84%D0%B5%D0%BA%D1%82%D0%B8%D0%B2%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%B0%D0%BD%D1%82%D0%B8%D1%80%D1%83%D1%81%D0%BA%D0%B8%D1%82%D0%B5-%D1%81%D0%B0%D0%BD%D0%BA%D1%86%D0%B8%D0%B8", "text": "Помощникът на държавния секретар на САЩ Дейвид Хейл заяви, че САЩ не са в състояние да постигнат основните си цели със санкции срещу Русия. „Тази работа не е приключила. Не сме достигнали основните си цели. Възможно е да има ограничителен ефект, който е трудно да се измери. Отнема време “, предава ТАСС думите си . По-рано медии съобщаваха , че САЩ могат да спрат изграждането на \"Северен поток 2\". Вашингтон подготвя \"санкционен трик\" срещу руския газопровод и очаква да го изпълни преди Нова година.     Неефективността на антируските санкции беше обсъждана и в други страни. Така през октомври екс-президентът на Франция Франсоа Филон говори за това , а през септември чешкият премиер Андрей Бабиш отбеляза, че санкциите срещу Русия не водят до очаквания ефект. Санкциите на САЩ и ЕС срещу Русия започнаха да се налагат поради ситуацията в Украйна и обединението с Крим. В Русия многократно се отбелязваше, че икономиката на страната е в състояние да се адаптира към ограниченията, а самите западни страни претърпяха загуби поради санкции. Превод: Поглед.инфо", "date": "2019.12.04", "title": "САЩ признаха неефективността на антируските санкции"}
{"url": "http://www.classa.bg/%D1%81%D0%B2%D1%8F%D1%82/item/402988-%D0%BD%D0%B0%D1%81%D0%B0-%D0%B7%D0%B0%D1%81%D0%BD%D0%B5-%D0%BE%D1%81%D1%82%D0%B0%D0%BD%D0%BA%D0%B8-%D0%BE%D1%82-%D0%BB%D1%83%D0%BD%D0%BD%D0%B8%D1%8F-%D0%B4%D0%B5%D1%81%D0%B0%D0%BD%D1%82-%D0%BD%D0%B0-%D0%B2%D0%B8%D0%BA%D1%80%D0%B0%D0%BC-%D0%BE%D1%82-%D0%B8%D0%BD%D0%B4%D0%B8%D1%8F", "text": "Сателит на НАСА направо откри иглата в купа сено, забелязвайки отломки от злополучния десант на индийския кораб Викрам, който се разби на повърхността на Луната през септември след неуспешен опит за кацане. Лунният разузнавателен орбитър на НАСА направи снимки на мястото на катастрофата и свързаните с него отломки, които бяха публикувани в понеделник. Макар и трудно да се разчетат, новите снимки показват кратера и останките на кораба, разпръснати на няколко километра по лунната повърхност. Високотехнологичната орбитална сонда на NASA заслужава известна похвала за заснемането на точката на приземяването. Но всъщност преди това индийският компютърен програмист Шагуфта Субраманиан посочи мястото на катастрофата, след като агенцията покани обществеността да се присъедини към търсенето, публикувайки мозаечно изображение, за да може всеки да участва в търсенето. Анимация, пусната от НАСА, също показа мястото на катастрофата преди и след събитието, при което в долната трета на по-скорошната снимка може да се види слаба ивица от отломки. Викрам стартира през юли като част от Лунната мисия на Индия Чандраян-2, с която Ню Делхи се надяваше да стане четвъртата нация след САЩ, Русия и Китай, която да направи успешно кацане на Луната. Това щеше да е първото кацане на южния полюс на естествения спътник. Основният кораб на мисията остава в орбита около Луната, но той загуби контакт с Викрам скоро след като той тръгна за неуспешния си опит за кацане.", "date": "2019.12.04", "title": "НАСА засне останки от лунния десант на Викрам от Индия"}
{"url": "http://www.classa.bg/%D1%81%D0%B2%D1%8F%D1%82/item/402989-%D1%83%D0%BD%D0%B3%D0%B0%D1%80%D1%81%D0%BA%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BA%D1%80%D0%B8%D1%82%D0%B8%D0%BA%D1%83%D0%B2%D0%B0-%D0%BD%D0%B5%D1%81%D0%BF%D0%BE%D1%81%D0%BE%D0%B1%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%B5%D1%81-%D0%B4%D0%B0-%D0%BF%D0%BE%D1%81%D1%82%D0%B8%D0%B3%D0%BD%D0%B5-%D1%81%D1%8A%D0%B3%D0%BB%D0%B0%D1%81%D0%B8%D0%B5-%D0%B7%D0%B0-%D1%80%D0%B0%D0%B7%D1%88%D0%B8%D1%80%D1%8F%D0%B2%D0%B0%D0%BD%D0%B5%D1%82%D0%BE", "text": "Външният министър на Унгария Питър Сижарто критикува бившето ръководство на ЕС и Финландия, която в момента е председател по ротационното председателство, за това, че не успяха да продължат с разширяването на блока. Министърът говори в Прага, след като се срещна с колегите си от Чехия, Полша и Словакия. Заедно четирите държави образуват неформална група, известна като Вишеградската четворка и подкрепят разширяването.   Той заяви в понеделник, че \"един от най-съществените провали на напускащата Европейската комисия, е провалът на ЕС през октомври да постигне съгласие за започване на преговори за членство с Албания и Северна Македония \", предаде АП.   Министърът каза, че се надява новата комисия да продължи с разширяването.ь", "date": "2019.12.04", "title": "Унгарският министър критикува неспособността на ЕС да постигне съгласие за разширяването"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/402979-%D0%B4%D0%B0%D0%B9%D1%82%D0%B5-%D0%B4%D0%B0-%D0%BA%D1%83%D0%BF%D0%B8%D0%BC-%D0%B5%D0%B4%D0%BD%D0%B8-tesla-%D0%B8-%D0%B7%D0%B0-%D0%BC%D0%B2%D1%80-%D1%82%D0%BE", "text": "На всеки български шофьор, търкал гуми по някоя от магистралите у нас, му се е случвало да бъде задминат като пътен знак от двукрако млекопитаещо с мощен автомобил, което няма достатъчен умствен капацитет, за да схване що е то \"максимално допустима скорост\" и защо такава е необходима. Когато те отвее някой, който спазва ограничението от 140 км/ч, ама без да си брои първите 100, напълно нормална и адекватна реакция е да псуваш и кълнеш. За съжаление, подобни клетви рядко хващат, иначе щяхме да шофираме в много по-спокойна среда. Другото, което ти остава, е злобничко да си пожелаваш няколко километра по-надолу патрул да издебне \"бързия и яростен\" и поне да му плясне една глоба. Не че тя ще му направи впечатление, но жестът е важен. МВР обаче мисли за нашето спокойствие на пътя. Спокойствие, което по последния изчисления ще струва 4,8 милиона лева. В замяна на тази сума вътрешното министерство ще се запаси с 15 (словом: петнадесет) немаркирани автомобила, които да догонват любителите на високите скорости. За тези пари трябва да ги ловят във въздуха направо – като снегорин снежинки. И въпреки добрите намерения остава въпросът дали тези автомобили наистина ще допринесат толкова за контрола на това как у нас понякога се \" лети \" по пътищата. Че в България вече сме зле с математиката е ясно, но все пак неизбежни са озадачените погледи от цифрата 4,8 милиона. Масивната сума (320 хил. лв. за парче) идва след като предварително подадените оферти за автомобилите са били в порядъка от 3,8 млн. до 4,817 млн. лв. - далеч над първоначално предвидените за нов скоростен автопарк 2,55 млн. лева. С едно гласуване на Държавно-обществената комисия за безопасност на пътя (ДОККПБДП) на 11 ноември това разминаване лесно е поправено. Въпреки някои изразени съмнения от членове на комисията във връзка с високата очаквана цена, предложението още 2,25 млн. лв. да бъдат отпуснати за бързите патрулки под прикритие е прието. При това след скромен дебат и почти като след търкане на лотариен билет. Обяснението за цената на автомобилите е, че техниката вътре ще е скъпа. Сега да не си представите някой батмобил, който изстрелва куки през решетката отпред и от чийто преден капак излизат картечници. В случая под техника се разбирaт предна камера за следене на скоростта, видеорегистратор в задната част на колата, микрофони, индустриален компютър (за записаното видео), таблети и още други последни технологични писъци, от които на нарушителите на пътя трябва да им се дореве. И каквато техника според ДОККПБДП ще струва колкото самата кола. Изисквания на МВР към самите автомобили също не са скромни – модел след 2017 г., максимална скорост над 250 км/ч, производство след 1 януари 2019 г., 4x4 и с четири врати, вероятно за да не се налага пияните шофьори да се возят в багажника. Оставяме въпроса с цената и се връщаме на идеята новите бързи патрулки да са \" тайни \" . Колко да са тайни – още около обществената поръчка ще стане ясно какви са марките и моделите, а нищо чудно и - както е ставало с други покупки - МВР дори да се похвалят на сайта си. После шофьорите ще знаят за какви автомобили над 100 бона да се оглеждат и край кои да намаляват скорост, а Facebook групите \"I see you КАТ\" ще се напълнят с техни фотосесии от забелязали ги късметлии. Дотук с \"тайното\". Дайте да гледаме малко по-модерно и творчески на нещата. Така и така пари ще бъдат дадени, а новите патрулки – бързо разкрити, няма смисъл да си играем на \"скрито-покрито\". Като ще всяват респект, да го правят явно и дори с външния си вид! Да вземем на МВР няколко Tesla Cybertruck и безцеремонно да ги облепим с украса на родната полиция. Последното творение на Илон Мъск и компания е така впечатляващо грозно и очукано, че ще се впише чудесно в дистопичния пейзаж на българската пътна система. Шофьорите ще забавят скоростта само за да огледат тези творения на някой гениален, 5-годишен дизайнерски ум. А при гонитба нарушителите ще имат чувството, че ги гони някой от \"Блейд Рънър\" (или Динко с бронетранспортьора, което, както мигрантските легенди разказват, си е травмиращо изживяване). Все пак при обсъждането в ДОККПБДП става ясно, че \"оборудването на обикновените автомобили няма достатъчен акумулаторен капацитет, който да захранва с електричество техническите средства за контрол\". Ето защо конфискувани в полза на държавата превозни средства не стават, без значение колко скъпи и мощни са. Ами че то Tesla-та е само една гигантска батерия, бе! Ток да искаш. Проблемът, разбира се, ще дойде, ако някой инатливец реши да бяга от властите от София до Бургас. В един момент Cybertruck-ът просто ще остане без ток, ще каже \"Довиждане\" и ще остави гонката на добрите стари патрулки. Но, замислете се, от култовите бели астри ще излязат страхотни барикади, които да спрат насилствено беглеца. Има само два проблема. Първо, няма да сме пионери. Кметът на мексиканския град Суидад Вайес, Сан Луис Потоси, вече обяви намерението си да поръча 15 Tesla Cybertruck и да ги превърне в полицейски автомобили. Полицията в Дубай миналият месец също намекна, че подобна идея не е невъзможна, като в Twitter публикува снимка нa Cybertruck, на която колата е с цветовете на местните полицейски сили.   Но като ще взимаме пример, то поне да е от тези, които знаят как се бори престъпност и онези, които са наясно как се харчат пари (не е нужно да посочваме в коя държава кои са). Другият проблем обаче ще са самите изисквания на МВР. 2019-а е, а те държат на бензин или дизел и това си е. Бъдещето е електрическо, дами и господа! Втори АЕЦ строим все пак, тази енергия няма да ходи зян. За съжаление, дори с три мотора, Cybertruck-a няма да може да вдигне повече от 210 км/ч. Ама то по \"Тракия\" след тази зима ще се отворят достатъчно дупки, че с повече и да е невъзможно да се кара. Иначе и в ценовия диапазон влиза - най-скъпият Cybertruck е нищо и никакви си 123 хил. лева и малко отгоре. Пари за техника ще има бол, а и след като е на ток, шофиращите полицаи поне няма да се притесняват за бензина... В крайна сметка обаче е ясно, че няма да са \"Тесли\". Тези 4,8 млн. лева обаче все пак ще бъдат похарчени, а както се увеличиха веднъж, може да се увеличат отново. Кое не е ясно? С какви точно автомобили ще се сдобие полицията и какъв ще е ефектът от цялото начинание.  ", "date": "2019.12.04", "title": "Дайте да купим едни Tesla-и за МВР-то"}
{"url": "http://www.classa.bg/%D1%81%D0%B2%D1%8F%D1%82/item/402980-%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%BE%D1%82%D0%BE-%D0%BF%D1%8A%D1%82%D0%B5%D1%88%D0%B5%D1%81%D1%82%D0%B2%D0%B8%D0%B5-%D0%BD%D0%B0-%D0%BC%D0%BE%D0%B7%D1%8A%D0%BA%D0%B0-%D0%BD%D0%B0-%D0%B0%D0%B9%D0%BD%D1%89%D0%B0%D0%B9%D0%BD", "text": "На 17 април 1955 г. най-големият учен от своето поколение отива в болницата в Принстън с болки в гърдите, но за съжаление до следваща сутрин Алберт Айнщайн почива от аневризъм. И докато новината, че великият д-р Айнщайн е починал на 76-годишна възраст се разпространява, в болницата се случва нещо доста смущаващо, ако не направо ужасяващо. Мозъкът на Айнщайн – място на един от най-големите интелекти в света – е откраднат. И това е само началото на историята. Д-р Томас Столц Харви е човекът, който се грижи за Айнщайн. Седем часа след смъртта на големия учен сутринта Харви започна аутопсията, за която твърди, че му е дадено разрешение. След като определи причината за смъртта, той отстранява, измерва и претегля мозъка на Айнщайн. По-късно Харви казва, че „е знаел, че имаме разрешение да направим аутопсия и предполагах, че ще изследваме мозъка“. До ден днешен не е намерена документация или разрешението за тази аутопсия. След всички измервания д-р Харви поставя мозъка във формалдехид. След това той вади очните ябълки на Айнщайн, които по-късно са дадени на очния лекар на физика Хенри Адамс (все още има слухове, че са в сейф някъде в Ню Йорк). Накрая останалата част от тялото му е предадена за кремация. Отстраняването на мозъка и очните ябълки е против желанието на Айнщайн. Според книгата на Брайън Бъръл „Postcards from the Brain Museum“ Айнщайн оставя много конкретни инструкции за след смъртта си – той иска да бъде кремиран, докато мозъка му е все още в главата, и пепелта да се разпръсне тайно, за да „избегне идолопоклонничество“ (на мястото, където е разпръсната). Така че Харви няма законово, а и медицинско право за действията си, защото не само, че не е неврохирург, той не е никакъв специалист по мозъци.   На 19 април, след отстраняването на мозъка, Харви иска разрешение (със задна дата) от сина на Айнщайн – Ханс Алберт Айнщайн. Ханс Алберт дава разрешението си като накара Харви да обещае, че мозъкът на баща му ще бъде използван за научни изследвания, а откритията, публикувани в уважавани медицински издания. Когато се разчува, че Харви притежава безценния орган, идват молби от целия свят от хора, които искат да го видят и изучат. Една от тези молби е от д-р Хари Цимерман в Ню Йорк, на когото Харви обеща, че ще получи първи шанс да го изучи. Цимерман и болницата му се подготвят за мозъка, но той никога не пристига. Във Washington Post се появява заглавието „Спор коя болница ще проведе изследвания на мозъка на Айнщайн“. Технически, болницата в Принстън никога не е притежател на мозъка – д-р Харви е. Той го държи го в буркан в дома си. След публично пререкание с д-р Цимерман и все още непроведени изследвания, д-р Харви е уволнен от болницата и когато напуска, взима и мозъка със себе си. Харви отива в Университета в Пенсилвания, където нарязва мозъка на много листа и 240 квадратчета. Най-накрая дава някои от парчетата на д-р Цимерман и запазва остатъка в два стъклени буркана с формалин. Други изследователи също искат от мозъка, но Харви отказва да им даде, твърдейки, че е „на година от завършване на изследването“.     Бракът на Харви се разпадна и той бързо си стяга багажа, за да си тръгне от Принстън. Преди да успее да напусне, (бившата му) съпруга заплаши, че ще изхвърли мозъка. Разбира се, Харви не позволява това да се случи и го взима със себе си, когато тръгва към Уичита, Канзас, където ще работи като медицински надзор в лаборатория за биологични изследвания. Докато е там, той държи мозъка на Айнщайн в кутия от сайдер под охладител за бира. През следващите тридесет години Харви обикаля из САЩ и държи мозъка без да извършва и публикува никакви проучвания. Няколко учени се свързват с него през годините и той им праща части от мозъка, надявайки се, че те ще могат да направят изследванията, които той никога не прави. … През 1985 г., три десетилетия след смъртта на Айнщайн, някой най-накрая публикува изследване върху мозъка му, след като, разбира се, получава части от Харви – Мериан Даймънд от UCLA. То излиза в „Experimental Neurology“ и е далеч от изчерпателно, но твърди, че Айнщайн е имал повече глиални клетки за всеки неврон, отколкото един нормален човек. Това би могло да означава, че клетките са имали по-голяма „метаболитна нужда“, тоест използвали са повече енергия, което може да означава и повишаване на мисловни умения. Въпреки че по-скорошни проучвания опровергават тази теория, най-накрая все пак се правят изследвания на откраднатия мозък на Айнщайн, публикувани в уважавани медицински издания. Но това все още не беше краят на пътешествието му. През 1988 г. на Томас Харви е отнето медицинското разрешително, защото не успява да мине тридневен изпит. Няколко години по-късно той се завръща в Принстън, където писателят Майкъл Патернити го убеждава да се срещне с внучката на Айнщайн в Калифорния. Разбира се, той трябваше да донесе и мозъка. В книгата на Патернити „Driving Mr. Albert“ се разказва за буркани с мозък в багажника на колата на Харви, когато пътуват към слънчева Калифорния. Те се срещат с Евелин Айнщайн в Бъркли. На тръгване Харви забравя мозъка в къщата й, но тя не го иска и му го връща. … Томас Харви почива през 2007 г., но преди да го направи, той дарява органът на болницата в Принстън – същото място, където мозъкът започна своето 50-годишно пътешествие. Общественият интерес към него се засилва и хората, получили парчета от Айнщайн през годините, ги изпращат обратно в болницата.", "date": "2019.12.04", "title": "НЕВЕРОЯТНОТО ПЪТЕШЕСТВИЕ НА МОЗЪКА НА АЙНЩАЙН"}
{"url": "http://www.classa.bg/%D1%81%D0%B2%D1%8F%D1%82/item/402981-%D0%B2-%D1%81%D0%B0%D1%89-%D0%BE%D0%B1%D1%8F%D0%B2%D0%B8%D1%85%D0%B0-%D1%81%D0%BA%D0%BE%D1%80%D0%BE%D1%88%D0%BD%D0%B8-%D0%BA%D0%BE%D0%BD%D1%81%D1%83%D0%BB%D1%82%D0%B0%D1%86%D0%B8%D0%B8-%D1%81-%D1%80%D1%83%D1%81%D0%B8%D1%8F-%D0%B7%D0%B0-%D1%81%D1%82%D1%80%D0%B0%D1%82%D0%B5%D0%B3%D0%B8%D1%87%D0%B5%D1%81%D0%BA%D0%B0-%D1%81%D1%82%D0%B0%D0%B1%D0%B8%D0%BB%D0%BD%D0%BE%D1%81%D1%82", "text": "Асистентът на държавния секретар на САЩ по международна сигурност и неразпространение Кристофър Форд заяви, че в близко бъдеще се очаква нов кръг от американско-руски консултации относно стратегическата стабилност. Форд, по време на реч в комисията по външни работи на Сената на Конгреса на САЩ отбеляза, че два кръга от тези консултации вече са преминали, предаде РИА Новости . „Ние се ангажираме да имаме още една. Въпросът е да се намери взаимно приемливо време [и за двете страни] за контакт. Надявам се това да се случи в близко бъдеще “, каза той на изслушване на политиката на САЩ спрямо Русия. По-рано министърът на външните работи Сергей Лавров обяви готовността на Русия за диалог със САЩ относно новите оръжия.    ", "date": "2019.12.04", "title": "В САЩ обявиха скорошни консултации с Русия за стратегическа стабилност"}
{"url": "http://www.classa.bg/%D1%81%D0%B2%D1%8F%D1%82/item/402982-%D0%BD%D0%B0%D1%82%D0%BE-%D1%89%D0%B5-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8-%D0%B4%D0%B5%D0%BA%D0%BB%D0%B0%D1%80%D0%B0%D1%86%D0%B8%D1%8F-%D0%BE%D1%82%D0%BD%D0%BE%D1%81%D0%BD%D0%BE-%D1%80%D0%B8%D1%81%D0%BA%D0%BE%D0%B2%D0%B5%D1%82%D0%B5,-%D0%BA%D0%BE%D0%B8%D1%82%D0%BE-%D0%BF%D0%BE%D1%81%D1%82%D0%B0%D0%B2%D1%8F-%D0%BA%D0%B8%D1%82%D0%B0%D0%B9-%D0%BF%D1%80%D0%B5%D0%B4-%D0%B0%D0%BB%D0%B8%D0%B0%D0%BD%D1%81%D0%B0", "text": "В сряда (4 ноември) НАТО за първи път официално ще признае предизвикателствата, които поставя Китай пред алианса, предаде Франс прес. Генералният секретар на организацията Йенс Столтенберг обаче се противопоставя на това Пекин да бъде посочван като нов противник. \"Китай разполага с втория по големина бюджет за отбрана в света и има много нови и съвременни възможности, сред които ракети с голям обсег, които могат да достигнат до всяка точка в Европа и Съединените щати\", подчерта Столтенберг няколко часа преди началото на срещата на върха на НАТО в Лондон по случай 70-ата годишнина на алианса. Лидерите на 29-те страни членки на НАТО се очаква да подпишат утре съвместна декларация, признаваща \"възможностите и предизвикателствата\", поставяни от Китай. Планира се те да одобрят и доклад, съдържащ план за действие на НАТО спрямо Пекин. \"Целта не е да бъде създаден нов противник, а да анализираме, разберем и отговорим по балансиран начин на предизвикателствата, които поставя Китай\", категоричен бе Столтенберг. Пекин е обвиняван в извършването на кибератаки срещу Европа и в индустриален шпионаж, което може да се отрази на сигурността на държавите от алианса, изтъкна генералният секретар. Според Столтенберг \"трябва да отчетем факта, че Китай се приближава към нас в Арктика, Африка и Европа, където прави огромни инвестиции в нашите инфраструктури, и в киберпространството\". Европа полага усилия да формулира обща позиция по отношение на Китай, но между различните европейски държави съществува разделение. Някои страни членки на Европейския съюз твърдят, че Китай е заплаха, а други (основно от Южна и Източна Европа) се радват на желанието на Пекин да инвестира в инфраструктурни проекти, отбелязва Франс прес. В проекта за декларация на срещата на НАТО (който вече бе одобрен от постоянните представители на страните членки в НАТО) се подчертава и необходимостта от сигурни и устойчиви комуникационни системи - в частност инфраструктурите за мобилните мрежи от пето поколение (5G). Китайски компании, като гиганта Huawei, искат активно да участват в изграждането на тези мрежи. Вашингтон упражни натиск върху Европа да изключи Huawei от процеса по изграждане на 5G мрежите заради тесните връзки на компанията с китайското правителство и риска инфраструктурите да бъдат използвани от Пекин за шпионаж.  ", "date": "2019.12.04", "title": "НАТО ще представи декларация относно рисковете, които поставя Китай пред алианса"}
{"url": "http://www.classa.bg/%D1%81%D0%B2%D1%8F%D1%82/item/402983-%D1%85%D0%BE%D1%80%D0%B0%D1%82%D0%B0-%D0%BF%D0%BE%D0%B4%D1%86%D0%B5%D0%BD%D1%8F%D0%B2%D0%B0%D1%82-%E2%80%9D%D0%B3%D0%BD%D0%B5%D0%B2%D0%BD%D0%B8%D1%82%D0%B5-%D0%B4%D0%B5%D1%86%D0%B0%E2%80%9D,-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8-%D0%B3%D1%80%D0%B5%D1%82%D0%B0-%D1%82%D1%83%D0%BD%D0%B1%D0%B5%D1%80%D0%B3", "text": "Хората подценяват гнева на по-младото поколение на фона на изменящия се климат, обяви шведският активист Грета Тунберг, предадоха световните агенции. \"Хората подценяват силата на гневните деца\", каза тя пред журналисти и поддръжници. \"Те са гневни и фрустрирани\", допълва Тунберг. 16-годишният активист говори след пристигането си на пристанище в Лисабон, след като прекоси Атлантическия океан с катамаран за повече от 2 седмици. Тунберг разкри, че ще прекара няколко дни в Лисабон преди да посети Мадрид, където се провежда международна среща за климата. Тя ще работи да се гарантира, че на конференцията ще бъдат чути \"гласовете на бъдещите поколения\". Тунберг се придвижи от Ню Йорк до Лисабон по вода, тъй като отказва да пътува със самолет. В Португалия тя ще се срещне с местни природозащитници. Пристигането й в Португалия съвпада с новия доклад на Световната метеорологична организация, в който се предупреждава, че през последното десетилетие са отчетени най-високите температури.", "date": "2019.12.04", "title": "Хората подценяват ”гневните деца”, предупреди Грета Тунберг"}
{"url": "http://www.classa.bg/%D1%81%D0%B2%D1%8F%D1%82/item/402974-%D0%B7%D0%B0%D1%89%D0%BE-%D1%82%D1%80%D1%8A%D0%BC%D0%BF-%D1%81%D0%BC%D1%8F%D1%82%D0%B0,-%D1%87%D0%B5-%D0%BD%D0%B0%D1%82%D0%BE-%D0%B5-%D0%BD%D0%B0-%D1%81%D0%BC%D1%8A%D1%80%D1%82%D0%BD%D0%BE-%D0%BB%D0%B5%D0%B3%D0%BB%D0%BE", "text": "Срещата на върха на НАТО отбелязва 70-годишнината на алианса в Лондон тази седмица, но някои от основните участници не са в празнично настроение, пише CNBC. Най-големият гост, американският президент Доналд Тръмп, пътува до британската столица, за да присъства на срещата и да се присъедини към останалите държавни ръководители при отбелязването на 70-годишното съществуване на НАТО.  Тръмп многократно е заявявал, че САЩ дават твърде много пари за алианса, главно за поддържането на противоракетните системи в Европа и 65 000-те американски военни на континента. Днес американският президент обвини Германия, че не плаща справедливия си дан за отбрана. Оттегляне на САЩ от НАТО на практика би унищожило организацията с един удар, но макар нито един официален представител да не е заявявал това, носят се слухове, че Тръмп обмисля прекратяване на американската намеса.  Самият алианс счита, че като процент от брутния вътрешен продукт САЩ далеч ще задминат по разходи останалите страни членки през 2019 г. През 2014 г. всички страни от НАТО се съгласиха да повишат разходите си за отбрана до 2% от БВП до 2024 г.     Данни на алианса показват, че към юни тази година само седем от 29-те страни членки, включително САЩ, са заделили поне 2% от годишния си БВП за отбрана тази година. В понеделник генералният секретар на НАТО Йенс Столтенберг защити разходите на страните членки. „По отношение на разходите съюзниците от НАТО наистина увеличават усилията си и правят повече, отколкото през последните много години“, заяви той пред CNBC в Лондон. Според Столтенберг Европа и Канада са на път да прибавят над 400 млрд. долара в бюджетите си за отбрана до 2024 г. „Това е безпрецедентно и ще направи НАТО по-силна“, допълни той. Ако допълнителните разходи станат факт, общите разходи на всички съюзници от алианса ще достигнат приблизително тези на САЩ.     Първото въплъщение на НАТО беше споразумението от 1947 г. между Франция и Великобритания да си помагат взаимно в случай на нападение от Германия или Съветския съюз. То прерасна във военен алианс, който включи САЩ. През 1949 г. страните членки подписаха Северноатлантическия договор. През 1966 г. Франция при управлението на президента Шарл дьо Гол напусна военното крило на НАТО заради съмнения в мощта на организацията при нашествие на Съветския съюз. Пълноправното членство на Франция беше възстановено едва през 2009 г. и само десет години по-късно настоящият френски лидер Еманюел Макрон отново се съмнява в алианса. Той заяви, че НАТО е в състояние на „мозъчна смърт“ заради натиска за реформи от Тръмп и непредсказуемостта на военните действия на Турция. Макрон отбеляза, че турското нашествие в Сирия е заплаха за битката на НАТО срещу „Ислямска държава“.     В гневен отговор турският президент Реджеп Ердоган заяви, че самият Макрон е в състояние на „мозъчна смърт“ и проявява неуважение, като поставя под въпрос действията на страната му. Столтенберг каза в понеделник, че макар страните членки на алианса често да са на различни мнения, историята показва, че „винаги сме могли да постигнем споразумение около основната задача да се защитаваме и отбраняваме взаимно“. Срещата на Тръмп, Макрон и Ердоган тази седмица ще постави на сурово изпитание тази теория.  ", "date": "2019.12.04", "title": "Защо Тръмп смята, че НАТО е на смъртно легло?"}
{"url": "http://www.classa.bg/%D1%81%D0%B2%D1%8F%D1%82/item/402975-%D0%BA%D0%B0%D0%BA-%D1%83%D0%BA%D1%80%D0%B0%D0%B9%D0%BD%D0%B0-%D1%81%D0%B5-%D0%B7%D0%B0%D0%B1%D1%8A%D1%80%D0%BA%D0%B0-%D0%B2-%D0%B1%D0%B8%D1%82%D0%BA%D0%B0%D1%82%D0%B0-%D0%B7%D0%B0-%D0%B8%D0%BC%D0%BF%D0%B8%D0%B9%D1%87%D0%BC%D1%8A%D0%BD%D1%82-%D0%BD%D0%B0-%D1%82%D1%80%D1%8A%D0%BC%D0%BF", "text": "Украйна бе въвлечена против волята си в политическите борби във Вашингтон между американския президент Доналд Тръмп и демократите в Конгреса, които могат да повдигнат официални обвинения за импийчмънт срещу него до седмици. Демократите започнаха през септември разследване във връзка с обвинения, че Тръмп е злоупотребил с правомощията си, за да окаже натиск върху украинския президент Володимир Зеленски да разследва бившия вицепрезидент Джо Байдън, който е възможен негов съперник на президентските избори през 2020 г. Тръмп нарича разследването партиен „лов на вещици“, и нито той, нито адвокатите му са съгласни да участват в процеса по изслушванията утре.   В телефонен разговор на 25 юли Тръмп упражнил натиск върху Зеленски да разследва твърденията, че Байдън по време на мандата си е притискал украинските власти да уволнят висш прокурор, за да прекратят разследване, което можело да уличи сина му Хънтър. Зеленски се съгласил да направи това, според непълен запис, разпространен от Белия дом. В същия телефонен разговор Тръмп лансирал конспиративна теория, че сървърът, хакнал компютъра на Националния комитет на Демократическата партия, е бил в Украйна. Демократите разследват също дали Тръмп е злоупотребил с правомощията си, като временно е задържал 391 млн. долара военна помощ за Украйна, за да притисне Зеленски. Тръмп отрича да е направил това.     Зеленски отрича да е бил притискан от Тръмп и казва, че по време на телефонния разговор не е знаел, че помощта е замразена. Канцеларията на Зеленски продължава да твърди, че не иска да взима страна или да се намесва в президентските избори в САЩ догодина. Украйна е напълно наясно, че зависи от двупартийната подкрепа, както и от военната помощ на Вашингтон в борбата си срещу подкрепяните от Русия сепаратисти в източния регион Донбас в конфликт, отнел живота на повече от 13 000 души. Постоянно питан за разследването за импийчмънт от журналистите, Зеленски каза миналия месец, че на украинците им е дошло до гуша от този въпрос. В интервю Зеленски отрече да е говорил с Тръмп за „услуга срещу услуга“. „Не искам (в Украйна) да изглеждаме като просяци. Трябва обаче да разберете. Във война сме. Ако сте наш стратегически партньор, не можете просто да блокирате нещо за нас“, бе цитиран да казва украинският президент от сп.“Тайм“.     Според своята собствена версия Джо Байдън притиснал украинските власти да уволнят генералния прокурор Виктор Шокин през 2016 г., като заплашил да задържи 1 милиарда долара кредитни гаранции, ако Киев не се съгласи. Личният адвокат на Тръмп Руди Джулиани предположи, че Байдън е направил това, защото Шокин е разследвал дейността на сина му Хънтър, който е бил член на управителния съвет на украинската газова компания „Бурисма“. Тръмп и сътрудниците му не представиха доказателства за корупция от страна на Байдън баща и син в Украйна. Хънтър Байдън отрича да е извършил нещо нередно по време на работата си за „Бурисма“. Джо Байдън отрича да се е опитвал да защити сина си и заявява, че натиск за уволнението на Шокин е упражняван по това време най-вече от европейските правителства заради опасения за корупция.     След като Зеленски встъпи в длъжност тази година, новият генерален прокурор започна задълбочена проверка на криминалните дела. Тринайсет от тях се отнасят до основателя на „Бурисма“ Микола Злочевски, бивш министър и мултимилионер. Подозренията са за данъчни измами, пране на пари и лицензи, издавани на „Бурисма“ по времето, когато Злочевски е бил член на правителството. Злочевски не пожела да коментира това и украинските власти дори не знаят къде се намира той в момента. Прокурорът заяви през октомври, че не разполага с каквито и да било доказателства за злоупотреби от страна на Хънтър Байдън, който е бил в управителния съвет на „Бурисма“ от 2014 до 2019 г.     Джулиани твърди, че някои представители на украинските власти са били в заговор да помогнат на съперничката на Тръмп от Демократическата партия Хилари Клинтън през 2016 г. чрез изтичане на информация, злепоставяща тогавашния ръководител на предизборната му кампания Пол Манафорт. Манафорт, които е дългогодишен политически консултант на републиканците, сега излежава присъда, след като бе признат за виновен по обвенения в измами и лъжливи свидетелски показания. Той е работил в Украйна за бившия проруски президент Виктор Янукович. Джулиани и други съюзници на Тръмп казват, че украинците са измислили фалшиви преводи на милиони долари, т. нар. „черна каса“, за Манафорт от сътрудници на Янукович. Наред с това някои десни сайтове твърдят, че компанията за киберсигурност „Краудстрайк“ (CrowdStrike) лъжливо е обвинила Русия за хакването на компютри на организации, свързани с Демократическата партия, и е скрила хакнатите сървъри в Украйна, в рамките на акция за прикриване на следите. „Краудстрайк“ отрича това. Тръмп споменал тази теория в разговора си със Зеленски.     Бивши и настоящи представители на правителството на САЩ свидетелстваха, че Джулиани е водил външна политика в сянка по отношение на Украйна и има водеща роля в опитите да бъде принуден Зеленски да обяви разследвания срещу „Бурисма“ и предполагаемата украинска намеса в изборите в Съединените щати през 2016 г. Кореспонденцията между Джулиани и американски дипломати показва, че върху Зеленски е бил оказван натиск. Постоянният представител на САЩ в Европейския съюз Гордън Сандланд свидетелства, че Тръмп до голяма степен е поверил политиката към Украйна на Джулиани. Джулиани казва, че се е срещал с настоящи и бивши украински прокурори в рамките на своето разследване срещу Байдън баща и син и на изборите през 2016 г., но омаловажи ролята си на свързващо звено между американски дипломати и представители на украинските власти.    ", "date": "2019.12.04", "title": "Как Украйна се забърка в битката за импийчмънт на Тръмп"}
{"url": "http://www.classa.bg/%D1%81%D0%B2%D1%8F%D1%82/item/402976-%D0%B8%D0%B7%D1%80%D0%B0%D0%B5%D0%BB-%D1%82%D1%8A%D1%80%D1%81%D0%B8-%D1%81%D1%8A%D1%8E%D0%B7%D0%BD%D0%B8%D1%86%D0%B8-%D1%81%D1%80%D0%B5%D0%B4-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%89%D0%B8%D1%82%D0%B5-%D0%B2-%D0%B8%D1%80%D0%B0%D0%BD", "text": "Протестите в Иран стават елемент от израелската стратегия за противодействие срещу „иранската заплаха“. Израелски издания разкриват подробности от план, предложен от новия министър на отбраната на Израел Нафтали Бенет. Той предвижда еврейската държава да засили ударите по ирански обекти в Сирия, докато „режимът на аятоласите“ е зает да се бори с демонстрантите. От изявленията на Бенет става ясно, че Израел дори може и сам да подкрепи протестните действия в Иран. За представения от Нафтали Бенет нов план за борба с иранското присъствие в Сирия съобщи порталът Ynet. Министърът бе назначен временно на поста от премиера Бенямин Нетаняху, но изглежда има желание да се закрепи на него. За това поне говорят новите порядки, които въвежда. В деня, когато Бенет официално пое длъжността, Армията за отбрана на Израел (ЦАХАЛ) атакува високопоставени представители на палестинската групировка Ислямски джихад не само в Газа, но и на сирийска територия. А съвсем наскоро шефът на отбранителното ведомство заяви, че израелските военни вече няма да предават на палестинците телата на убитите, независимо какви възгледи са имали. Промените вече засегнаха и стратегията на Израел в Сирия. В разговор с израелския военен елит Бенет съобщи, че занапред еврейската държава няма да поставя акцент върху възпирането на проиранските сили в съседната страна. Вместо това министърът смята да използва по-интензивно нападателния капацитет на Израел, за да сложи край на иранското военно присъствие в Сирия.     Моментът е най-подходящ за целта, убеден е Бенет. Протестите в Иран, а също така в Ливан и Ирак (и в двете страни има иранско влияние) създават за Техеран цял „прозорец от проблеми“, казва министърът. Според него, вместо да изчакват, докато иранците наближат Голанските възвишения, израелците трябва сами да ги да атакуват. Нито САЩ, нито Русия няма да свършат тази работа, преразказва Ynet думите на Бенет. Израелският министър на отбраната демонстрира без притеснение, че не е безразличен към протестите в Иран, избухнали заради вдигането на преференциалните цени на бензина. Миналия уикенд Бенет призова програмистите от цял свят да подпомогнат иранския народ в преодоляването на забраните за използване на социалните мрежи. Ограниченията, както знаем, бяха въведени на фона на демонстрациите срещу поскъпването на горивата. „Колко ли трябва режимът да се страхува от своя народ, за да отреже достъпа му до Фейсбук, Туитър и другите социални мрежи? – запита министърът във видеообръщение. – Затова ми хрумва една щура идея. Какво ще стане, ако всички техничари по света, било то израелци, араби, иранци, американци, европейци или други, се обединят в името на една цел: да помогнат на многострадалния ирански народ да получи достъп до социалните мрежи?“ По думите на Бенет всеки може да даде своя принос – от професионалния инженер в сферата на изкуствения интелект до любителя, прекарващ свободното си време в своя гараж. „Обадете се на способни приятели, вземете си енергийни напитки и програмирайте цяла нощ, за да направите невъзможното“, призова израелският министър. В своя клип той нарече иранците „добри и почтени“ хора, заслужаващи основните права, гарантирани в демократичните държави: „Заедно можем да покажем на персийците и на иранската диктатура, че властта на хората е по-силна от хората на власт“. Призивът бе издържан в нова стилистика, при все че изявленията от този род помагат на иранската пропагандна машина да засили образа на външния враг, ужким стоящ зад протестите. Миналия уикенд темата бе подета от началника на иранския Генщаб Мохамад Хосейн Багери, заявил, че антиправителствените акции в Ислямската република се дължат на заговор. „През първите 24 часа онова, което правеха хората (по улиците на иранските градове, бел. изд.), бе нормален протест, но някои излязоха на улиците, за да подкопаят и разрушат сигурността на страната“, каза той. Според военачалника е неестествено една мирна демонстрация да се превърне в насилствена акция. Багери изтъкна, че забраната да се използват интернет ресурси в Иран е спомогнала да се предотврати паниката и разпространението на фалшиви новини. Колкото и смели да са плановете на Бенет, има причина да се съмняваме, че стратегията му ще се реализира изцяло. Това е скептицизмът на израелския военен елит, според който еврейската държава просто не е готова за пълномащабна война с Иран. При евентуални бойни действия срещу проиранските формирования може да се стигне дотам, че срещу Светите земи да бъдат изстрелвани по хиляда ракети дневно, предупреждават военните. Националната система за противоракетна отбрана може да не се справи с такъв натиск. Преди няколко месеца командващият тиловата служба на ЦАХАЛ генерал-майор Тамир Ядай заяви: „Врагът е разработил концепция, според която нападенията ще се използват не само за терор и сплашване, но и за да парализират израелския тил и да нанасят щети на системата за противовъздушна отбрана.“ Както сочи миналогодишният доклад на Еврейския институт за изследвания в областта на националната сигурност на Америка (JINSA), ракетният арсенал на ливанската групировка Хизбула, иранска креатура, може да възлиза на 120 000 до 140 000 единици. Въпреки че по-голямата част от тези запаси представляват ракети с малък обсег, според Израел „Партията на Бога“ разполага сега с достатъчно ресурси, за да държи под прицел цялата територия на еврейската държава. Освен това през последните години Иран положи много усилия, за да повиши точността на своите ракети. Експерти на JINSA предупреждават, че евентуален конфликт в Северен Израел може да има катастрофални последици и за местните жители, и за инфраструктурата на еврейската държава.  ", "date": "2019.12.04", "title": "Израел търси съюзници сред протестиращите в Иран"}
{"url": "http://www.classa.bg/%D1%81%D0%B2%D1%8F%D1%82/item/402977-%D1%81%D1%83%D0%BC%D0%B0%D1%82%D0%BE%D1%85%D0%B0%D1%82%D0%B0,-%D0%BA%D0%BE%D1%8F%D1%82%D0%BE-%D0%BC%D0%B0%D0%BA%D1%80%D0%BE%D0%BD-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0", "text": "Макрон иска революция в НАТО. От Германия лаконично му отвръщат: „Без експерименти!“. Бунтовните идеи на френския президент предизвикаха истинска суматоха в Алианса. Какво ли ще се случи сега?       Диагнозата, която френският президент Макрон постави на Алианса в края на октомври - а именно, че организацията е в мозъчна смърт, предизвика голяма суматоха - навсякъде. \"Френският президент искаше точно това - да предизвика дискусия\", казва по този повод Клаудия Майор, която от години изследва европейската политика за сигурност. \"Друг е въпросът обаче дали по този начин ще се осигури конструктивност в дебата за бъдещето на НАТО и за отбраната на Европа\", добавя тя. Но Макрон е нетърпелив политик. Сега той иска революция в европейската отбранителна политика. Ни повече, ни по-малко. Според него, на американците може все по-малко да се разчита като на гарант за европейската сигурност. Във външнополитически план те все повече се преориентирали към Тихоокеанския район. Европейците би трябвало да вземат своята отбрана в собствените си ръце, иначе ще изпаднат в геополитическа незначителност, твърди още Макрон. За Европа, но не и с Европа Европейските партньори обаче са ядосани от соловата акция на Макрон. \"Обвиняват го, че претендира да говори от името на Европа, без да е разговарял със самата  Европа\", казва експертката Клаудия Майор.  В Полша и в Прибалтийските републики се чувстват пряко застрашени от тезите на Макрон - там НАТО все още е единствената \"застраховка за живот\" срещу големия, все по-заплашителен руски съсед. \"Макрон първо заяви, че ще нормализира отношенията с Русия. А сега пък и това. Опасни са тези думи на французина\", казва полският премиер Матеуш Моравецки. Реакциите и в Германия бяха отрицателни. Така се повтори схемата, която е характерна за германско-френските отношения от встъпването на Макрон във власт: Макрон постоянно излага грандиозни визии за европейско ново начало, а германците бият спирачки. Мотото на Християндемократическия съюз (ХДС) от 50-те години - \"Без експерименти\" - отново е актуално в Германия. Разочарован, след като напразно очакваше подкрепата на канцлерката за своите предложения за реформи в ЕС, Макрон сега вече не се притеснява да влезе в открит конфликт с Берлин. \"Точно това се забелязва и в дебата относно т.нар. мозъчна смърт на НАТО\", смята Майор. Германия и Франция така или иначе не са единни. Във Франция са скептични спрямо НАТО - допускат, че Европа може да се справи и сама, без американците. Но за разлика от Германия те имат ядрени оръжия. А германците разчитат както за ядреното сплашване, така и за големи сектори от собствената си отбрана на големия брат от Америка. В това отношение НАТО играе ключова роля. Политици и от двете управляващи партии в Германия се разграничиха от думите на бунтовно настроения Макрон. \"Френският президент избра драстични думи - това не е моята гледна точка\", подчерта Ангела Меркел непосредствено след разпространението на изявлението. Това, че в Берлин не искат да има дрязги между европейците, е свързано и с обстоятелството, че на юбилея на НАТО на 4 декември ще присъстват достатъчно други \"неудобни роднини\" - като американския президент Доналд Тръмп, който не е голям любител на НАТО, а е и притиснат от процедура по импийчмънт. Или турският президент Реджеп Тайип Ердоган, който наскоро купи система за противоракетна отбрана от противника на НАТО Русия. Пита се и това: дали британският премиер и домакин на срещата Борис Джонсън ще може да се концентрира върху нещо друго една седмица преди изборите във Великобритания? Въпреки това: Макрон е решен да наложи провеждането на принципна дискусия по темата. Революция пак няма да има Все пак, във военно отношение състоянието на НАТО е добро - Алиансът е и си остава най-мощният военен съюз в историята. Отбранителните бюджети се увеличават за първи път от 25 години насам, подчерта генералният секретар на НАТО Йенс Столтенберг в коментар по повод думите на Макрон, игнорирайки същинския въпрос - в каква посока да се развива НАТО в бъдеще.     Германският външен министър Хайко Маас иска свикването на експертна комисия, която през следващите месеци да даде известни насоки за бъдещата ориентация на НАТО. Но експертите по въпросите на отбраната не смятат, че една комисия би била в състояние да реши този дългогодишен проблем. Майор смята, че инициативата на министър Маас е нещо като спешна мярка за деескалация, която да предотврати открит скандал на срещата в Лондон. Срещата на Столтенберг и Макрон миналия четвъртък не доведе до някаква промяна в позициите, но Макрон е доволен от суматохата, които предизвика. Партньорите му в НАТО обаче не са убедени, че все още могат да разчитат на френския президент. Те се надяват, че дебатът ще остане без последствия. С други думи: в Лондон не се очертават големи шансове за някаква революция на Макрон. Французинът е останал сам в ъгъла и се цупи. \"Той е сам-самичък - и в Европа, и в НАТО\", казва френският политолог Фредерик Енсел.  ", "date": "2019.12.04", "title": "Суматохата, която Макрон предизвика"}
{"url": "http://www.classa.bg/%D1%81%D0%B2%D1%8F%D1%82/item/402978-%D0%B8%D1%81%D1%82%D0%B8%D0%BD%D1%81%D0%BA%D0%BE%D1%82%D0%BE-%D0%BB%D0%B8%D1%86%D0%B5-%D0%BD%D0%B0-%D1%80%D1%83%D1%81%D0%B8%D1%8F-%D0%B4%D0%B0-%D0%B1%D0%B8%D0%B5%D1%88-%D0%B8%D0%BB%D0%B8-%D0%B4%D0%B0-%D0%BD%D0%B5-%D0%B1%D0%B8%D0%B5%D1%88", "text": "Целта на борбата срещу домашното насилие била да се отнемат деца от семействата им и да се дават на гейове за отглеждане. Това твърдят някои консервативни и клерикални сили в Русия.  А властта услужливо им помага.       Коментар на Фьодор Крашенинников   На 29 ноември в Русия бе публикуван проектозакон за семейно-битовото насилие, който ще бъде подложен на обсъждане до 15 декември, след което ще бъде внесен в Държавната дума. Разгърналата се дискусия ясно показа, че законопроектът засяга някои от най-сериозните противоречия и конфликти в руското общество, а опитът на авторите на документа да угодят и на едната, и на другата страна предизвика всеобщо раздразнение. Традиционните ценности или човешките права За какви противоречия и конфликти става дума? На първо място, проектозаконът съживи все по-изострящата се дискусия за това кое е по-важно - защитата на индивидуалните права на всеки човек или прословутите традиционни ценности, една от които, според разбирането на техните апологети, е патриархалното семейство. Всеки опит да се регулират отвън отношенията в семейството се възприема от „познавачите на традиционните ценности\" като атака срещу семейството като институция, а и срещу всичко онова, което въпросните апологети защитават. Според известния с радикалните си позиции свещеник Дмитрий Смирнов например, борбата срещу домашното насилие е \"само лозунг\", а истинската цел на законопроекта била да улесни някакви си там активисти да отнемат деца от руски семейства и да ги предават на гейове за отглеждане. С оглед на откровено хомофобската политика на сегашните руски власти опасенията на г-н Смирнов не изглеждат особено реалистични, но затова пък съвсем нагледно демонстрират страховете и комплексите на бранителите на традиционните ценности. Способността и компетентността на съществуващите в Русия правоохранителни, съдебни и други органи на държавната власт да решават деликатните задачи, които им възлага законопроектът, будят много въпроси. Прогресивната общественост с право изтъква, че той поставя за своя главна цел защитата на семейството, която органите на държавната власт разглеждат предимно от консервативни позиции.     От тази гледна точка текстът на документа създава допълнителна база за почти безконтролната намеса на държавните органи в личния живот на гражданите. В много случаи тази намеса може да е извънсъдебна, т.е. да се извършва по решение на бюрократичните структури. Всички добре помнят как прокуратурата разпореди да бъдат иззети деца от семейства на участници в протестни акции, което още веднъж напомня за това как всеки закон в съвременна Русия лесно може да се превърне в инструмент за политически репресии. Щом дори съдът в Русия не дава никаква гаранция за справедливо решение, какво тогава да се очаква от някакви дребни чиновници, които внезапно са получили правото кулоарно да взимат решения в името на опазването на семейството? Освен това в законопроекта е отредена голяма роля на обществените организации, но в съвременна Русия тяхната дейност е под силното влияние на властите. Напълно възможно е да се окаже, че на практика водеща роля в случая ще играят не тези активисти, с които свещеник Смирнов плаши паството си, а точно такива като него самия - т.е. привърженици на староруския модел за възпитание на децата. Властта - в задънена улица  Човек може и да не харесва днешната руска власт, но все пак няма как да твърди, че всички в Кремъл и в правителството одобряват домашните побои. Проблемът тук е друг. Властта очевидно смята, че защитата на традиционните ценности е много по-важна от защитата на гражданските права. И точно оттук произтичат всички конфликти. Дискусията около проектозакона за домашното насилие и семейството за пореден път демонстрира идеологическата задънена улица, в която се намират руските власти. От една страна, те са принудени да защитават заложените в конституцията ценности и да отговарят на изискванията на онази голяма част от обществото, която отрича и осъжда битовото насилие. От друга - те съзнателно толерират позицията на радикалните консерватори - и най-вече на Руската православна църква. Властите напълно игнорират факта, че само няколко процента руснаци редовно ходят на черква. Или това, че на широко рекламирания митинг на клерикали и консерватори против предлагания закон се събраха само няколко десетки активисти. Ясно е защо: малобройните и откровено маргинални на фона на цялото руско общество клерикални консерватори са доминираща група вътре във властта, тъй като са широко представени сред чиновниците, депутатите, силовите служби и едрите бизнесмени. Те, а не обикновените граждани, от името на които се произнасят руските власти, са главните лобисти и проводници на войнстващото мракобесие, което все повече се увеличава в живота на Русия през последните години. Безконтролна намеса на държавните органи  Трудно е да се каже дали този законопроект изобщо ще бъде приет и ако да - в какъв вид и как ще се прилага. Но острата дискусия около него еднозначно показва, че разколът и противоречията в руското общество нарастват, а опитите на властта да се хареса на всички не водят до нищо добро, освен че озлобяват и радикализират нейните критици.", "date": "2019.12.04", "title": "Истинското лице на Русия: да биеш или да не биеш"}
{"url": "http://www.classa.bg/%D1%81%D0%B2%D1%8F%D1%82/item/402973-%D0%BF%D1%83%D1%82%D0%B8%D0%BD-%D1%80%D0%B0%D0%B7%D1%88%D0%B8%D1%80%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BD%D0%B0%D1%82%D0%BE-%D0%B5-%D0%B7%D0%B0%D0%BF%D0%BB%D0%B0%D1%85%D0%B0-%D0%B7%D0%B0-%D1%80%D1%83%D1%81%D0%B8%D1%8F", "text": "Той припомни, че Русия многократно е изразявала готовността си да сътрудничи с НАТО, например в борбата със заплахи като международния тероризъм, регионалните конфликти и опасността от неконтролирано разпространение на оръжия за масово унищожение   Разширяването на НАТО към границите на Русия е една от потенциалните заплахи за безопасността на страната. Това заяви руският президент Владимир Путин по време на среща с ръководствата на министерството на отбраната и на военно-промишления комплекс в черноморския град Сочи, пише московското издание “Российская газета“, цитирано от \"Фокус\".    Той обърна внимание на това, че на 3 и 4 декември в Лондон се провежда среща на високо равнище на НАТО, посветена на 70-годишнината от формирането на Алианса. Путин напомни за историческия контекст, в който организацията е създадена – за противодействието на СССР. Но в условия, в които СССР и Варшавският договор вече не съществуват, НАТО продължава да се разширява, подчерта президентът.    Той добави, че Алиансът е основан от 12 страни-членки, сега в него са 29 държави, „а общите военни разходи на страните от НАТО представляват около 70% от общите харчове за отбрана на света“.    „Днес трябва да изхождаме от факта, че разширяването на НАТО, развитието на военната му инфраструктура в близост до руските граници, е една от потенциалните заплахи за сигурността на страната ни\", подчерта президентът.    Блокирането на стереотипите на мислене през последните години не може да бъде добър инструмент за намиране и вземане на ефективни решения, смята президентът. Той припомни, че Русия многократно е изразявала готовността си да сътрудничи с НАТО, например в борбата със заплахи като международния тероризъм, регионалните въоръжени конфликти и опасността от неконтролирано разпространение на оръжия за масово унищожение.    „След 2008 г. обаче нашето сътрудничество всъщност беше ограничено\", добави държавният глава. Според него „Алиансът е действал срещу Русия неправилно, ако не грубо“, без да отчита интересите на Москва. Междувременно агенция ТАСС съобщи, че Русия, Иран и Китай ще проведат съвместни военноморски учения на 27 декември.", "date": "2019.12.04", "title": "Путин: Разширяването на НАТО е заплаха за Русия"}
{"url": "http://www.classa.bg/%D1%81%D0%B2%D1%8F%D1%82/item/402969-%D1%82%D1%80%D1%8A%D0%BC%D0%BF-%D0%B1%D0%B5%D1%88%D0%B5-%D0%B7%D0%B0%D0%BF%D0%BB%D0%B0%D1%88%D0%B5%D0%BD-%D1%81-20-%D0%B3%D0%BE%D0%B4%D0%B8%D1%88%D0%B5%D0%BD-%D0%B7%D0%B0%D1%82%D0%B2%D0%BE%D1%80", "text": "Действията на президента на САЩ Доналд Тръмп биха могли да доведат до наказателно дело, той е изправен пред 20 години затвор, според доклад на разузнавателния комитет на Камарата на представителите на САЩ. Конгресмените твърдят, че американският президент е извършил \"федерално престъпление\" - \"нападнати и заплашени свидетели\", които твърдят, че \"неправилно изпълняват задълженията си\", предава РИА Новости . Сред лицата, които според Демократическата партия на САЩ Тръмп заплаши, са бившият посланик в Украйна Мари Йованович, в.о. посланикът в Украйна Бил Тейлър, бившият служител на Съвета за национална сигурност Александър Уиндман и бивш съветник на вицепрезидента на САЩ за Европа и Украйна Дженифър Уилямс.  Тръмп многократно е писал в Twitter, в който критикува личности, които свидетелстват срещу него.  Докладът твърди, че действията на Тръмп биха могли „да доведат до наказателна присъда до 20 години затвор“. Припомняме, че специалната комисия  пусна окончателния доклад като част от процедурата за импийчмънт.  Белият дом заяви, че демократите не могат  да намерят доказателства срещу американския президент.  ", "date": "2019.12.04", "title": "Тръмп беше заплашен с 20-годишен затвор"}
{"url": "http://www.classa.bg/%D1%81%D0%B2%D1%8F%D1%82/item/402970-%D0%B2-%D0%B8%D1%80%D0%B0%D0%BD-%D1%81%D1%8A%D0%B4%D1%8F%D1%82-%D1%81%D0%B0%D1%89-%D0%B7%D0%B0-130-%D0%BC%D0%BB%D1%80%D0%B4-%D0%B4%D0%BE%D0%BB%D0%B0%D1%80%D0%B0", "text": "Заради размириците в страната   Иран иска да съди САЩ за 130 млрд. долара за размириците в страната. Това обявиха от иранския съд, цитирани от местни медии. От съда уточниха, че ирански граждани са завели дела и жалби, които били претърпели щети от „действията на САЩ“. „Към днешна дата повече от 360 дела и жалби срещу американското правителство се разглеждат“, отбелязаха от съда и допълниха, че един съд е разпоредил САЩ да изплатят 130 млрд. долара. „Правителството и Министерството на външните работи трябва да помогнат за изпълнението на тези съдебни решения срещу правителството на САЩ от името на нашите граждани“, посочи говорителят на съда. На 15 ноември иранското правителство реши да повиши цените на газа до 30 000 риала (около 0,2 долара) за литър, а цената на бензина беше увеличена с повече от 200 процента. След това решение в редица градове в Ислямската република избухнаха протести, които прераснаха в сблъсъци с полицията. Демонстрантите подпалиха офисите на банки и бензиностанции.  Според президента Хасан Рохани протестите са били организирани от САЩ и Израел, за да подкопаят националната сигурност на Иран. Вашингтон открито изрази подкрепа за демонстрантите.    ", "date": "2019.12.04", "title": "В Иран съдят САЩ за 130 млрд. долара"}
{"url": "http://www.classa.bg/%D1%81%D0%B2%D1%8F%D1%82/item/402971-%D0%B5%D1%81-%D1%89%D0%B5-%D0%BE%D1%82%D0%B2%D1%8A%D1%80%D0%BD%D0%B5%D0%BC-%D0%BA%D0%B0%D1%82%D0%BE-%D0%B5%D0%B4%D0%BD%D0%BE-%D1%86%D1%8F%D0%BB%D0%BE-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%BC%D0%B8%D1%82%D0%B0", "text": "Европейската комисия (ЕК) иска да разреши възникналия търговски спор със САЩ относно френския цифров данък, но предупреди, че Европейският съюз (ЕС) ще „реагира като едно цяло“, ако Вашингтон наложи мита срещу Париж, съобщава Euractiv. Говорител на Комисията заяви във вторник (3 декември), че блокът ще се стреми към „извънредни дискусии, за да разреши този проблем по приятелски начин“, за да предотврати спор в Световната търговска организация (СТО).  Но ако преговорите се провалят, различията между ЕС и САЩ по отношение на френския данък трябва да бъдат представени пред СТО, споделя говорител на ЕК. „Това е мястото за уреждане на търговски спор“, добавя той. По-рано днес администрацията на американския президент Доналд Тръмп заплаши Франция със 100-процетни мита вноса на някои френски продукти, включително луксозни стоки и вино, на стойност 2,4 млрд. долара, след като американско разследване установи, че цифровият данък „дискриминира американските компании“ като Google, Apple, Facebook и Amazon. Франция трябва да представи своите коментари по темата до 6 януари, а изслушването по този случай ще се проведе на следващия ден в Конгреса на САЩ. Ако САЩ решат да наложат мита върху френските стоки, говорителят на Комисията заяви, че ЕС „ще действа и ще реагира като едно цяло“. Миналия юли Франция прие 3-процетен данък, който се прилага за фирми с глобални приходи от над 750 милиона евро годишно, генерирани от цифрови дейности, от които 25 милиона евро са генерирани на нейна територия. В реч пред репортери в Париж френският финансов министър Бруно льо Мер заяви, че френският данък „не е срещу никоя държава или компания“. Той обясни, че основата на закона е \"справедливо данъчно облагане\" на цифровите дейности в целия свят. Льо Мер припомни, че Франция е готова да премахне френския данък веднага щом бъде постигнато споразумение по предложението на ОИСР за дигитален данък на глобално ниво.  „Франция е готова (да приеме предложението на ОИСР). Ако САЩ също са готови, това е краят на въпроса, това е краят на трудностите между Франция, САЩ и ЕС ”, по този въпрос, посочи още френският министър. Но ако Доналд Тръмп откаже да намери мирно решение и така или иначе да наложи мита срещу Франция, „няма да имаме друг избор освен да отговорим на ниво ЕС“, добави Льо Мер. Европа сигнализира, че ще се обедини зад някоя от своите членки, ако съществува заплаха от наказателни санкции в рамките на търговски спор. Миналия август, когато администрацията на Тръмп за първи път заплаши Париж с мита, тогавашният председател на Европейския съвет Доналд Туск заяви, че Европа ще отговори на въпросните налози.", "date": "2019.12.04", "title": "ЕС: Ще отвърнем като едно цяло на американските мита"}
{"url": "http://www.classa.bg/%D1%81%D0%B2%D1%8F%D1%82/item/402972-%D0%BD%D0%B0%D1%82%D0%BE-%D0%BF%D0%BE%D0%B4-%D0%BF%D1%80%D0%B8%D1%8F%D1%82%D0%B5%D0%BB%D1%81%D0%BA%D0%B8-%D0%BE%D0%B3%D1%8A%D0%BD", "text": "Лидерите на НАТО се събират в Лондон днес, в момент, когато най-големият военен съюз в света отбелязва 70-ия си рожден ден, борейки се с един от най-объркващите противници: самия себе си. Докато хиляди войници стоят в готовност на източния фланг на НАТО, за да сдържат Русия – причината, заради която трансатлантическият алианс бе основан през 1949 г. – или пазят мира на места като Афганистан и Косово, лидерите на страните от организацията с най-големите армии се критикуват един друг. Преди двудневната среща на върха, която включва приеми в Бъкингамския дворец и на „Даунинг стрийт“ плюс работна сесия в курорт за голф край Лондон, Карен Донфрийд, президент на мозъчния тръст „Германски Фонд Маршал“, каза, че 29-те съюзници от НАТО очакват тази среща „с лошо предчувствие“. „Малцина очакват тази среща да бъде едновременно обединяваща и да спре растящите пукнатини в спойката. Лидерите на алианса носят отговорността за формулирането на общата цел и запазването на смисъла за съществуването на НАТО. Ако те не направят това, Владимир Путин ще вдигне тост в Москва за хилавото състояние на 70-годишния алианс“, каза тя, визирайки руския президент. През последните месеци президентът на САЩ Доналд Тръмп обяви, че мирът е близо в Афганистан – най-дългата и най-скъпата операция на НАТО с оглед на загубени човешки животи и пари – и веднага след това прекъсна преговорите с талибаните. Сега те изглежда отново започват. В същото време броят на американските войници (в Афганистан) намалява. Останалите съюзници не са сигурни как да тълкуват това. Миналия месец Тръмп прибързано изтегли американските войници от Северна Сирия. Турция възприе това като зелена светлина да започне нахлуване, което сериозно разтревожи европейските партньори от НАТО, много от които вече се борят с политическите последици, предизвикани от десетките хиляди сирийски бежанци, пристигнали през Турция в 2015 г. Френският президент Еманюел Макрон, след като се оплака от „липсата на американско лидерство“ и предусещайки възможност за Франция да запълни този вакуум и да даде тласък за по-силна роля на Европа в сферата на сигурността, оплака „мозъчната смърт“ на НАТО и каза, че съюзниците трябва да бъдат „събудени“. Макрон иска стратегически разговор за посоката, в която да се движи НАТО, за това кои са истинските противници, как да се води борбата с тероризма, как да се постъпва с непредсказуем съюзник като Турция и как да се подобрят отношенията с Русия, вместо да се провежда трета поред среща на върха за самобичуване по любимата тема на Тръмп: военните разходи. Като най-нов пример за политически приятелски огън, Турция обвини Макрон, че подкрепя тероризма заради съгласието му да разговаря със сирийски кюрдски политик, когото Анкара смята за член на екстремистка групировка. „Трябва да проверите дали не сте в мозъчна смърт, – каза Ердоган в петък по адрес на Макрон. – Турция да бъде изритана от НАТО или не, как ви изглежда това? Имате ли правомощия да вземете такова решение?“ Междувременно Ердоган възнамерява да извърши тестове на новата система за въздушна отбрана, закупена от Русия, която неговите партньори отказват да допуснат близо до каквато и да било военна техника на НАТО. Германската канцлерка Ангела Меркел, която е към края на своето управление, играе ролята на посредник, опитвайки се да запази на релсите лидерския влак на НАТО. Погледнато отвън, а много вероятно – и откъм Кремъл, в случая изглежда става дума за чудесен акт за самонараняване. НАТО няма реални войни, които да води, освен със собствената си мощ. Европейската сигурност е в способността на съюзниците да сдържат противници като Русия и потенциални такива като Китай. Тази способност за сдържане зависи от балансирано смесване на военни позиции и демонстрация на политическа решимост, като се говори с общ глас. След като Русия анексира украинския Кримски полуостров през 2014 г., НАТО разположи над 4000 войници в Естония, Латвия, Литва и Полша, за да охлади военния авантюризъм на Путин. Съюзниците също така прекратиха съкращенията на военните си бюджети, започнали след края на Студената война, и увеличиха разходите си за отбрана. Но това, което най-много пречи на усилията на НАТО в областта на сигурността, са публичните дрязги между „големите“ в алианса. „Лидерите носят отговорност да не подкопават способността за сдържане, – каза Томаш Валашек, старши изследовател в мозъчния тръст „Карнеги Юръп“. – Сдържането е не само да имаме бомби, куршуми, ракети, самолети, а в наши дни и всякакви киберсредства, които да разположим срещу своя противник. Сдържането означава още и да показваме ясно, че не говорим празни приказки, когато казваме, че сме алианс от 29 членки и че сме готови за единен отпор, когато се случи нещо лошо.“ „Нашите противници непрекъснато търсят пукнатини в нашата броня или признаци за разделение. Бог е свидетел, че имаме достатъчно такива“, добави той. На 70-ия рожден ден на НАТО лидерите на страните от организацията ще приемат на срещата си декларация – ако алиансът оцелее при залповете от приятелски огън – която ще фокусира вниманието върху бъдещето, поставяйки въпроси като нови разговори за разоръжаване, ролята на алианса в космоса и политиката му към Китай. Главното предизвикателство пред него днес може да бъде да надживее онези свои лидери, които искат да вървят по свой собствен път.  ", "date": "2019.12.04", "title": "НАТО под приятелски огън"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/402964-%D0%BE%D0%B3%D0%BB%D1%83%D0%BF%D1%8F%D0%B2%D0%B0%D0%BD%D0%B5-47-%D0%BE%D1%82-%D1%83%D1%87%D0%B5%D0%BD%D0%B8%D1%86%D0%B8%D1%82%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B5-%D0%B4%D0%BE%D1%81%D1%82%D0%B8%D0%B3%D0%B0%D1%82-%D0%BC%D0%B8%D0%BD%D0%B8%D0%BC%D0%B0%D0%BB%D0%BD%D0%BE-%D0%BD%D0%B8%D0%B2%D0%BE-%D0%BD%D0%B0-%D0%B3%D1%80%D0%B0%D0%BC%D0%BE%D1%82%D0%BD%D0%BE%D1%81%D1%82", "text": "Дебилизацията се движи по план.   Прост народ лесно се управлява! 47% от учениците не са достигнали минималното ниво на грамотност по четене. 53% постигат второ равнище и нагоре. По математика успеваемостта е 56%, по природни науки – 53%. Това показват резултатите на българските ученици от проведеното през 2018 г. международно изследване на образователните резултати PISА, представени в Министерството на образованието. Изследването се провежда за седми пореден път. То е сред 15-годишните ученици, включили са се 6000 ученици от 197 училища в страната. Най-много са тези от 9 клас. Оценяват се три области – четене, природни науки и математика. Всяка година областите са едни и същи. Изследването е изцяло компютърно базирано. 79 са държавите, които участват в изследването на PISA. Между 50 и 60 място сме по четене сред другите държави, участващи в изследването PISA, посочи министър Вълчев. Основната изследвана област през 2018 г. е за четивна грамотност – умението за четене и писане. 273 въпроса са задавани в проучването за оценяване на грамотността. Всеки ученик се явява на две сесии от 60 минути. Включва се нова област – гладко четене. Тя влиза в общото оценяване. В България момичетата са с повече точки от момчетата. В София се отбелязва срив на резултатите, като спадът е 30 точки. На първо място в изследването по четене е Китай с 555 точки. С най-нисък резултат са Филипините. Резултатът на България по четене е 420. Изненада тази година е Естония, която е изпреварила Финландия. За нас резултатите не са изненадващи. Те отговарят на националните ни външни оценявания, които се оказват надеждни, заяви образователният министър. По данните му обаче тези резултати са и разочароващи. Трябва повече усилия. Закъсняхме с промените в закона за предучилищното образование, обясни той. Проблемът е в трансформирането на знания в умения. Това ни показват и резултатите в PISA, обобщи министърът. Красимир Вълчев подчерта, че факторите, които трябва да се подобрят са учебните програми, учителите трябва да променят методите си на преподаване, трябват да има повече мотивирани учители, както и повече учебни часове. Като влияние на външни фактори за ниските резултати Вълчев посочи самата промяна в профила на учениците. Учениците, при които в семействата липсва отношение към образованието, се увеличават. По думите му преподаването трябва да по-малко енциклопедично и да е по-практично насочено, с обучение за придобиване на повече умения. Не очакваме следващите резултати да са по-добри. Това, че са малко по-лоши, не означава, че имаме напредък, коментира още Вълчев. Според него проблемът е в запазване на високите негативни резултати. Трябва да се мотивират учениците за повече учене. Необходимо е префокусиране на образователната система, изтъкна още образователният министър. Министерството ще насърчава с програми по иновации в училищата и обмяна на добри практики. Все още не можем да говори за положителен ефект от увеличението на заплатите за по-мотивирани учители все още, допълни той. В заключение министърът заяви, че промяната трябва да се случва с по-бързи темпове.    ", "date": "2019.12.04", "title": "Оглупяване: 47% от учениците в България не достигат минимално ниво на грамотност"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/402965-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%BE%D1%82%D0%BE-%D1%8F%D0%B4%D1%80%D0%B5%D0%BD%D0%BE-%D0%B3%D0%BE%D1%80%D0%B8%D0%B2%D0%BE-%D0%B7%D0%B0-%D0%B0%D0%B5%D1%86-%E2%80%9E%D0%BA%D0%BE%D0%B7%D0%BB%D0%BE%D0%B4%D1%83%D0%B9%E2%80%9C-%D0%B8%D0%B4%D0%B2%D0%B0", "text": "Вчера Агенцията по доставките на Евроатом (ESA) е публикувала съобщение, че е сключила договор между АЕЦ „Козлодуй“ и руския доставчик на ядрено гориво ОАО ТВЕЛ, но при определени условия. За по-добър преглед и прочит кликнете с мишката върху снимката с оригиналното съобщение:     Ето и превод на съществената част от съобщението:     В наши дни много „умници“ раздухват слухове, че в реакторите на АЕЦ „Козлодуй“ вече има американско ядрено гориво. Докато това се случи ще изтече много вода. Първото видео по-долу показва какво ни чака в скоро време. А второто видео е ключът към условието да узнаете цената на ядреното гориво, на която САЩ и Русия продават на Украйна, за да се сетите, за колко ще ни продават на нас. За сега условието (брой гледания) е изпълнено под 2 %, което едва ли ще ме накара да се разприказвам.  ", "date": "2019.12.04", "title": "Американското ядрено гориво за АЕЦ „Козлодуй“ идва"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/402966-%D0%BD%D1%81-%D0%BE%D0%B4%D0%BE%D0%B1%D1%80%D0%B8-4,7-%D0%BC%D0%BB%D1%80%D0%B4-%D0%BB%D0%B2-%D0%B7%D0%B0-%D0%B7%D0%B4%D1%80%D0%B0%D0%B2%D0%B5-%D0%B4%D0%BE%D0%B3%D0%BE%D0%B4%D0%B8%D0%BD%D0%B0,-%D0%BF%D0%B0%D1%80%D0%B8%D1%82%D0%B5-%D0%B7%D0%B0-%D0%B1%D0%BE%D0%BB%D0%BD%D0%B8%D1%86%D0%B8%D1%82%D0%B5-%D1%80%D0%B0%D1%81%D1%82%D0%B0%D1%82-%D0%BD%D0%B0%D0%B9-%D0%BC%D0%BD%D0%BE%D0%B3%D0%BE", "text": "Парламентът прие финално Законопроекта за бюджета на Националната здравноосигурителна каса /НЗОК/ за 2020 година след дебати, продължили четири часа. Финансовата рамка от над 4,7 млрд. лв. в бюджета на Здравната каса за 2020 г. бе приета окончателно от депутатите. В бюджета на НЗОК за 2020 г. са предвидени общо 2,2 млрд. лева за болнична помощ, а за лекарства - 1,2 млрд. лв. За дентална помощ са предвидени близо 180 млн. лв. Най-чувствително е увеличението за болничната помощ - с 233 млн. лв. Сред най-важните одобрени промени е увеличението на средствата за извънболнична помощ с още 12 млн. лв. От резерва на НЗОК бяха заделени допълнителни 6 млн. лева за здравноосигурителни плащания за първична извънболнична медицинска помощ, 3 млн. лева за здравноосигурителни плащания за специализирана извънболнична медицинска помощ и 3 млн. лева за здравноосигурителни плащания за медико-диагностична дейност. С приетите на второ четене промени в закона се разширяват възможностите на  новооткритите болници да сключват договори с НЗОК по нови клинични пътеки и процедури. По предложение на председателя на здравната комисия Даниела Дариткова бе предложено и прието овите болници, сключили договор с НЗОК през 2019 година, да могат да договарят заплащане за нови дейности през 2020 година при условие, че така няма да се надхвърлят предвидените прогнозни бюджети.  Сериозна полемика сред депутатите предизвика отпадането на текста, който предвиждаше създаване на списък с лекарства, изключени от общия механизъм за отстъпки. В този списък трябваше да влязат лекарствата, включени в Позитивния лекарствен списък, които нямат терапевтична алтернатива при лечение на заболявания за лекарствени продукти по списък за базова терапия на онкологични и онкохематологични заболявания; коагулопатии и други редки заболявания с разнородни характеристики; лекарства, които се прилагат самостоятелно, в терапевтични схеми и са безалтернативни, гарантират живот, осигуряват лечение на критични състояния, застрашаващи живота. Текстът беше оттеглен от вносителя д-р Даниела Дариткова. Според БСП и депутата проф. Георги Михайлов това е списък на отпадащите от пазара медикаменти, които отпадат, защото дистрибуторите са неудовлетворени от предлаганите им условия. Така 99, 9 млн. лв., които бяха отделени за това перо, днес бяха разпределени отново като  68 млн. лв. отидоха за лекарствени продукти, медицински изделия и диетични храни за специализирани медицински грижи и за домашно лечение на територията на страната, а 31, 9 млн. лв. за лекарствени продукти за лечение на злокачествени заболявания и продукти при животозасращаващи кръвоизливи и спешни оперативни и инвазивни интервенции при пациенти с вродени коагулопатии, в условията на болничната медицинска помощ, които НЗОК заплаща извън стойността на оказваните медицински услуги. Лечението за онкологични и онкохематологични заболявания, започнало преди навършване на 18-годишна възраст, ще продължава да се заплаща и след навършването на тази възраст до приключване на лечението, приеха депутатите.  Георги Михайлов /\"БСП за България\"/ коментира, че с този текст се създава възрастова сегрегация и трябва да се преразгледа. Даниела Дариткова /ГЕРБ/ обясни, че това предложение е дадено от детски онкохематолози, които продължават да лекуват тези пациенти, но не получават заплащане от НЗОК. Тя обясни, че с този текст се дава позитивна опция на детските отделение по онкохематология да си довършат лечението на пациентите. Когато си навършил 18 г., ти така или иначе започваш лечението си на друго място, не в детските онкохематологични отделения, коментира Дариткова. Очаквано опозицията отправи критики, свързани с липсата на реформа в здравната система и на мерки за профилактика и превенция. Нигяр Джефер от ДПС призова за повече средства за скрининг и диагностика и за извеждане на дейности в извънболничната помощ. Според депутата от ДПС Джевдет Чакъров проблемите в здравеопазването не са натрупани сега, а в годините. Той припомни, че в момента се отделя  4,5% от БВП за здраве, но реално разходите за здравеопазване са 8%. По думите му най-притеснителното е, че доплащането от пациентите продължава да е най-високото в ЕС. В същото време разпределението на средствата не е балансирано - 50% от бюджета са за болнична помощ, 30% -  за лекарства, едва 20% за всички останали пера. Oт БСП настояваха за промяна, която да осигури безплатни лекарства за децата до 14 години, която обаче не бе приета. С този бюджет се осигуряват навсякъде повече средства, не само за същите дейности, а има и много нови дейности, коментира министърът на здравеопазването  Кирил Ананиев  пред журналисти след приемането на бюджета. Той посочи, че има нарастване на разходите в извънболничната помощ.  Министърът обясни, че средствата за лекарства за редки и онкологични заболявания първоначално са били извадени в отделен списък, който обаче още не е готов и никой не знае какъв ще бъде, затова е било възстановено старото правило. \"Не са намалени разходите за тези лекарства и хората ще си получат необходимите лекарства\", успокои Ананиев в кулоарите, цитиран от БТА. Новият модел в здравеопазването ще го работим през 2020 г., за да може да влезе в сила от 2021 г., коментира министърът. Следващата година ще имаме гарантирана финансова устойчивост на системата на здравноосигурителните плащания, коментира пред журналисти в парламента председателят на здравната комисия в НС Даниела Дариткова от ПГ на ГЕРБ във връзка с приетия на второ четене бюджет на НЗОК за догодина. Според нея това ще даде възможност преговорите с Българския лекарски съюз за новия Рамков договор за 2020 г. да започнат.   ", "date": "2019.12.04", "title": "НС одобри 4,7 млрд. лв. за здраве догодина, парите за болниците растат най-много"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/402967-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D0%B4%D0%B5%D0%BF%D1%83%D1%82%D0%B0%D1%82%D0%B8-%D0%BE%D1%82-%D0%B1%D1%81%D0%BF-%D0%B8-%D0%B0%D1%82%D0%B0%D0%BA%D0%B0-%D0%BE%D0%BA%D1%83%D0%BF%D0%B8%D1%80%D0%B0%D1%85%D0%B0-%D1%82%D1%80%D0%B8%D0%B1%D1%83%D0%BD%D0%B0%D1%82%D0%B0,-%D0%B7%D0%B0%D1%81%D0%B5%D0%B4%D0%B0%D0%BD%D0%B8%D0%B5%D1%82%D0%BE-%D0%B1%D0%B5-%D0%BF%D1%80%D0%B5%D0%BA%D1%80%D0%B0%D1%82%D0%B5%D0%BD%D0%BE", "text": "Размерът на минималната пенсия нажежи страстите в Народното събрание, председателстващият Емил Христов заплаши бунтарите с наказания   Очаквано темата за пенсиите се оказа ябълката на раздора по време на дебата за бюджета на Държавното обществено осигуряване /ДОО/. Размерът на минималната пенсия до такава степен нажежи страстите в Народното събрание, че се стигна до преждевременното прекратяване на пленарното заседанието.    По време на дебатите \"Воля\", БСП и \"Атака\" се обединиха около предложението минималната пенсия да бъде 300 лева, а не 250 лева, каквото е това на управляващите.    От \"Атака\" и БСП настояха депутатите да гласуват размера на пенсиите със ставане от място, за да се види ясно кой реално е за по-достойно увеличение на пенсиите. Председателстващият Емил Христов обаче бе категоричен, че процедурата по гласуване вече е започнала и не могат да се правят предложения вече за начина, по който да се гласува.    Това разгневи социалистите, които наскачаха от местата си и обградиха парламентарната трибуна, а след това ги последваха и депутатите от \"Атака\".    На трибуната първо се качиха Филип Попов, Христо Проданов и Георги Свиленски, след това те бяха последвани от други народни представители от \"БСП за България\". Към тях се присъединиха и депутати от \"Атака\".    \"Защо те е страх?\", попита Свиленски председателстващия заседанието Емил Христов и заяви, че процедурата е вече опорочена.    \"Всеки разбира процедурата по различен начин. В правилника нещата са ясно изписани. Не сте прави\", отговори му още председателстващия пленарното заседание Емил Христов. Той посочи, че БСП възпрепятстват пленарното заседание и ги помоли да не го прави.    В залата се чуха виковете на управляващите \"Червени боклуци!\", а от БСП отвърнаха - \"Оставка!\".    За да потуши напрежението, Емил Христов реши да прекрати пленарното заседание и да спре гласуването, като се закани да има наказани депутати. При окончателното разглеждане на Бюджета на ДОО за 2020 г. управляващите гласуваха увеличаване на минималния осигурителен доход за самоосигуряващите се от 560 на 610 лева. За земеделските производители и тютюнопроизводителите минималният осигурителен доход от догодина става 420 лева, при сегашни 400 лв. Първоначално беше заложено земеделците и тютюнопроизводителите да се осигуряват на минимум 610 лева от догодина, т.е. да има изравняване с размера на минималната работна заплата. Между двете четения обаче от ГЕРБ предложиха увеличението да е значително по-малко. Текстовете днес минаха почти без дебати в пленарна зала, единствено с упрек от левицата, че не са направени разчети как това увеличение ще се отрази върху производителите. Опозицията в лицето на БСП беше по-настървена по отношение на  максималния осигурителен доход, който остана 3000 лв ., след като от 1 юли беше вдигнат до това ниво от 2600 лв. Левицата искаше той да бъде увеличен на 3900 лева с мотива, че богатите се облагодетелствали за сметка на бедните, но това беше отхвърлено. Без промяна депутатите оставиха периода на изплащане на  паричното обезщетение за бременност и раждане  - 410 дни, и размерът на обезщетението за отглеждане на дете от 1- до 2-годишна възраст - 380 лева. От БСП настояваха обезщетението да се увеличи на 650 лева с мотива, че то е актуализирано само веднъж за последните 5 години (през 2017 г.) и е редно да отговаря на минималната работна заплата. Предложението беше отхвърлено В крайна сметка в рамките на днешното заседание депутатите не успяха да приемат окончателно бюджета на Държавното обществено осигуряване и ще се занимават с него отново утре сутрин. Днес народните избраници гласуваха рамката на бюджета, като се предвидените разходи за пенсии са в размер на 10, 57 млрд. лв. Бе определен и минималният осигурителен доход за самоосигуряващите се лица през 2020 г. да е 610 лв., а за земеделските стопани и тютюнопроизводители да бъде - 420 лв. Депутатите решиха максималния осигурителен праг пък да е 3000 лв. Обезщетението за отглеждане на дете през втората година също остава непроменено - 380 лева на месец.    ", "date": "2019.12.04", "title": "Напрежение в парламента! Депутати от БСП и \"Атака\" окупираха трибуната, заседанието бе прекратено"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/402968-%D0%B4%D1%80%D0%B0%D0%B3%D0%BE%D0%BC%D0%B8%D1%80-%D1%81%D1%82%D0%BE%D0%B9%D0%BD%D0%B5%D0%B2-%D0%B7%D0%B0-%D1%81%D0%B0%D1%87%D0%B5%D0%B2%D0%B0-%D0%B8%D0%B7%D0%B1%D0%B5%D1%80%D0%B0%D1%85%D1%82%D0%B5-%D0%BC%D0%B8%D0%BD%D0%B8%D1%81%D1%82%D1%8A%D1%80,-%D0%B7%D0%B0-%D0%BA%D0%BE%D0%B3%D0%BE%D1%82%D0%BE-%D0%BD%D0%B5-%D0%B5-%D0%B8%D0%BC%D0%B0%D0%BB%D0%BE-%D1%82%D1%83%D1%80%D1%81%D0%BA%D0%BE-%D1%80%D0%BE%D0%B1%D1%81%D1%82%D0%B2%D0%BE,-%D0%B0-%D0%BE%D1%81%D0%BC%D0%B0%D0%BD%D1%81%D0%BA%D0%BE-%D0%BF%D1%80%D0%B8%D1%81%D1%8A%D1%81%D1%82%D0%B2%D0%B8%D0%B5", "text": "Смяната на министър подсказва криза в управленския екип и държи отворена вратата към политическа криза „Днес обсъждаме отстраняването на един и назначаването на друг социален министър. Поредната рокада във властта за вас е традиция, но за нас е много сериозен симптом за блокаж на управленски системи. Смяната на министър е признание за провал в сектора. Знак за управленска безизходица в справянето с определен проблем или поредица от проблеми“. Това заяви зам.-председателят на ПГ на „БСП за България“ Драгомир Стойнев по време на обсъжданията на кандидатурата на Деница Сачева за социален министър. Той посочи проблемите в системата – разбита система за социално подпомагане, огромни социални неравенства, милион и половина пенсии под прага на бедността, изкуствено създадения проблем с болничните на трудещите се и провалът на деинституционализацията. „Смяната на министър подсказва криза в управленския екип и държи отворена вратата към политическа криза“, категоричен бе Стойнев. Смяна ма министър е категорично доказателство, че не работят много повече от една системи. Социалната политика е онази невралгична точка, която събира в едно финансовата стабилност, икономическата жизненост, демографската политика, състоянието на здравеопазването и образованието, малцинствените проблеми, нивото на бедност. Смяната на министъра сега означава и признание, че всички тези теми в България буксуват. Имаме системен проблем. За три мандата ГЕРБ не проведе нито една успешна реформа. Вие от ГЕРБ разбихте цели системи“, каза още народният представител от левицата.  Той изтъкна, че управляващите са се провалили и в електронното правителство, въпреки че са изхарчени близо 2 милиарда лева. „Стигнахме дотам, че започнахме да превеждаме „Под игото“. В крайна сметка ще изберете министър, за когото не е имало турско робство, а „османско присъствие“, коментира още Стойнев по повод кандидатурата на Деница Сачева за нов социален министър.  Той посочи и други сериозни слабости на правителството, сред които състоянието на здравната система. „За три мандата не бе променено остарялото разбиране, че всичко добро идва отвън, че трябва да вземаме готови „демократични модели“, че снимки със силните на деня външни фактори ще ни донесат просперитет. Загубихме характер и авторитет. Превърнахме се в територия за внесени експерименти. За съжаление социалната система е сред най-пострадалите системи“, заяви Стойнев. Той коментира кандидатурата на Сачева, която по думите му започва от „тъмносиньото“ на Иван Костов и стига до европейското синьо ГЕРБ. Народният представител посочи още, че в кариерата й има няколко скандални казуса – с вкарването на т.н. „джендър идеологии“ в средното образование. „Дали сега в качеството си на социален министър няма да продължи да го прави чрез инструментите на социално включване, подплатени с много средства“?, попита още Стойнев.", "date": "2019.12.04", "title": "Драгомир Стойнев за Сачева: Изберахте министър, за когото не е имало турско робство, а османско присъствие"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402954-%D0%BF%D1%80%D0%B5%D0%B4%D1%81%D0%BA%D0%B0%D0%B7%D0%B0%D0%BD%D0%B8%D0%B5%D1%82%D0%BE-%D0%BD%D0%B0-%D1%81%D1%82%D0%B8%D0%B2%D1%8A%D0%BD-%D1%85%D0%BE%D0%BA%D0%B8%D0%BD%D0%B3", "text": "Въпреки факта, че известният учен не е жив, прогнозите му все още са актуални за цялото човечество. В своята книга \"Кратки отговори на важните въпроси\" Стивън Хокинг предупреждава хората за опасностите от генното инженерство. Хокинг пише, че човечеството ще влезе в \"самостоятелна еволюция\", когато бъде способно да изменя и подобрява ДНК. След като състави пълна ДНК карта, хората всъщност ще прочетат „книгата на живота\", в която вече могат да бъдат направени определени корекции. Хокинг е предсказвал, че в самото начало на развитието на технологиите за \"редактиране\" на ДНК човек ще може да елиминира генетичните недостатъци в организма. Въпреки това, за постигането на по-големи резултати в подобряването на човешката физиология ще са необходими повече усилия и време. Ученият вярвал, че до средата на 21 век човек ще може да променя своя ум и да влияе на инстинктите. Предвиждайки предстоящата опасност, Хокинг предупреждава човечеството, че тези технологии могат да разделят обществото. Те ще изискват въвеждането на нови закони, забраняващи намесата в ДНК, но изкушението да се подобри качеството на организма (например паметта или имунитета) ще бъде толкова голямо, че няма да спре някои изследователи. В обществото ще се появят хора, които, преминавайки модификацията на генетично ниво, ще се противопоставят на обикновените хора, в резултат на което най-силните ще имат властта над целия свят. Над обикновените хора ще надвисне заплахата от пълно изчезване. Ще възникне нова раса от хора, самостоятелно подобряващи себе си. Някои учени не са съгласни с прогнозата на Хокинг, тъй като на дадения етап генното инженерство не се намира в своя разцвет, както го е виждал известният учен. Те не изключват, обаче, в близко бъдеще да се появят първите резултати от генетични модификации под формата на експериментални деца, които се различават от обикновените.", "date": "2019.12.04", "title": "Предсказанието на Стивън Хокинг"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402955-%D1%88%D0%BE%D0%BA-%D0%B7%D0%B0-%D0%BC%D0%B8%D1%81-%D0%BC%D0%B0%D1%8F%D0%BC%D0%B8", "text": "Моделка със 150-сантиметрово дупе ще трябва да го ампутира, ако иска да си оправи здравето и външния вид след нескопосана и незаконна козметична процедура, заявиха лекари. Кортни Барнс, известна като \"Мис Маями\", твърди, че отчаяно искала да върне превъзходната форма на дупето си и затова се оплакала пред хирурзите от шоуто \"Окепазени\".  35-годишната жителка на Маями обаче бе шокирана, когато д-р Тери Дъброу ѝ каза, че за да си оправи дупето, тя ще трябва да го ампутира. Поразена, тя отговори: \"Да си ампутирам цялото дупе? Няма да направя това. Не, няма да го направя. Няма да ампутирам дупета\".   За първи път Кортни си инжектира филъри, когато е била само на 22 години, докато е работила като танцьорка в клуб. \"Когато бях в колежа си намерих работа като танцьорка. Първата вечер не изкарах никакви пари на сцената. Тогава колежка ми каза, че трябва да имам дупе, ако искам да изкарвам пари.  Тогава разбрах за филърите, които в крайна сметка ми причиниха проблема с голямото ми дупе. Насрочих си среща, тя дойде в хотелската ми стая. Каза ми, че работи за пластичен хирург и така е успяла да се сдобие с материалите.  Попитах я, защо тя го прави извън кабинета си, а тя ми каза, че процедурата е нелегална. Беше глупаво, но исках да имам голямо дупе\", разказва Мис Маями. След година и още три процедури, Кортни казва, че е забелязала как тя изглежда по-добре. Въпреки това, тя поискала още.  Именно по време на четвъртата процедура започнали проблемите. \"Този път отидох в дома ѝ, за да ми сложи инжекциите, след кат ми ги постави обаче, от дупето ми почна да тече течност. По дупето ми имаше страшно много вдлъбнатини, затова ѝ се обадих. Тя ми каза, че положението може да се оправи с още няколко инжекции и така се стигна до процедура номер пет. Въпросната процедура само направи дупето ми по-голямо, тя не запълни дупките. След това дойде процедура номер шест. Тя направи нещата още по-зле. Вече нямаше какво да направя, за да си оправя дупето. След шестата процедура аз съм похарчила 7-8 хиляди долара, за да стигна до тук\", разказа Кортни пред лекарите от шоуто.  В крайна сметка Кортни реши да се примири с това, което тя самата си е причинила, и се обърна към социалните мрежи, където съвсем до скоро тя публикуваше секси свои снимки за своите 1 милион последователи. Моделката дори е написала автобиграфия, в която споделя своя опит с козметичните процедури, наречена \"Аз не съм моето тяло, но искам по-голям задник\", като предупреждава младите момичета да не тръгват по нейния път с филърите.  Въпреки славата, Кортни признава, че ѝ е писнало от големия размер на дупето ѝ, обезцветяването и това, че е много увиснало, затова тя искала да премахне филърите. С надеждата за по-добър живот тя се обърнала към лекарите на предаването \"Окепазени\", но не получила резултата, който тя желала. Преглеждайки я, Дъброу обясни, че не може да намери разделение между масата на филърите и нормалната тъкан.  Медикът достигна до извода, че жената има грануломи - струпвания на тъкан, която се появява в отговор на инфекции, възпаления или чужди субстанции. \"Никога не съм виждал такова чудо преди\", каза още лекарят. \"Поради мястото на масата, вие няма да може да я махнете, ако не ампутирате цялото си дупе. Добрата новина е, че човекът, който ви е инжектирал, не е инжектирал много в мускулите, от което човек умира\", каза докторът в крайна сметка на Мис Маями.", "date": "2019.12.04", "title": "Шок за Мис Маями"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402956-%D1%86%D0%B5%D1%86%D0%B8-%D0%BA%D1%80%D0%B0%D1%81%D0%B8%D0%BC%D0%B8%D1%80%D0%BE%D0%B2%D0%B0-%D1%81%D0%BA%D0%B0%D0%BD%D0%B4%D0%B0%D0%BB%D0%B8%D0%B7%D0%B8%D1%80%D0%B0", "text": "Преди няколко месеца Цеци Красимирова призна, че на няколко пъти се е изкушавала от джойнта, само че добави, че рядко пуши свита с трева цигара.   Явно уцелихме манекенката с фатална красота именно в такова настроение. Самата тя качи снимка, на която пуши с такова удоволствие, с каквото вероятно асоцийра и най-пълноценната почивка след натоварен ден.     Зад гърба на Цеци пък се вижда нейният съпруг - милионерът Майкъл Струмейтис, чийто псевдоним неслучайно е \"Краля на марихуаната\". Той се занимава от години с бизнес, свързан с марихуана, собственик е на най-голямата фирма за органични земеделски добавки в света.     Струмейтис отглежда растението за медицински цели, като напористо рекламира продукцията си, често позирайки с джойнт в ръка. Ето, че възлюбената му Цеци Красимирова се справя не по-малко успешно в това от него.", "date": "2019.12.04", "title": "Цеци Красимирова скандализира"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402957-%D1%87%D0%B0%D0%BB%D0%B3%D0%B0-%D0%BF%D0%B5%D0%B2%D0%B8%D1%86%D0%B0-%D0%B2%D1%8A%D1%80%D1%82%D0%B8-%D1%82%D1%80%D0%BE%D0%B9%D0%BA%D0%B8", "text": "Попфолк певицата Анастасия (с истинско име Нурай Хасанова) се забърка в нов скандал. Малко популярната с творчеството си име певица  предлага нежни забавления срещу 300  евро за час! Това твърди в сигнал до HotArena читател, запознат с житието на чалгарката. Той изпрати скрийншотове от разговора на изпълнителката, в който тя си уговаря среща с потенциален клиент – грък. Певицата започва да го сваля, като от чата става ясно, че вече са се виждали, но не се разбира дали по „работа”, или само са се запознали в Царско село. Заварката става за нула време, а певицата предлага в креватните кардио упражнения да се включи и нейна приятелка.      Според източника, певицата ползва посредник за уреждане на срещите си и това е нейният колега Стилиян, който също не е известен като певец, но има мераци да пробие на чалга сцената. Двамата дори имат няколко дуетни парчета, но никой не ги е чувал. Слуховете разнасят, че срещу заплащане нежният Стилиян се радва на мъжката компания на Кристиян Кирилов, известен от сериала „София ден и нощ”.      Преди време името на Анастасия пак се завъртя в скандал, а клюките я забъркаха в креватна афера с министър, който щедро развързал кесията си, за да се наслаждава на откраднати мигове сладострастие. През 2017 г. Анастасия стана майка, но явно това щастливо събитие не е променило палавия й нрав и желание за лесно забогатяване.", "date": "2019.12.04", "title": "Чалга певица върти тройки"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402958-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-4-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "Препоръчва се, да поставите на дневен ред здравето си. В противен случай, ще се изтощите до такава степен, че може да се разболеете. Не сте малко дете, че да се боите от лекаря? В работната сфера, е добре да придобиете знания и опит, в противен случай няма да може да се преквалифицирате. Денят не е добър за закупуване на домакински, комуникационни уреди и мебели. Имайте предвид, че може да си хвърлите парите на вятъра. Съществува опасност да влезете в смущаваща ситуация на работа, ако решите да кажете цялата истина в очите на един от колегите си. От пътуване до друг град е по-добре да се откажете, за да се предпазите от проблеми. Не ви очаква безнадеждно лош ден, но и щастлив едва ли ще бъде. Ще трябва да се справите с всички проблеми сами, което ще ви отнеме много сили и енергия. В любовната сфера, не трябва да се държите повърхностно в чувствата. Освен това, любимият ви, от дълго време очаква от вас кардинални решения и стъпки. Ако не сте готови за това, тогава му го кажете.   Трябва да опитате нови начини за постигане на целите. Ако сами не знаете какво и как, тогава говорете с опитни приятели. Денят е добър, за работата върху себе си и външния имидж. Може да решите толкова радикално да се промените, че едва ще се познаете в огледалото. Вечерта се опитайте, да избягвате да давате обещания в любовта. Препоръчително е, повече да вярвате в себе си и в силните си страни, отколкото да се доверявате на някого от колегите. Думи на подкрепа, ще бъдат чути от страна на шефовете, което ще е неочаквано, но приятно. Вълненията ви в любовната сфера, ще са напълно основателни, защото изпълнявате всички капризи на избраника си. Възможни са здравословни проблеми. Предстои ви, да се срещнете или комуникирате с хора, които са ви абсолютно не симпатични. Е, не всичко става, така както ние искаме. Основното нещо е, да не се ядосвате и да не сте иронични докато говорите. За да спестите пари, трябва само да ги вложите в личната си сметка. Така, те ще ви чакат, когато се отправите на пазаруване. Възможни са не много приятни новини, обиди и недоразумения във финансово отношение. Ако оцелеете след всичко това, може да си окачите медал на гърдите. Безпокойство очаква тези, които имат малки деца. Не се суетете в труден момент, а всичко обмислете правилно. От сметки в сферата на личния бизнес, засега се откажете.   Предстои ви да преживеете много противоречиви моменти, но след това животът ви бързо ще се подобри. Основното нещо е, да не се паникьосвате или изпускате нервите. Бъдете скромни, все пак успех ви чака в търговските въпроси. Но е необходимо да не инвестирате в бизнес, за които отдавна се чуват негативни слухове.   Възможни са финансови загуби, в следствие на рискови стъпки и раздяла с любим човек. Вярно е, че последното ще бъде принудително - командировка. Днес трябва спешно да завършите важен бизнес проект, както и да уредите отношенията си с бизнес партньорите. Ако покажете своите слабости, тогава загубите са гарантирани. Не трябва да правите всичко сами. По-добре се консултирайте с интелигентни и опитни хора, а след това вземете решение. В любовта, ще се нуждаете не само от търпение, но и от пълното доверие на партньора. Не заблуждавайте себе си и този, който ви е открил сърцето си. И бъдете по-внимателни с ревността. Не се препоръчва да показвате безпокойство, както на работното място, така и у дома. Бъдете като гранит, така че другите да вземат пример от вас. Денят ще бъде успешен, само ако се съсредоточите върху важните въпроси. Докато в любовта, от хладнокръвие, няма да имате нужда, напротив, трябва да бъдете колкото е възможно по-нежни с избраника си. Днес няма да имате нито един шанс да се обезкуражите или избухнете в сълзи на раздразнение. Напротив, чакайте добри новини, любезни хора и море от радостни емоции. Стар приятел, може не само да ви се обади, но и да ви даде някой мъдър съвет. Колкото по-силно се доверявате на сърцето си, толкова по-силна ще бъде връзката с любимия.", "date": "2019.12.04", "title": "Дневен хороскоп 4 декември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/402959-%D0%BA%D0%B0%D0%B4%D1%80%D0%B8%D1%82%D0%B5-%D1%81%D0%B0-%D0%BF%D0%BE%D1%82%D1%80%D0%B5%D1%81%D0%B0%D0%B2%D0%B0%D1%89%D0%B8-%D0%BD%D0%BE-%D0%BD%D0%B8%D0%BA%D0%BE%D0%B9-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B5-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0-%D0%B7%D0%B0-%D1%82%D0%B5%D0%B7%D0%B8-%D0%B4%D0%B5%D1%86%D0%B0", "text": "Захвърлени и упоени деца, които се люлеят напред-назад и блъскат главите си в стената. 12 години след филма за дома в Могилино нещата излеждат горе-долу по същия начин.  Но никой в България не протестира за тези деца.         Дванайсет години след филма на БиБиСи \"Изоставените деца на България\", показал ужасяващите условия в един „дом за социални грижи“, историята се повтаря. Не съвсем буквално, защото някои неща все пак са се променили. Част от големите „институции“ за изоставени деца с увреждания, като тази в Могилино, междувременно са закрити. Построени са нови, по-малки, по-чисти и по-добре обзаведени „групови домове от семеен тип“. Официалната статистика, доколкото може да ѝ се вярва, също изглежда по-прилично: децата вероятно са по-малко - като цяло и „на единица площ“. Преместени и скрити В най-същественото обаче промяна няма. Както показаха тези дни доклад на една международна правозащитна организация и нов филм на БиБиСи, днешните обитатели на тези домове прекарват времето си горе-долу в същите условия и при същото отношение като някогашните герои на филма за Могилино. Лишени от всякакви шансове и права. И обречени на изолация доживот. Само дето са скрити на друго място. \"Моделът от институциите беше пренесен в груповите домове\", свидетелства бивш служител на Държавна агенция за закрила на детето. Затова се повтарят същите покъртителни кадри на бездействащи, захвърлени и обездвижени деца, които се люлеят напред-назад и блъскат главите си в стената. Повтарят се и същите ужасяващи „грижи“. „Най-сериозният проблем се свежда до това, че персоналът не знае какво да прави, за да помогне на децата или да ангажира вниманието им. (...) Когато децата бъдат насочени към нас, те са тежко упоени до степен, че се питаме как е живо това дете. Медикаментите се използват като заместител на грижата\", разказва детски психолог от отделение по детска психиатрия в София - един от малцината такива специалисти в страната. Подходът на държавата Защо нещата се повтарят? Защо въпреки гръмките стратегии и огромните инвестиции (главно от ЕС) проблемите остават? Първата причина за това е в подхода на държавата към тях. Така наречената „деинституционализация“ е поредният пример за добра като замисъл, но половинчата като изпълнение реформа, в която крайната цел е подменена от средството за нейното постигане. Строителството на новите „групови домове от семеен тип“ поглъща огромната част от парите (което вероятно е много добре за някоя и друга строителна фирма). Само дето това става за сметка на приобщаването, интеграцията и образованието на самите деца, на мотивацията и обучението на хората, които се грижат за тях. Затова накрая в „груповите домове от семеен тип“ няма нищо семейно. Затова институциите бодро отчитат формални бройки, но не казват нищо за състоянието на децата. \"Ако някой направи оценка сега и сравни състоянието на децата с онова от старите домове, ние всички трябва да си скъсаме дипломите“, казва някогашният служител на Държавна агенция за закрила на детето. Отношението на обществото Втората причина е в чувствителността на обществото към тези проблеми, която изглежда все по-притъпена. Преди 12 години филмът за дома в Могилино имаше разтърсващ ефект - не само в чужбина, но и в България. В сравнение с онова време обаче днешната реакция е почти незабележима. Отношението на мнозинството към изоставените деца (с увреждания или без), към другите онеправдани, обезправени и страдащи хора, към жертвите на насилие и дискриминация, се колебае по скалата между пасивното съчувствие, безразличието и досадата. Нерядко се изразява дори в открита злоба и омраза. Има например медии, в които за протестиращите майки на деца с увреждания винаги се говори като за рекетьори. А тези дни интернет форумите под малкото на брой публикации за децата в „груповите домове“ изобилстваха от традиционните гадости и цинизми по адрес на авторите на доклада и на всички „антибългарски“ неправителствени организации, които само гледали „да налапат кокала“. Питам се дали пишещите такива неща са платени тролове. Би било успокояващо, ако е така, но едва ли. Питам се също защо хилядите, които от загриженост за „семейните ценности\" истерично протестираха срещу Стратегията за детето, а преди това и срещу Истанбулската конвенция, сега не се трогват от съдбата на изоставените деца с увреждания и не протестират в тяхна защита. Срамно И като стана дума за Истанбулската конвенция, да споменем още едно събитие от последните дни, което само привидно няма връзка с темата. С голямо мнозинство Европейският парламент гласува резолюция, с която поиска всички държави-членки на ЕС незабавно да ратифицират документа, предвиждащ конкретни практически мерки срещу ширещото се насилие над жените. Само двама от българските евродепутати (от ДПС) подкрепиха резолюцията. Всички останали, включително прочути демократи, биещи се в гърдите с прогресивните си възгледи, гласуваха „против“ или се въздържаха (което в случая е същото). И така застанаха на страната на безумните популистки лъжи. С такива политици не е чудно, че 12 години след филма за Могилино нещата излеждат горе-долу по същия начин.  ", "date": "2019.12.04", "title": "Кадрите са потресаващи. Но никой в България не протестира за тези деца."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/402960-%D1%81%D0%B2-%D0%B2%D0%B5%D0%BB%D0%B8%D0%BA%D0%BE%D0%BC%D1%8A%D1%87%D0%B5%D0%BD%D0%B8%D1%86%D0%B0-%D0%B2%D0%B0%D1%80%D0%B2%D0%B0%D1%80%D0%B0", "text": "  През времето на император Максимиан живял в Илиопол един богат и знатен човек на име Диоскор. Жена му умряла. Едничката си дъщеря Варвара той обичал и пазел като очите си. Полагал големи грижи за нейното езическо възпитание, защото сам бил езичник. Девойката била необикновено красива. До нейното пълнолетие баща й я държал делече от всяко общество. В своите богати стаи, построени на висока кула, Варвара не виждала никого освен възпитателките си и слугините. От високото й жиллище се откривала великолепна гледка към намиращите се в далечината планини, гори и равнини, към светлия небесен лазур.     Веднъж девойката загледана в природната красота, започнала да размишлява: - Чия ръка – мислела тя и питала своите наставнички – е създала тая красота? Възпитателките й отговорили, че боговете са създали Вселената. Но девойката им отговаряла: - Не може всичко това да е създадено от боговете, на които ние се кланяме! Те сами са творения на човешки ръце, направени са от злато, сребро и камък и нямат ни чувство ни разум. Навярно има истински Бог, Който е създал небесата, основал земята, Който осветлява цялата Вселена чрез лъчите на слънцето, чрез сиянието на луната, чрез блясъка на звездите, а земята украсява с дървета и цветя и оросява с реки и извори. Навярно има един Бог, Който всичко поддържа, всичко оживява и всичко управлява. По такъв начин, като съзерцавала красотата на природата, девойката се издигала с мисълта и сърцето си към Създателя, стараейки се да Го узнае. Тя нямала учител. Но Господ, по Своята благодат, й внушавал тия стремежи и я готвел към разбиране на истината. Минали години, девойката пораснала и Диоскор вече мислел да я омъжи. Явили се много кандидати, защото на всички били известни и красотата на Варвара, и богатството на нейния баща. Диоскор открил на дъщеря си своето желание. Но тя го помолила да не й говори за това. Диоскор не искал да принуждава любимата си дъщеря, като се надявал, че след време тя самата ще пожелае да се омъжи. Той дори обвинявал себе си, че я възпитал в такава самота и отдалеченост от човеците. Наложило се за известно време Диоскор да замине за някъде. На тръгване той заповядал на възпитателките да дават възможност на Варвара да се вижда с други млади девойки и да й позволяват да отива където поиска. Той се надявал, че като види връстниците си да се омъжват и да се ползват от удоволствията на света, Варвара ще поиска да последва техния пример. Излязло друго. Между младите девойки, с които общувала Варвара, имало и християнки. От тях чула името на Господа, Който създал небето и земята; от тях узнала, че Единородният Син Божи, Иисус Христос, слязъл на земята, станал човек и претърпял страдание и смърт, за да спаси людите от вечното осъждане. Сърцето на девойката, което отдавна жадувало за истината и вече било подготвено чрез тайните внушения на Св. Дух, с неописуема радост приело благата вест за спасението и се изпълнило с вяра и пламенна любов към Бога. Сега вече тя мислила и желаела само едно – да стане християнка. Скоро това желание било изпълнено. В Илиопол дошъл от Александрия християнски свещеник. Като узнал за желанието на Варвара, той й обяснил християнския закон, подготвил я да приеме св. Кръщение и я кръстил. Варвара била щастлива и усърдно се стараела да стане достойна за името християнка. Прекарвала повече от времето си в молитва и размишления за Бога. В такова настроение на духа тя веднъж дошла на онова място, където по заповед на баща й се строяла баня с два прозореца. Като наблюдавала как във видимия свят са изразени волята, силата и мислите на невидимия Създател, девойката искала и в човешките дела да се изразяват Божиите тайни. Затова тя заповядала да направят в банята вместо два три прозореца – в знак на пресв. Троица. Друг път Варвара влязла и в самото здание на банята, където се намирала къпалнята, облицована с мрамор. Тя се навела и заета с постоянни мисли за Спасителя, с пръст начертала на мрамора изображение на Разпятието. Това изображение се врязало в мрамора, сякаш било издълбано с желязо. Освен това, както свидетелстват св. мъже, които са описали живота на св. Варвара, в къпалнята се отпечатало стъпалото на девойката и се явил извор, чиято вода станала лековита за вярващите. Диоскор се върнал и скоро след това отишъл да прегледа постройката. С изненада той видял три прозорци вместо двата, които заповядал да направят. Като узнал, че това е направено по искане на дъщеря му, той я повикал при себе си и я запитал защо е изменила плана на постройката. Варвара смело откроила на баща си, че тя вече е християнка и че трите прозореца в зданието на банята са символ на трите Лица в едно Божество, Което е непристъпна и неизказна Светлина, просвещаваща всеки човек, които се явява на света. Тя показала на баща си и спасителния кръстен знак, с които искала да освети строящото се здание. Диоскор страшно се разгневил. Езичниците считали християнската вяра за безумие и безчестие и не могли да разберат, че човек, като презре богатствата и величието на тоя свят, може да се покланя на Оня, Който умря от срамна по тяхното мнение кръстна смърт. Диоскор взел жестоко да бие дъщеря си. След това за няколко дни я затворил в тъмна стая. Но като видял, че заплахите и наказанията остават безплодни, той се ожесточил и решил най-после да я отведе при управителя на страната – Мартиан. - Дъщеря ми – казал той на управителя – се е отрекла от нашите богове. Тя вярва в Разпнатия, и аз се отричам от нея. Ако тя не се разкае и не се поклони на боговете, тя не ми е вече дъщеря и аз не съм й повече баща. Постъпвай с нея както знаеш! Мартиан отначало не допускал да срешне твърдост у Варвара. Той се надявал, че ще й подейства с ласкави обноски. Затова започнал да хвали красотата й и кротко я съветвал да не се отклонява от древните бащински обичаи, да не огорчава баща си със своята непокорност и да не отхвърля неговата любов и богатство, което той събирал за нея. Но девойката и пред него изповядала и прославила името на Христа, Който бил за нея по-скъп от всички блага, богатства и светски радости. Управителят дълго я увещавал. \"Не погубвай младостта си – казал той, - пожали себе си, не ме принуждавай да те подложа на мъчения!\" - Славя моя Бог – отговорила Варвара – и съм готова да стана жертва за Неговото име, защото той едничък е истински Бог, Който е създал небето и земята! А вашите богове са лъжливи, и суетна е надеждата ви на тях. Тогава Мартиан се убедил, че съветите са безполезни и заповядал да бият девойката с волски жили. Дълго я мъчили, но с нищо на могли да разколебаят нейната твърда вяра, и едва жива я пренесли в тъмницата. Изнемогнала от раните, Варвара със сълзи молела Бога да не допусне тя да се поколебае във вярата си, но да я подкрепя със Своята помощ и сила. Молитвата й била чута. Нощем тъмницата била озарена от дивна светлина и девойката с радост, чувставйки присъствието на Божията слава, видяла Самия Цар на славата – Господа Иисуса, Който я гледал с неизразимо благоволение и чула Неговите думи: \"Дерзай и не бой се! Аз, Господ Бог Всесилни, те пазя и наблюдавам твоя подвиг. Аз ще облекча твоите страдания и ще ти приготвя за тях награда. Претърпи докрай и ще получиш вечни блага в Моето царство!\" Чудното видение се свършило, като изпълнило сърцето на девойката с неизказана радост. Болките от раните намалявали и мъченицата прекарала цялата нощ в пламенна молитва към Бога, Който я укрепил и й дарувал небесна утеха сред страданията и скърбите. На другия ден отново довели Варвара при управителя, който с учудване видял, че върху нея не била останала и следа от нанесените рани, че тя е съвършено здрава и че лицето й сияе от неизказана красота. \"Ето, виждаш ли, девойко – казал й той, - колко са милостиви нашите богове? Те се съжалиха над тебе и ти върнаха силата и здравето. И тъй, поклони се на тях и им принеси жертва в знак на благодарност!\" - Не твоите богове ме изцериха – казала Варвара – Мене ме изцери Господ Иисус Христос, Който цери всяка болест и на мъртвите дава живот. Нему аз с благодарност се покланям и принасям себе си в жертва! Тогава управителят отново я подложил на изтезания, но тя, укрепена чрез вярата, всичко понасяла с търпение. В деня, когато за първи път започнали да мъчат Варвара, в тълпата стояла една християнка на име Юлиана. Тя със сърдечно съкрушение гледала страданията на мъченицата. Кагато завели Варвара в тъмницата, тя отишла подир нея и цял нощ останала до прозореца, мислейки през всичкото време за Варвара и за пламенната й вяра, която е подбудила в такава ранна възраст да напусне баща си и всички радости на света, за да изповядва Христа и да страда за Неговото име. Тия мисли възбуждали в сърцето на Юлиана гореща любов към Бога. Тя със сълзи Го молела да дарува и на нея такава вяра, да вложи и в нейното сърце твърдост и готовност да страда за Христа. Когато извели Варвара от тъмницата и пак я подложили на мъчения, Юлиана гледала нейните страдания, като проливала горещи сълзи. Изведнъж тя започнала гръмко да слави истинния Бог и да укорява управителя за неговата жестокост. Веднага я хванали и довели при управителя. Юлиана заявила, че е християнка. Предали я на мъчения заедно с Варвара. Св. Варвара не преставала да се моли: - Боже, Който изпитваш сърцата на човеците! Ти знаеш, че Тебе едничкия обичам и Твоите свети заповеди изпълнявам; че на Тебе се предадох и на Твоята силна десница се надявам! Не ме оставяй, Господи, но погледни милостиво на мене и на страдащата Юлиана! Укрепи ни да извършим до край нашия подвиг, понеже духът е бодър, но плътта е номощна! Бог изпълнил нейната молитва. И двете мъченички с търпение и твърдост понесли най-ужасните мъчения, като викали към Господа: - Не отвръщай лицето си от нас, Христе, и Твоя Св. Дух не отнемай от нас! Дай ни радостта на Твоето спасение и с властния Дух ни утвърди в Твоята любов! Най-после Мартиан, като видял, че и най-тежките мъчения не ги заставят да се отрекат от Христа, осъдил и двете на смърт. Смъртното наказание трябвало да се изпълни зад стените на града. Сам жестокосърдечният Диоскор, държейки в ръката меч, водел дъщеря си. Войници водели Юлиана. Те двете се молели. В отговор на тяхната молитва се чул глас от небето, който обещавал да изпълни молбата им. Двете мъченички с радост преклонили главите си под меча. Сам Диоскор изпълнил на дъщеря си смъртната присъда. Диоскор и Мартиан още същия ден постигнал Божият гняв. Вдигнала се страшна буря и те двамата били поразени от гръм и изгорени от мълния така, че дори останките им не могли да се намерят. А телата на св. мъченички били взети и погребани от един християнин, който построил над тях храм. Тук вярващите намирали изцеление от своите недъзи. Сега мощите на св. великомъченица Варвара почиват в Киев, а една малка частица се намира в софийската църква \"Св. Преображение\" (квартал Лозенец).", "date": "2019.12.04", "title": "Св. великомъченица Варвара"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/402961-4-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1533 г. - Иван Грозни става велик княз на Московското княжество.     1639 г. - Йеремия Хорокс и Уилям Крабтрий за първи път наблюдават пасаж на Венера.   1808 г. - Наполеон Бонапарт забранява папската институция Светата инквизиция на територията на Испания.   1864 г. - В Румъния е забранено на евреите да изучават и практикуват юридидически науки.   1887 г. - Основан е шведски футболен отбор Йоргрюте ИС.   1904 г. - В София с подкрепата на Иван Шишманов (тогава министър) е открито първото музикално училище в България, което през 1913 г. става държавно, а през 1921 г. е преобразувано на музикална академия.   1908 г. - В София е открит първият киносалон в България, втори в Европа.   1941 г. - Втората световна война: Във Великобритания е направена гражданска мобилизация на неомъжените жени от 20 до 30 годишна възраст за служба в полицията и пожарната охрана.     1947 г. - 6 Велико народно събрание приема Конституция на Народна република България, известна като Димитровска конституция.   1948 г. - Китайският пътнически кораб Киянг попада на мина от Втората световна война и потъва - загиват 2750 пътници и членове на екипажа.   1949 г. - Територията на континентален Китай е поставена окончателно под комунистически контрол от верните на Мао Дзедун войски.   1958 г. - Дахомей и Бряг на слоновата кост стават автономни държави в рамките на Френската общност.   1963 г. - Пленумът на ЦК на БКП изпраща писмо до Хрушчов, в което НРБ обещава сближаване със СССР.   1971 г. - Индийската армия навлиза в Източен Бенгал, което по-късно довежда до откъсването му от Пакистан и създаването на държавата Бангладеш.   1976 г. - Жан-Бедел Бокаса обявява републиканско управление в Централната Африканска империя (сега ЦАР), година по-късно възстановява монархията и се обявява за император Бокаса I.   1980 г. - Обявен е разпадът на британската рок-група Led Zeppelin   1991 г. - Египетският политик Бутрос Бутрос-Гали е избран за генерален секретар на ООН.   2002 г. - Състои се първият полет на самолет от новата държавна авиокомпания България Ер, създадена след фалита на националния превозвач БГА Балкан.  ", "date": "2019.12.04", "title": "4 декември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/402962-%D0%BE%D1%82-%D0%B0%D1%80%D1%85%D0%B8%D0%B2%D0%B8%D1%82%D0%B5-%D0%BD%D0%B0-%D0%BF%D0%BE%D0%BB%D0%B8%D1%82%D0%B1%D1%8E%D1%80%D0%BE-%D0%BD%D0%B0-%D0%B1%D0%BA%D0%BF-%D1%84%D0%BB%D0%B0%D0%BD%D0%B5%D0%BB%D0%B5%D0%BD%D0%B8-%D0%B3%D0%B0%D1%89%D0%B8-%D0%B7%D0%B0-%D0%B3%D1%80%D0%B5%D0%BD%D0%B0%D0%B4%D0%B0", "text": "НРБ харчи милиарди долари, за да подпомага „световната революция“ в далечни страни. Протоколите от заседанията на Политбюро на БКП, над които работи нашият автор Георги Ангелов,  съдържат удивителни факти.       Втората световна е последната война, в която България участва официално. Но от разсекретените архиви на Политбюро на ЦК на БКП, което реално управлява НРБ през нейната 45-годишна история, се вижда, че властта взима страна в граждански войни и помага с оръжие, оборудване, пари и обучение на военни по цял свят: в Южна и Централна Америка, в Африка и в Азия. Български военнослужещи също пътуват зад граница, за да „съветват” бойните си другари от братски партии. Разнообразни са както дестинациите, така видът помощи, които НРБ оказва. От фланелени гащи за Гренада, през военномедицински бригади за Сирия и Никарагуа до обучение и модерно оръжие за Организацията за освобождение на Палестина (ООП) на Ясер Арафат. Хуманитарни пратки за братски социалистически страни и партии стигат до Гана и Бенин, където в Котону дори се издига паметник на Георги Димитров. Даренията като подстъп към търговия с оръжие Част от даренията под формата на оръжие са дадени като прелюдия към истинска оръжейна търговия, като дълговете по тези сделки така и остават непогасени. Подкрепата на социалистическата революция по света струва милиарди. Само на Ирак и Либия са отпуснати над 2,6 милиарда долара, с които да се финансира българският оръжеен експорт. След 1987 г. режимите в Багдад и Триполи напълно прекратяват износа на нефт за НРБ, договорен като погасяване на оръжейните кредити. През 1988 г. външният дълг на България вече надхвърля 8 милиарда долара. Левите партизани в бившата португалска колония Ангола в Африка получават боеприпаси и оръжие от България още през1960те години. София подпомага комунистическата революция в Ангола с дарения за минимум 10 млн. лв., показват числата в докладите от решенията на Политбюро и ЦК на БКП. Най-старият документ, където е подробно отразена тази дейност, датира от 22 януари 1962 г. Тогава е решено на Народното движение за освобождение на Ангола (MPLA) да бъдат дарени 100 \"Шмайзер”-а, 100 пистолета, пушки “Манлихера”, гранати, мини, боеприпаси и санитарно имущество. От доклада на министъра на външната търговия Георги Кумбилиев става ясно, че БКП се надява чрез дарението да бъдат установени връзки с MPLA и да се продава редовно оръжие на партизаните. Агостиньо Нето, който става президент веднага след обявяването на независимост на Ангола от Португалия през 1975 г., смята обучените в България бойци за изключителни специалисти във военно отношение и много ги цени, става ясно още от докладите. Асад с Димитровска награда. За мир. о На същото заседание от 22 януари 1962 г. Политбюро дава съгласие и за продажба на оръжие и военно оборудване на Сирия. България дори иска да продаде и употребявани изтребители МиГ-15 и уведомява за тези преговори „големия брат\" - ЦК на КПСС. София преговаря още за строителството на военни летища и други военни обекти, както и за обучението на сирийски пилоти, танкисти и друг военен състав. Добрите връзки със Сирия продължават и след преврата, извършен от социалистическата партия БААС през март 1963 година, в който голяма роля има Хафез Асад, бащата на сегашния президент Башар Асад. През 1980 г. в Сирия е изпратена българска военномедицинска бригада от 50 души. През 1984 г. Хафез Асад, който вече е президент, получава дори “Димитровска награда за мир, демокрация и социален прогрес в света”. За разлика от много други държави, Сирия плаща голяма част от доставените оръжия. През 2010 г., след посещение на Бойко Борисов, сегашният президент Башар Асад връща 24% от дълга на обща сума 74 млн. долара. \"Димитровски район\" в Манагуа На Никарагуа България дава безвъзмездно над 12 млн. лв. - под формата на оръжие, интендантско оборудване и обучение на военни кадри и милиционери. Там са изпратени и десетки военни лекари и други специалисти, сред които има кадри на МВР и Държавна сигурност. Такова решение Политбюро взема на 18 април 1980 г., като помощта е за милион и половина лева. Към онзи момент в Никарагуа от няколко месеца на власт е сандинистко ляво правителство, формирано от обединената опозиция срещу фамилията Сомоса, която управлява страната от 1934 г. до 1979 г. Новата власт получава от НРБ и две полеви болници с по 200 легла, 1000 автомата “Калашников”, 3000 пистолета “ТТ”, патрони и полеви телефони с кабели. Голяма част от никарагуанската армия заприличва като две капки вода на БНА – благодарение на 10 000 чифта зелени летни униформи и толкова войнишки обувки, пристигнали от България. Тодор Живков и приятелят му Ясер Арафат На заседанието на Политбюро от 18 април 1980 г. е взето решение да бъдат приети за военно обучение общо 115 членове на Организацията за освобождение на Палестина (ООП) - лично по молба на лидера ѝ Ясер Арафат. Той и Тодор Живков демонстрират приятелски отношения. Централата на ООП през това време е в Ливан, а самата организация се смята за основен виновник за Ливанската гражданска война - конфликт, който ту тлее, ту избухва в периода между 1975 г. и 1990 г. Във войната живота си губят 90 000 души, 115 000 са ранени, а 20 000 се водят безследно изчезнали. Близо 800 000 ливанци бягат в чужбина. В други свои решения българското Политбюро приема да обучи още над 150 палестински офицери и сержанти във военния университет във Велико Търново или в курсове с продължителност от 4 до 6 месеца. Пак през същата година България приема да обучи и кадри на въоръжените сили на Социалистическа република Етиопия - 20 младежи във ВУЗ за офицери и петима във ВИФ “Георги Димитров”. Последният император на Етиопия Хайле Селасие, е свален чрез преврат през 1974 г. от промарксистки настроени офицери. През 1977 г. властта и страната взима Менгисту Хайле Мариам, който поема курс към социализъм. Менгисту е известен с жестокото си управление, срещу което избухват няколко бунта. Свалят го от власт през 1991 г. Пак през 1980 г., на 6 май, българското ръководство решава да подкрепи и Социалистическа република Виетнам с военна помощ на стойност 2,3 млн. лева. С германски картечници, автомати „Шпагин\" и фланелени гащи БКП подпомага световната революция 1980 г. явно е била преломна за световната революция, защото на 31 юли Политбюро решава да помогне с оръжие и на току-що обединилите се революционни организации в Салвадор. Страната от няколко месеца е в състояние на гражданска война. В слчуая оръжията са за скромните 234 500 лв. В дарението са включени 1000 автомати “Шпагин”, 25 картечници “МГ”, плюс съответните боеприпаси. И двете оръжия са още от Втората световна война: картечницата е била на въоръжение във Вермахта, а автоматите „Шпагин\" са свалени от въоръжение в СССР още през 1951 г. На 11 юни същата година българска помощ на стойност 100 000 лева - във вид на пистолети, чаршафи и фланелени гащи - стига чак до островната държава Гренада, чийто суверен е британската кралица. Министърът на вътрешните работи и член на ЦК на БКП генерал Димитър Стоянов обяснява в доклада си, че помощта е по искане на просъветския премиер на Гренада Морис Бишоп, с посредничеството на кубинските другари. Целта била да се укрепят МВР и Държавната сигурност на Гренада срещу “враждебната дейност на САЩ, Венецуела и Барбадос”. Бишоп тъй и не успява да задържи властта, която е взел с почти безкръвен преврат през 1979 г., и на 19 октомври 1983 г. е екзекутиран при неясни обстоятелства – най-вероятно от своите някогашни съратници. Седмица по-късно САЩ започват инвазия в Гренада. С пет курса на български кораби от май 1984 г. до юни 1984 г., под маскировка и пълна секретност, са превозени оръжия и тежки верижни машини, с които е предотвратено нахлуването на войски от съседен Хондурас. От благодарност за помощта един от най-опасните квартали в никарагуанската столица Манагуа е кръстен на Георги Димитров (Barrio Jorge Dimitrov). По данни от 1997, щедрата подкрепа за Никарагуа струва на България 230 млн. щатски долара. С отчитане на инфлационния индекс, в наши дни това се равнява на близо половин милиард долара.", "date": "2019.12.04", "title": "От архивите на Политбюро на БКП: фланелени гащи за Гренада"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/402963-%D1%81%D0%B0%D0%BC%D1%83%D0%B5%D0%BB-%D1%84%D0%B8%D0%BD%D1%86%D0%B8-%D0%B2-%D0%BC%D0%BE%D0%BC%D0%B5%D0%BD%D1%82%D0%B0-%D0%BD%D1%8F%D0%BC%D0%B0%D0%BC-%D0%BE%D1%81%D0%BD%D0%BE%D0%B2%D0%B0%D0%BD%D0%B8%D0%B5-%D0%B4%D0%B0-%D1%81%D0%B5-%D0%B3%D0%BE%D1%80%D0%B4%D0%B5%D1%8F-%D1%81-%D1%82%D0%BE%D0%B2%D0%B0,-%D1%87%D0%B5-%D1%81%D1%8A%D0%BC-%D0%B1%D1%8A%D0%BB%D0%B3%D0%B0%D1%80%D0%B8%D0%BD", "text": "\"Нямам основание да се чувствам горд като българин, не и при това политическо развитие.\" Самуел Финци, който междувременно е сред най-търсените актьори в Германия, говори пред ДВ за идентичността  и професионалния си път .        Майстор? Не мога да кажа, че съм майстор. Чувствам се, как да кажа, у дома си. В немския се чувствам като вкъщи, удобно ми е, мога да работя с езика, мога да говоря прилично. Откакто съм дошъл в Германия, не съм спрял да работя - така се трупа опит, трупа се и самочувствие. 30 години не съм спрял - и нямам намерение да спирам. Помага ми и друго: че съм леко музикален.  Да, но главно като майка си. Майка ми е много музикален човек, даже повече от баща ми.  С основание не ме водят като български актьор - защото аз не съм български актьор. Роден съм в България и съм израснал там, но по-голямата част от живота ми, както сам казахте, премина тук, в немскоезичния свят. Моята кариера като актьор се състоя тук, а не в България. Така че, ако трябва изобщо да се дават такива определения (които аз по принцип не обичам), ако трябва един актьор да се определя според националността си или според етническата си принадлежност, бих казал, че по-скоро съм немски актьор. Да, аз идвам от България, но гледам на себе си като на човек от Европа, като на европеец. Светът се развива по този начин. И аз смятам, че вместо да се ограничаваме в малки национални общности, по-добре е да се отваряме, да се събираме с хора от повече места, с различен произход. Така че бих се определил като европеец, макар това да звучи може би леко патетично, ако не и съмнително в контекста на сегашната пропаганда. Просто аз произхождам от този континент.   Точно така. За Митко Гочев мога да кажа, че е един български режисьор, но в същото време той е и европейско театрално явление. И в този смисъл не е само български режисьор. Работил е достатъчно дълго в България, работил е обаче много дълго и тук, в Германия.  Да, точно така можем да го кажем.  На сцената не знам, защото в България съм играл само в едно представление и нямам този опит. На снимачната площадка е както навсякъде другаде: когато финансовите възможности са по-големи, всичко изглежда по един начин, когато са по-малки - по друг. Всички филми, в които съм участвал в България, съм ги правил винаги с желание и с удоволствие, като не съм се интересувал от нищо друго. Това е важното: когато един проект ме интересува, аз го правя, независимо от обстоятелствата.     Амбивалентно в смисъл, че хората от една страна се гордеят, но от друга критикуват, така ли? Това може би е някакъв синдром на по-малката държава и на по-малочисления народ, да го наречем така. Че трябва да се гордее непрекъснато, че има нужда да се гордее. Аз се отнасям по-спокойно към тези неща. В момента нямам особено основание да се чувствам горд като българин, като наблюдавам политическото развитие в страната. Иначе се радвам да се срещам с хората, с близките и приятелите си, когато съм в България. А ако става дума за Кристо - той най-вече принадлежи на света, не принадлежи на една страна. Просто кариерата на определени хора се състоява не там, откъдето са тръгнали. В един друг мащаб това важи примерно и за един човек, тръгнал от някое малко селце, а после осъществил се в големия град. Той, разбира се, носи нещо от там, от първите години на своето израстване, но после се развива в съвсем други измерения. Не обичам да ме вкарват в определени рамки като националност, принадлежност…  Да, териториалната детерминация, много правилно. Просто не обичам да демонстрирам такива неща. Няма да ме видите да вея флаг - нито на едната, нито на другата страна.", "date": "2019.12.04", "title": "Самуел Финци: \"В момента нямам основание да се гордея с това, че съм българин\""}
