{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/402448-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B5-%D0%B5-%D0%BF%D0%B0%D1%82%D0%B8%D1%86%D0%B0-%D0%B4%D0%B0-%D0%BE%D1%82%D0%B2%D0%BB%D0%B8%D1%87%D0%B0-%D0%B2%D0%BD%D0%B8%D0%BC%D0%B0%D0%BD%D0%B8%D0%B5%D1%82%D0%BE-%D0%BE%D1%82-%D0%B2%D1%8A%D1%82%D1%80%D0%B5%D1%88%D0%BD%D0%B8%D1%82%D0%B5-%D0%BF%D1%80%D0%BE%D0%B1%D0%BB%D0%B5%D0%BC%D0%B8-%D0%BD%D0%B0-%D1%81%D1%8A%D1%80%D0%B1%D0%B8%D1%8F", "text": "  Такива неща, за които говори сръбският депутат, няма, категоричен беше Красимир Каракачанов. Той добави, че българските народни представители също невинаги говорят неща, имащи общо с истината. Така че в сръбския парламент всеки депутат може да си говори каквото си иска, заключи вицепремиерът. Като член на делегацията, която ще пътува с премиера Бойко Борисов в САЩ, министърът ще участва в разговори, свързани със задълбочаване на сътрудничеството в отбраната. Споразумението за стратегическо партньорство трябва да бъде актуализирано, то е остаряло, обясни той. В практически аспект - някои американски компании проявяваха интерес и към другите проекти - инвестиции в производството на въоръжение, неща, свързани с отбраната, обясни Каракачанов. Такива инвестиции, според него, означават младите образовани хора да си намират работа у нас. Единият от протестите срещу Валери Симеонов, заради избора му за заместник-председател на НС, бил организиран от бившите им колеги от \"Атака\", потвърди Каракачанов тезата на Симеонов. За недоволството на майките попита - \"Колко пъти искат да му отрежат главата. Или искаме да отнемем правото на някого да говори свободно, и, когато греши и си понесе отговорността за това, да продължим цял живот да го гоним, малко болшевишко е, смята Красимир Каракачанов.    ", "date": "2019.11.23", "title": "Каракачанов: България не е \"патица\" да отвлича вниманието от вътрешните проблеми на Сърбия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/402449-%D0%B1%D0%BE%D1%80%D0%B8%D1%81%D0%BE%D0%B2-%D0%BB%D0%B8%D1%88%D0%B8-%D0%BE%D1%82-%D0%BB%D0%B5%D1%87%D0%B5%D0%BD%D0%B8%D0%B5-%D1%81%D1%82%D0%BE%D1%82%D0%B8%D1%86%D0%B8-%D0%B4%D0%B5%D1%86%D0%B0-%D0%BB%D0%B8%D1%87%D0%BD%D0%BE", "text": "С лека ръка, понеже от няколко дни нещо не е на кеф и за да угоди на себеподобните си първосигнални съграждани, премиерът Бойко Борисов затри може би единствената все още недехуманизирана специалност в българското здравеопазване - педиатрията. Без да има каквито и да било резултати от проверки и разследвания, понеже говорил с почернени родители и видял записи как секретарки се държат троснато, Борисов нареди да бъдат отстранени директорите на педиатрията, болниците \"Пирогов\" и \"Лозенец\", където преди седмица са обикаляли родителите на починало 3-годишно дете, както и лекарят, приел детето за лечение в педиатрията.     \"Разстроих се! Искам възмездие и виновните да се намерят\", нареди Борисов, демонстрирайки за пореден път, че не прави разлика между копаещите незаконно баластра край магистралата и медицината. Подобно поведение е: абсолютно недопустимо в правова държава; в полето на същата тази медицина; и най-лошото - опасно за тези, които подскачат от възторг, когато Бойчето налага лошите доктори. Доста след изблика на Борисов излязоха първите резултати от проверката по случая - детето е починало от масиран кръвоизлив в белите дробове, причинен от вирусна инфекция. От това за съжаление се умира независимо дали и в каква болница е пациентът и се развива изключително бързо. За разлика от Борисов, преди да излязат останалите данни от проверката, не е редно да спекулираме по сложни въпроси като кога е започнал кръвоизливът, можело ли е да бъде овладян в периода, в който родителите са обикаляли болници, и било ли е в агония в този момент детето, или се е влошило, когато вече е било хоспитализирано. Родителите твърдят, че са размотавани, болницата по педиатрия отрича, включително и че при приемането на детето рентгенът и кръвните изследвания не показвали нищо тревожно. Преди официалните данни не можем да приемем, че единият е прав, защото ни е по-симпатичен или му съчувстваме.       Но след клинично интересната изява на Борисов може и да не получим обективните данни. Той отстрани директорите на трите болници, за да се гарантира обективност на проверката. А в следващото изречение нареди да се намерят виновните и да има възмездие, с което уби всяка надежда за обективност. Лично и по собствено усмотрение издаде присъда, при това без изобщо да си даде труд да чуе другата страна.      Борисов нито разбира, нито пък му пука, че подобни неконтролируеми изблици и еднолично налагане на правосъдие удрят единствено и само пациентите. След изстъплението му по адрес на педиатрията ще се случи единствено следното: педиатрите и без това са на ръба - изчезваща, нископлатена специалност, която на места работи в отвратителни условия и с родители, които са напълно способни да си затрият децата с енциклопедичните си знания, придобити от Гугъл - просто ще спрат да лекуват.     Това се случва и в момента, но оттук-нататък ще е правило: по-ниските нива - лични лекари и малки болници, ще препращат на следващото, за да не си създават главоболия, а високото ниво - големите болници, ще приемат всяко дете с настинка, за да няма разправии, телевизионни репортажи и правосъдие по банкянски. А когато дойде наистина тежък случай, свободни легла вече няма да има и с ловък финт ще бъде препращан и отказван. Любезно. Стотици деца няма да получат нужното им лечение и ще разчитат на Господ за съдбата си.     Преди бруталната намеса на Борисов имаше някакъв шанс трагичният случай с починалото момченце да има и съзидателен ефект, като се обърне внимание на детайлите. Родителите обикалят три болници, защото ги има, а реално в София лечебните заведения с детски отделения са дори повече. Не знаят и къде точно да отидат, логично отиват в педиатрията, защото това е специализираната детска болница. Там обаче свободни легла няма освен едно, което се пази за тежки случаи. Чакат два часа, защото болницата всъщност не е с толкова насочен към спешността профил и няма нормално спешно отделение. А когато детето е прието и състоянието му се влошава, е преведено в \"Пирогов\", защото специализираната детска болница няма достатъчно добро интензивно отделение и праща най-тежките случаи другаде. Тоест детската болница е предназначена за не толкова спешни и не толкова критични случаи. Тя е предимно за хронично болни деца, а острите случаи са някъде другаде. Да, става дума за чакания от десетилетия проект за истинска детска болница, в която да са всички случаи - спешни, планови, тежки, просто за един преглед или за дълга рехабилитация. И ако с нещо трагедията с това дете може да помогне, е това - тя е поредното нагледно доказателство за отчайващата нужда от такава болница - финансирана от държавата с достатъчно пари, легла и персонал. В случая с 3-годишното момче виновникът не е просто безименната система, която никой не иска и не може да промени. Тук има възможно решение. Ако такава болница съществуваше, родителите щяха да отидат там. Изходът за съжаление щеше да бъде същият, но те нямаше да се чувстват объркани и унизени.  На фона на това некадърната активност на здравното министерство е толкова абсурдна, че чак е неудобно (\"секретарката\" Кирил Ананиев се държи също толкова нелепо, колкото претоварените и зле платени жени в педиатрията, но шефът й Борисов някак си не се разпознава като отговорен). МЗ поръча да се строи болница, като се ползва старо скеле отпреди 30 години, вдигнато в двора на Александровска болница за тази цел и зарязано впоследствие. Дори да пренебрегнем това, че детските болници са били едни преди 30 години, а съвсем други сега, както и това, че ако наистина искаш да направиш болница според съвременните стандарти, първо правиш проект и след това вдигаш скеле, а не обратното - да нагаждаш уж грандиозен проект към съществуващ излят бетон. Обидното, престъпното е в това, че градежът не е съобразен с общия и подробния устройствен план на София - т.е. това, което поръчва МЗ, е незаконно. Оттам нататък останалите недогледани детайли по поръчката само допълват картината - липса на паркоместа, аварийни асансьори, неясна енергийна ефективност - целта явно е да се построи някаква болница презкуп за грош. И тя няма да е исканата комплексна болница, която да приюти всички детски отделения, а просто нова сграда на сегашната педиатрия, която ще наследи сегашните й проблеми. В момента се чака решение на съда може ли изобщо да се строи такава болница. Едва ли това е детската болница, която всички искаме и от която имаме животоспасяваща нужда. Колкото по-добри са условията на труд, толкова по-добре човек си върши работата и това важи и в медицината. Ние като общество обаче реагираме постфактум - протестира се срещу лекарски грешки, искат се тежки наказания, безсмислени промени в Наказателния кодекс и т.н. Или на несъществуващи заплахи - хиляди хора са в състояние да излязат на протести, защото вярват, че невидима сила ще им взема децата и ще ги праща на гей двойки в Норвегия, но изобщо не виждат реалната и непосредствена заплаха децата им да не бъдат лекувани адекватно в родината си. В Министерството на здравеопазването царят некадърност и безхаберие, а липсата на реакция срещу това само подхранва безвремието там. Съзиданието не е по силите на здравните власти, затова адекватният обществен натиск е изключително важен, ако искаме адекватна детска болница. Формално появата й е работа на МЗ, но ако наистина я искаме, трябва да приемем, че е общ приоритет. Да канализираме обществената енергия в тази посока, а не в желание за мъст и саморазправа с лекари, които смятаме за виновни априори. Защото вече берем плодовете на разрухата. Истински скандалната случка се разкри по същото време, на 100 метра от педиатрията, но остана почти незабелязана. В съседната болница \"Св. Иван Рилски\" влязоха в историята, отстранявайки успешно тумор, стигнал невиждани размери. Там оперираха инвалид с над 1-килограмов менингиом - доброкачествен тумор, който расте бавно и достатъчно рано започва да притиска мозъка, така че пациентът да потърси лечение навреме, което обикновено е успешно. Затова и светът познава само два други такива случая като българския. И двата са в Индия, където най-близкият фелдшер е на един ден път, а пациентите живеят с 5 долара месечно. Но след като премиерът пое на ръчно управление справедливостта в здравната система, съвсем скоро ще оглавим световната класация за медицински чудеса.    ", "date": "2019.11.23", "title": "Борисов лиши от лечение стотици деца. Лично"}
{"url": "http://www.classa.bg/%D1%81%D0%B2%D1%8F%D1%82/item/402450-%D0%BE%D1%81%D0%BD%D0%BE%D0%B2%D0%B0%D1%82%D0%B5%D0%BB%D1%8F%D1%82-%D0%BD%D0%B0-telegram-%E2%80%9E%D0%B8%D0%B7%D1%82%D1%80%D0%B8%D0%B9%D1%82%D0%B5-whatsapp,-%D0%B7%D0%B0-%D0%B4%D0%B0-%D0%BF%D1%80%D0%B5%D0%BC%D0%B0%D1%85%D0%BD%D0%B5%D1%82%D0%B5-%D0%BD%D0%B0%D0%B1%D0%BB%D1%8E%D0%B4%D0%B5%D0%BD%D0%B8%D0%B5%D1%82%D0%BE%E2%80%9C", "text": "„WhatsApp е троянски кон, експлоатиран, за да подхлъзне милиони потребители, които са достатъчно наивни, за да повярват, че месинджърът, собственост на Facebook, не се различава от компанията-майка, отдавна обхваната от скандали за поверителност\", каза основателят на Telegram, Павел Дуров. В продължителен пост в своя канал Telegram в сряда, Дуров се насочи към един от най-големите конкуренти на своята рожба - WhatsApp, водещото в света приложение за съобщения, което стана филиал на Facebook през 2014 г. и поддържа около 1,5 милиарда активни потребители месечно. „Независимо от основните намерения на компанията-майка на WhatsApp, съветите към техните крайни потребители са същите: Ако не сте съгласни всичките ви снимки и съобщения да станат публични, трябва да изтриете WhatsApp от телефона си.\" Роденият в Русия предприемач не се поколеба да изброи дълъг списък на нарушения на личния живот от страна на Facebook, за да подкрепи тезата си. „WhatsApp не само не защитава вашите WhatsApp съобщения - това приложение се използва постоянно като троянски кон, за да шпионира вашите снимки и съобщения, които не са в WhatsApp. Защо биха го направили? Защото Facebook е част от програмите за наблюдение много преди да придобие WhatsApp. \" В своята атака срещу месинджъра, Дуров също разказа за неотдавнашно откриване на още една уязвимост на системата в WhatsApp, която позволява на хакерите да изпратят специално изработен MP3 файл на потребителите на Android и iOS и съответно да получат достъп до всичките им данни. „Единственото, което хакерът трябва да направи, е да ви изпрати видеоклип - и всичките ви данни вече са в негово владение\", пише Дуров.   Facebook информира потребителите на WhatsApp за уязвимостта, но омаловажи инцидента, казвайки, че липсват каквито и да било доказателства, че разкритата вратичка е била действително експлоатирана от хакери. Дуров категорично заяви, че отричанията на Facebook са само хвърляне на прах в очите, тъй като „уязвимост на сигурността с такъв мащаб е сигурно, че е била експлоатирана - точно както предишната разкрита вратичка на WhatsApp е била използвана срещу активистите за човешки права и журналисти, достатъчно наивни, за да бъдат потребители на WhatsApp . \" „Малко вероятно е някой случайно да допуска редовно големи грешки в сигурността, така удобно подходящи за наблюдение на потребителите. \"", "date": "2019.11.23", "title": "Основателят на Telegram „Изтрийте WhatsApp, за да премахнете наблюдението“"}
{"url": "http://www.classa.bg/%D1%81%D0%B2%D1%8F%D1%82/item/402451-%D0%BE%D0%BF%D0%B8%D1%82-%D0%B7%D0%B0-%D0%BF%D0%BE%D0%BA%D1%83%D1%88%D0%B5%D0%BD%D0%B8%D0%B5-%D1%81%D1%80%D0%B5%D1%89%D1%83-%D0%BC%D0%BE%D1%80%D0%B0%D0%BB%D0%B5%D1%81", "text": "Изгоненият президент на Боливия Ево Моралес заяви, че „няма никакво съмнение\", че механичната повреда, възникнала в хеликоптера, с който е пътувал миналия месец, е бил „опит за покушение, а не случайност.\"   В ексклузивно интервю с бившия лидер на Еквадор, Рафаел Корея, Моралес заяви, че инцидентът – видимо механична повреда на опашния ротор - се е случила, докато той летял към церемония по откриването на нов път. „Отначало си мислех, че е инцидент, но сега нямам никакво съмнение, че става въпрос за опит за покушение\", каза той. Моралес, който миналата седмица избяга от Боливия и получи убежище в Мексико, след като беше свален от десен военен преврат, заяви, че редовно използва хеликоптери няколко пъти на ден и дори само при лошо време, и нищо подобно на този инцидент не се е случвало. Социалистическият лидер насочи вината за предполагаемия опит за покушение към генерала на военновъздушните сили Хорхе Гонсало Терсерос Лара, за който каза, че се \" е променил напълно в последно време \". Той също така посочи факта, че в същия ден лидерът на преврата, Луис Фернандо Камачо, е обявил, че боливийците са на път да „станат свидетели на падането на Ево и това ще бъде записано на видео\". „Когато дойде новината, че същата нощ сме преживяли катастрофата, онези, които очакваха президентът да умре, бяха разочаровани\". През следващите дни, припомни Моралес, полицията започна да се присъединява към протестиращите по улиците. По време на посещение в Чиморе, Моралес каза, че един полицай му показал „многобройни текстови съобщения и телефонни обаждания, предлагащи 50 хиляди долара за да го заловят\". Полицаят го предупредил да внимава, да удвои сигурността и да се върне в столицата Ла Пас. Моралес в сряда призова ООН да се намеси и да осъди преврата и последвалото клане от полицията на коренните боливийци, които протестираха срещу неговото прокуждане, след като самопровъзгласилата се за „временен президент\" Жанин Аньес завзе властта със сила.", "date": "2019.11.23", "title": "Опит за покушение срещу  Моралес"}
{"url": "http://www.classa.bg/%D1%81%D0%B2%D1%8F%D1%82/item/402452-%D0%B8%D0%BB%D1%8A%D0%BD-%D0%BC%D1%8A%D1%81%D0%BA-%D1%81%D1%87%D1%83%D0%BF%D0%B8-%D0%B1%D1%80%D0%BE%D0%BD%D0%B8%D1%80%D0%B0%D0%BD%D0%BE%D1%82%D0%BE-%D1%81%D1%82%D1%8A%D0%BA%D0%BB%D0%BE-%D0%BD%D0%B0-%D1%81%D0%B0%D0%B9%D0%B1%D0%B5%D1%80%D1%82%D1%80%D1%8A%D0%BA-%D0%BD%D0%B0-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F%D0%BD%D0%B5%D1%82%D0%BE-%D0%BC%D1%83", "text": "В четвъртък по време на представянето на очаквания и футуристичен електрически камион Cybertruck, разработен от компанията Tesla, се получи доста неловък момент.   Събитието включваше тест на „бронираното стъкло\" на автомобила, но когато един асистент хвърли метална топка срещу един от прозорците, той се счупи. Секунди по-късно асистентът повтори теста и хвърли топката по другото стъкло, но то също така не устоя на удара. Съоснователят и изпълнителен директор на компанията Илън Мъск беше на сцената по това време и беше объркан. \"Хвърляхме гаечни ключове, хвърляхме всичко. Дори буквално хвърлихме мивка по стъклото и то не се счупи. Но по рядка причина се счупи сега, не знам защо\", каза той. Трябва да се отбележи, че точно преди този инцидент, екипът на Мъск хвърли метални топки срещу стандартно стъкло, което се счупи веднага, докато лист от стъклото за Cybertruck, поставен до него, издържа теста. Презентацията се проведе в близост до ракетната фабрика SpaceX в американския град Хоторн (Калифорния). В туит, публикуван през октомври, съоснователят на Tesla заяви \"Сайбертрък не прилича на нищо, което сте видели в Интернет. По-близо е до бронетанково превозно средство на бъдещето\", каза той. Сайбертрък ще разполага с възможностите на SUV, но ще се управлява като спортен автомобил. През 2018 г. Мъск спомена още, че камионът ще има двоен електромотор, задвижване на всички колела, окачване с динамично регулиране, за да се адаптира към различни товари, както и щепсели, позволяващи зареждане с висока мощност от 240 V, за да се избегне инсталирането на допълнителен генератор.", "date": "2019.11.23", "title": "Илън Мъск счупи \"бронираното стъкло\" на Сайбертрък на представянето му"}
{"url": "http://www.classa.bg/%D1%81%D0%B2%D1%8F%D1%82/item/402453-%D0%BF%D1%83%D1%82%D0%B8%D0%BD-%E2%80%9E%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D1%80%D1%83%D1%81%D0%BA%D0%B0%D1%82%D0%B0-%D1%80%D0%B0%D0%BA%D0%B5%D1%82%D0%BD%D0%B0-%D0%B5%D0%BA%D1%81%D0%BF%D0%BB%D0%BE%D0%B7%D0%B8%D1%8F-%D1%80%D0%B0%D0%B1%D0%BE%D1%82%D0%B5%D1%85%D0%B0-%D0%BD%D0%B0%D0%B4-%D0%BD%D0%B5%D0%BD%D0%B0%D0%B4%D0%BC%D0%B8%D0%BD%D0%B0%D1%82%D0%BE-%D0%B2-%D1%81%D0%B2%D0%B5%D1%82%D0%B0-%D0%BE%D1%80%D1%8A%D0%B6%D0%B8%D0%B5%E2%80%9C", "text": "Вдовици на учените, убити след фалиралото тайно изпитание на ракетен двигател в района на Архангелск през август, бяха поканени в Кремъл в четвъртък. Путин им връчи посмъртни Държавни награди и Грамоти за храброст на съпрузите им и изрази съболезнованията си. Ядрените учени, убити при взрив в секретен военен обект в Северна Русия, разработваха уникално оръжие, критично важно за суверенитета на страната, заяви президентът Владимир Путин, обещавайки да продължи подобряването на технологията. \"Те работеха по много трудна, важна и критична задача\", каза Путин в своята възхвала към покойните учени, като каза, че са били едни от най-добрите специалисти в тази област. Говорим за най-модерните и авангардни технически идеи и решения, ненадминати никъде по света; оръжие, предназначено да гарантира суверенитет и сигурност на Русия за десетилетия напред. „Притежанието на такава технология от Русия е най-важната, надеждна гаранция за мир на планетата. И, независимо от всичко, със сигурност ще продължим да подобряваме това въоръжение \", обеща президентът. Масивен взрив разтърси офшорна платформа на таен военен полигон в северната част на Архангелск на 8 август. Аварията, възникнала по време на изпитването на „изотопен източник на енергия за експериментален ракетен двигател с течно гориво, отне живота на седем души. Петима от тях бяха служители на руската ядрена агенция \"Росатом\", а други двама бяха от министерството на отбраната. Взривът предизвика кратък радиационен скок в района, но показанията бързо се върнаха в норма. Това обаче не попречи на западните медии да публикуват панически заглавия на нова ядрена катастрофа, подобна на Чернобил. Президентът на САЩ Доналд Тръмп туитира, че експлозията е свързана с руската програма за хиперзвукови крилати ракети 9M730 Буревестник (с кодово име по НАТО SSC-X-9 Skyfall), но спекулациите му така и не бяха потвърдени от Москва.", "date": "2019.11.23", "title": "Путин: „Жертвите на руската ракетна експлозия работеха над ненадминато в света оръжие“"}
{"url": "http://www.classa.bg/%D1%81%D0%B2%D1%8F%D1%82/item/402454-%D0%BC%D0%B8%D0%BB%D0%B8%D0%B0%D1%80%D0%B4%D0%B5%D1%80%D1%8A%D1%82-%D0%BC%D0%B0%D0%B9%D0%BA%D1%8A%D0%BB-%D0%B1%D0%BB%D1%83%D0%BC%D0%B1%D1%8A%D1%80%D0%B3-%D0%B2%D0%BB%D0%B5%D0%B7%D0%B5-%D0%B2-%D0%BD%D0%B0%D0%B4%D0%BF%D1%80%D0%B5%D0%B2%D0%B0%D1%80%D0%B0%D1%82%D0%B0-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BF%D1%80%D0%B5%D0%B7-2020", "text": "Милиардерът и бивш кмет на Ню Йорк, Майкъл Блумбърг, е подал документи, за да влезе в надпреварата за Белия дом като кандидат на Демократите.   Блумбърг официално се е включил в състезанието в четвъртък, според Федералната избирателна комисия. Преди дни милиардерът разкри планове за компрометиране на дискове за регистрация на избиратели в пет щата и започна рекламна кампания на стойност 100 милиона долара, атакуваща президента Доналд Тръмп в четири щата. Блумбърг навлиза в полето на демократичните надежди бързо присъединявайки се към четиримата водещи: сенаторът от Масачузетс Елизабет Уорън; сенаторът от Вермонт Бърни Сандърс, майор Пит Бутигиег от Индиана; и бившият вицепрезидент Джо Байдън. Въпреки че Блумбърг управлява Ню Йорк като републиканец едно десетилетие, миналата година той се регистрира като демократ и стана критик на Тръмп. Бившият кмет и медиен магнат е най-богатият от всички кандидати за президент. Forbes оценява богатството му на 52,3 милиарда долара, което надминава нетната стойност на Тръмп от 3,1 милиарда долара и го прави деветия най-богат човек в света. Бърни Сандърс - добре известен с полемиката си срещу неравенството на богатството - взриви политическите стремежи на Блумбърг преди дни, казвайки на милиардера „Няма да купиш тези избори\" на митинг в Айова. Ако Блумбърг спечели номинацията на неговата партия, състезанието през следващата година ще бъде избормежду двама милиардери от Ню Йорк на 70 години. Прогресисти като Сандърс и Уорън без съмнение ще напомнят на избирателите за тези прилики в кампанията.", "date": "2019.11.23", "title": "Милиардерът Майкъл Блумбърг влезе в надпреварата за президент през 2020"}
{"url": "http://www.classa.bg/%D1%81%D0%B2%D1%8F%D1%82/item/402455-%D0%BA%D0%B8%D1%82%D0%B0%D0%B9-%D0%BD%D0%B5-%D0%B8%D1%81%D0%BA%D0%B0%D0%BC%D0%B5-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0-%D0%B2%D0%BE%D0%B9%D0%BD%D0%B0,-%D0%BD%D0%BE-%D0%BD%D0%B5-%D1%81%D0%B5-%D1%81%D1%82%D1%80%D0%B0%D1%85%D1%83%D0%B2%D0%B0%D0%BC%D0%B5-%D0%B4%D0%B0-%D1%8F-%D0%B2%D0%BE%D0%B4%D0%B8%D0%BC", "text": "Китай иска да постигне търговско споразумение със САЩ, но не се страхува от „контраатака\", ако е необходимо, заяви президентът на азиатската страна Си Дзинпин на 22 ноември пред делегация от американски бизнесмени, публикува Ройтерс. \"Искаме да работим за споразумението от първа фаза, основано на взаимно уважение и равенство\", добави президентът.   \"Когато е необходимо, ние ще се съпротивляваме, но активно работихме, за да опитаме да няма търговска война. Ние не започваме тази търговска война и тя не е нещото, което искаме\", каза той. \"Както винаги сме казвали, ние не искаме да започнем търговската война, но не се страхуваме да го направим\", каза Си.   По-рано тази седмица американският президент Доналд Тръмп заплаши, че ще повиши митата, ако Вашингтон и Пекин не постигнат търговско споразумение.   В началото на ноември говорителят на китайското Министерство на търговията обяви, че \" в резултат на преговорите между Пекин и САЩ през последните две седмици, страните се съгласиха да премахнат фазите на допълнителни мита, тъй като споразумението напредва.\" На следващия ден обаче Тръмп заяви, че не се е съгласил да премахне митата за китайски продукти, въпреки че Пекин би искал той да го направи. \"Китай би искал да получи отмяна на митата, наложени от САЩ, а не пълна промяна, защото те знаят, че аз няма да го направя\", заяви президентът пред репортери в Белия дом.   На 15 ноември говорителят на китайското министерство на търговията Гао Фън заяви, че търговската война между двете страни с допълнителни мита трябва да приключи с тяхното анулиране. От своя страна Тръмп каза, че сделката е \"близка\", но не даде повече подробности и обяви, че \" ще повиши ставките съществено ако сделката не бъде постигната \".", "date": "2019.11.23", "title": "Китай: \"Не искаме търговска война, но не се страхуваме да я водим\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/402446-%D1%81%D1%80%D1%8A%D0%B1%D1%81%D0%BA%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D0%BE%D1%82%D0%B1%D1%80%D0%B0%D0%BD%D0%B0%D1%82%D0%B0-%D0%BE%D1%82%D0%BF%D1%80%D0%B0%D0%B2%D0%B8-%D1%82%D0%B5%D0%B6%D0%BA%D0%B8-%D0%BE%D0%B1%D0%B8%D0%B4%D0%B8-%D0%BA%D1%8A%D0%BC-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Военният министър Александър Вулин бе сред най-близките на семейството на бившия сръбски диктатор Слободан Милошевич. Той бе сред водещите фигури в партията на съпругата на Милошевич Мира Маркович – Югославска левица. Сръбският министър на отбраната Александър Вулин отправи тежки обиди към България, предава БГНЕС. Това става само ден след като председателят на парламентарната комисия за Косово Милован Дрецун заяви, че на територията на Сърбия действа голяма мрежа от български разузнавачи.     \"България умее да допуска друг да ѝ избира приятелите й и враговете ѝ. Сърбия не допуска подобно нещо. Сърбия сама решава за себе си и сама избира приятелите си\", каза Вулин, който се счита за най-близкия министър на президента Александър Вучич. \"България има своите проблеми и нека се грижи за тях\", каза още Вулин по повод днешното изявление на вицепремиера Екатерина Захариева, която остро осъди поведението на Дрецун. Захариева съобщи, че сръбският посланик в София ще бъде извикан по този повод в МВнР. Военният министър Александър Вулин бе сред най-близките на семейството на бившия сръбски диктатор Слободан Милошевич. Той бе сред водещите фигури в партията на съпругата на Милошевич Мира Маркович – Югославска левица. По време на протестите срещу режима на Милошевич през зимата на 1997 година, когато полицията използва водни струи, за да разпръсне студентите, Вулин каза следното: Не е вярно, че сме поливали със студена вода при минус 6 градуса демонстрантите. Нали не трябваше да ги поливаме с топла вода.    ", "date": "2019.11.23", "title": "Сръбският министър на отбраната отправи тежки обиди към България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/402447-%D1%82%D1%80%D0%B8%D0%B4%D0%B5%D1%81%D0%B5%D1%82-%D1%85%D0%B0%D0%BA%D0%B5%D1%80%D1%81%D0%BA%D0%B8-%D0%B0%D1%82%D0%B0%D0%BA%D0%B8-%D1%81%D1%80%D0%B5%D1%89%D1%83-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BA%D0%BE%D0%BC%D0%BF%D0%B0%D0%BD%D0%B8%D0%B8-%D1%81%D0%B0-%D0%B7%D0%B0%D0%B2%D1%8A%D1%80%D1%88%D0%B8%D0%BB%D0%B8-%D1%83%D1%81%D0%BF%D0%B5%D1%88%D0%BD%D0%BE", "text": "През тази година е имало около 30 успешни хакерски атаки срещу български компании. При тях са откраднати близо милион и половина лева, съобщават от ГДБОП. Последната е от тази седмица. При нея киберпрестъпници са успели да откраднат близо половин милион при междуфирмена транзакция.   Човешкият фактор е основният въпрос при планиране на корпоративната киберсигурност. През последните години хакерите насочиха вниманието си именно към служителите, като начална точка за проникване в информационните системи на компаниите. Използването на пропуски в познанията им или човешки слабости като невнимание и небрежност е значително по-лесно и по-евтино за кибер престъпниците, отколкото да се опитват да заблудят сложен софтуер за защита. Това показва и последната статистика на лидера в глобалната киберсигурност \"Касперски\".     Основните типове атаки срещу корпоративния бизнес са свързани с кражбата на банкови сертификати, промяна на междубанкова кореспонденция и рансъмуер атаките, които криптират съдържанието на харддисковете, обяснява експертът Явор Колев от ГДБОП.  „Използват се стари операционни системи, компютърни системи, които достъпват до съмнителното съдържание. Отварят се прикачени файлове към мейли от неизвестен източник, които заразяват компютърната система и тя се контролира от организираната престъпност”, резюмира Явор Колев, национален координатор по киберсигурност. Признава, че хакерските атаки към български компании са ежедневни. \"Вчера имаме случай на фирма, която е загубила 500 000 лв. именно при промяна на междуфирмената кореспонденция. Заразява се компютърът на компанията и впоследствие се променят номерата на банковите сметки в платежните нареждания. От 1 млн. и половина вторият транш от 500 000 е бил пренасочен към банкова сметка, контролирана от организираната престъпност и през няколко трансакции парите са загубени\", разказва Явор Колев Как бизнесът у нас се справя с все по-мощните хакерски атаки? Търсим отговор от Доброслав Димитров, основател на една от най-мощните български IT компании с клиенти на 5 континента. Откриваме го в 11-о столично училище, където изнася лекция пред шестокласници за безопасна работа в интернет среда. \"Имаме определени периоди, в които задължително се променят всички пароли. Когато служители напускат, имаме процедура, чрез която им се спира достъпът до системите. Естествено копия на абсолютно всички критични данни се държат на различно място от основите места, така че дори някой да тръгне да трие, имаме възможност да възстановим системата”, споделя Доброслав Димитров. Но дори най-добрата защита е безполезна, ако служителят е неподготвен. В момента санкциите за компютърни престъпления са силно занижени - от 2 до 8 години лишаване от свобода. Едно от предложенията на вицпремиера, отговарящ за електронното управление и председател на Съвета по киберсигурност Мариана Николова, е санкциите да се увеличат от 5 до до 15 години за компютърни престъпления.", "date": "2019.11.23", "title": "Тридесет хакерски атаки срещу български компании са завършили успешно"}
{"url": "http://www.classa.bg/%D1%81%D0%B2%D1%8F%D1%82/item/402436-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B7%D0%B0%D1%81%D0%B8%D0%BB%D0%B8-%D0%B3%D0%BB%D0%B0%D0%B2%D0%BE%D0%B1%D0%BE%D0%BB%D0%B8%D0%B5%D1%82%D0%BE-%D0%BD%D0%B0-%D0%B5%D1%81-%D1%81-%D0%BE%D1%82%D0%BA%D0%B0%D0%B7%D0%B0-%D1%81%D0%B8-%D0%B4%D0%B0-%D0%BF%D0%BE%D1%81%D0%BE%D1%87%D0%B8-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8%D1%82%D0%B5%D0%BB-%D0%B2-%D0%B5%D0%BA", "text": "Европейският съюз (ЕС) се опитва да даде зелена светлина за започване на работа на своята изпълнителна власт под ръководство на новия ѝ председател, бившият германски министър на отбраната Урсула фон дер Лайен, на 1 декември, но блокът е изправен пред правни рискове, след като Великобритания отказа да посочи свой представител за Европейската комисия (ЕК), пише Euractiv. Фон дер Лайен очаква да получи окончателно потвърждение за състава на новия кабинет на Комисията в Европейския парламент на 27 ноември. Ако спечели вота, както се очаква, тя ще стартира своя петгодишен мандат в Брюксел на 1 декември.     ЕК разполага с широки правомощия, които включват предлагане на политики за всичко - от миграцията до изменението на климата, регулира бюджетите на държавите членки, както и договарянето на глобалните търговски сделки. Обикновено кабинетът ѝ се състои от по един представител от всяка от 28-те държави членки на ЕС.  Великобритания обаче отказа да посочи свои представител за изпълнителната власт на блока, тъй като планира окончателно да напусне ЕС на 31 януари, като тези планове все пак зависят от успеха на консерваторите на премиера Борис Джонсън на предсрочните парламентарни избори, предвидени за 12 декември. ЕС приложи натиск срещу Обединеното кралство и дори заведе дело срещу него. Правният риск за блока се състои в това, че всички решения, взето от новата ЕК, могат да бъдат оспорени в съда. „Разводът“ между Великобритания и ЕС вече беше отлаган три път след първоначално определения краен срок през март 2018 г. на фона на липсата на каквато и да е ясна визия на британския парламент за конкретен изход. ЕК също така действа и като надзирател на условията на конкуренция в ЕС и всички решения за сливания и придобивания, които тя взима, сега ще могат да бъдат оспорвани в съда. До края на днешния ден Великобритания трябва да отговори на сегашната ЕК относно т.нар. процедура за нарушение, инициирана от Брюксел срещи Лондон. Малцина обаче очакват Кралството да предприеме някакви действия, имайки се предвид неговите собствени правила, според които правителството не трябва да представя свои кандидати на международно ниво, в това число и ЕС, п овреме на предизборна кампания и преди обособяването на ново правителство след изборите. Останалите 27 страни от блока се подготвят за решение, което ще подчертае законността на формирането на новата ЕК без присъствието на Великобритания. Това решение ще бъде обсъдено в Брюксел днес и предстои да бъде одобрен от министрите в понеделник.    ", "date": "2019.11.23", "title": "Великобритания засили главоболието на ЕС с отказа си да посочи представител в ЕК"}
{"url": "http://www.classa.bg/%D1%81%D0%B2%D1%8F%D1%82/item/402437-%D0%BA%D0%B0%D0%BA%D0%B2%D0%B8-%D1%81%D0%B0-%D0%B4%D0%B2%D0%B0%D1%82%D0%B0-%D1%81%D1%86%D0%B5%D0%BD%D0%B0%D1%80%D0%B8%D1%8F-%D0%B7%D0%B0-%D0%B2%D0%BE%D0%B9%D0%BD%D0%B0-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F", "text": "Тази сутрин руското интернет пространство бе наводнено със заглавията в духа на „Полските медии представиха два варианта за война с Русия“. Веднага ще кажем, че порталът Myśl Polska (“Полска мисъл”, който публикува статията „Степ в кръв?“, не трябва да се приписва към масовите полски медии, които правят това, което бившият полски външен министър Радек Сикорски описа много точно и много честно в частен разговор преди пет години. Малкият портал Myśl Polska обръща голямо внимание на източната политика и усеща пулса Евразия, като публикува аналитични статии на достойни автори, които не страдат от платена русофобия. Препоръчваме. А сега даваме пълен превод на сензационната статия. Степ в кръв? Определено няма други варианти! Англосферата, представена от военноморските сили на САЩ, няма да намери друг изход. Китай вече е извън обсега им и за да ограничат полето на разширяването си, те трябва да се опитат да покорят Русия. Нейното геополитическо пространство и най-вече почти неизмерими ресурси, включително в Арктика. Това е Елдорадо от XXI век. Може да се предположи, че този вариант се разглежда сериозно във Вашингтон, тъй като спешното започване на някаква голяма война би било много полезно за тях - и според тях всеки друг резултат определено е по-лош. Но глобалните последици от подобна битка биха били непредсказуеми. Дори ако можехме да избегнем ядрена катастрофа.     Как може да се води някаква ефективна война с Русия? Възможна ли е и предвидима ли е като цяло? Има няколко интригуващи начина и следователно два сценария. В първия трябва да се достигне до масивни атаки, като се използват всички налични средства, включително водородни и ядрени. Тази концепция обаче е твърде рискована, тъй като не се знае дали Кремъл ще запази възможността за също толкова разрушително възмездие. От няколко години се прилага втората възможност.     Проектирана за поредица от епизоди, различни етапи на действие по различни начини; с почивки, завои, размразяване и утежняване. Прологът е опитът за политическа и икономическа изолация на Москва - привеждането ѝ в неудобно положение, ако не и низвергване. Отдавна се използва цял арсенал от оръжия от този тип. Санкции срещу влиятелни представители на руското правителство, нападения срещу международните руски компании, продажбите на въглеводороди и газ. Това може да доведе до промяна в политическото ръководство. Путин, действайки при изключително трудни обстоятелства, нанесе няколко майсторски шахматни удара. Първо, той не позволи пълна победа в Киев на така наречения западен вариант, окупирайки Крим и помагайки на Донбас. Той удържа Приднестровието, а по-рано и Абхазия и Южна Осетия. В момента Великата степ кърви, но това е само бойно разузнаване, а не масова жертва, устроена от Вашингтон. Нещо повече: руският гамбит се основаваше на военно-политическо участие в Сирия и чрез нея в Близкия изток. Това беше безспорен успех. Русия вече е в добри отношения с Турция, което изненада мнозина; но и с Израел, за когото тя се превърна в основна гаранция за неговата сигурност. Въпреки това тя поддържа и тесни контакти с Техеран, който до голяма степен е обречен на такива. И тук се виждат две неща. На първо място, Пекин все още е далеч от това да участва ефективно в играта на най-високото световно ниво. От своя страна САЩ бяха сериозно унизени в Близкия изток. Те играят там, за да не се посрамят съвсем, сега с помощта на кюрдите. Но най-важното е, защото това също устройва Путин, тъй като води до поддържане на внимателно изграден баланс. Опасната фаза на ситуацията се заключва на първо място, че САЩ, за да останат на върха, трябва да организират някаква амбициозна авантюра. Ясно е, че мислят за Техеран. Тази посока на техния удар може да бъде благоприятна и за Русия, тъй като това ще означава по-нататъшно увеличаване на нейното значение като отговорна, сериозна и надеждна страна. При такива обстоятелства американците ще имат само един категоричен съюзник - Украйна. Но трябва да се вземат предвид две обстоятелства: тя на разположение има единствено архаични за момента кибритени кутийки, а и наистина ли е такъв смъртен враг на Москва?    ", "date": "2019.11.23", "title": "Какви са двата сценария за война срещу Русия?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/402438-%D0%BF%D1%80%D0%B5%D0%B3%D1%80%D1%8A%D0%B4%D0%BA%D0%B8", "text": "Тия дни някои медии доста размишляваха върху прегръдката, с която ББ удостои новата американска посланичка Херо Мустафа – това беше нещо като орден „Стара планина“, с който награждават посланиците при отпътуването им, но даден в аванс.  Може би ББ бе решил да изпревари президента Радев. Взираха се във физическата страна на прегръдката – и ако не сме много придирчиви, сякаш наистина ББ прилага на Херо някаква хватка от класическата борба. Това внушение не е толкова лошо, ако се схване като някакъв Ренесанс в отношенията ни с Великите сили, като израз на някаква нова балансираност. Но, ако е прегръдка на преданост, някак прекалено задушаваща е тя. Излишно е да приписваме обаче подобни намерения на нашия човек, той просто си е такъв – специално с жените. Но пък никак не е доверчив с мъжката паплач. Тъй че, Херо бе удостоена с един обичаен за него жест на подканяща близост. Няма смисъл да си губим времето и да разсъждаваме, как трябва да бъде схванат този жест в навечерието на посещението на ББ в Белия дом. Тръмп, доколкото можем да съдим от книгата на Майкъл Улф, а и от доста други свидетелства, пет пари не дава за тия неща, а и за почти всичко друго, особено, ако то не го засяга пряко. Според Улф, той се отегчава, дори когато му четат текстове от Конституцията. И е патологично гнуслив, за прегръдки с него и дума не може да става. Ако в справката, която ще му подготвят за срещата с ББ, отбележат и епизода с Херо, той изобщо няма да му обърне внимание. Много ми харесва една история с Тръмп, тя винаги ме разсмива: веднъж обяснил на една моделка, какво е бяла утайка: „Хора като мен, само дето са бедни“. Откъде излезе практиката на прегръдките и на целувачеството? Разговарях веднъж с дъщерята на Фидел Кастро – Алина, и тя разказа как дори храбрият й баща се разтрепервал от прегръдките и целувките на Хрушчов. Той подскачал като морж и непрекъснато ближел брадата на Кастро, който треперел и си пазел устата. Ами Хрушчов откъде е прихванал тази болест? Може да се предположи, че Сталин никога не си е позволявал подобни волности - понеже неговите целувки били лагерите на ГУЛАГ.   Обаче и той се е целувал – например, с полярния летец Молоков, спасителят на моряците от кораба „Челюскин“, с американския посланик в Москва и др. И Живков здраво се целуваше с Брежнев – обаче тъй и не прихвана от старческото му малоумие. Тъкмо обратното – три целувки срещу 13 милиона тона суров нефт, който нашите тарикати още в морето пренасочваха и продаваха. Как накрая да не им спретнеш един 10 ноември. В наши дни целувачеството е във вихъра си – особено в ЕС, това за сведение на превзето гнусливите нашенски европоиди.   Юнкяр завеждаше този важен отрасъл на европейското притворство. В това отношение той беше по-отблъскващ дори от Брежнев - онзи поне беше един от двамата властелини на света, а тоя бе въплъщение на сенилното самохвалство. Спомнете си, как сякаш „ишиасът“/алкохолът беше разял всякакво приличие у него, та изрече нещо нечувано-нахално: ако не бил той, България никога нямало да влезе в ЕС, лично я набутал там. Това вече е пример за прегръдка с отровна лъжа.     Юнкяр напомняше за някакво пощеливо провинциално старче, което се мота с разкопчан копчалък и фъфли на минаващите наоколо момиченца: „Миче, Миче, виж това…“ Целувката днес има особено място в ритуала на притворството. Ами, нали и британката Тереза Мей подтичваше въодушевено към очакващия я ББ, за да получи целувката си – и то на „Моста на влюбените“ край НДК. За Меркел да не говорим, все пак тя е преживяла ерата на Хонекер, който се целуваше особено сладострастно уста в уста. Като стана дума за Тереза Мей, се сетих за една история с Маргарет Тачър. Веднъж видях Желязната лейди на една снимка от прием в българското посолство в Лондон, където съдбата я беше срещнала с тамошният готвач. Тачър гледаше слисано от снимката, сякаш парализирана от нашия човек, който я беше заклещил свойски през рамото… Дали Алек Попов е знаел тази история, когато пише очарователно-саркастичната си книга „Мисия в Лондон“. И да не е знаел, тя сякаш е създадена от неговото въображение. Защо, все пак, се прегръщат? Един от възможните отговори е - за да успокояват и дори въодушевяват будалите от „простолюдието“, те да си кажат, че нещата отиват на оправяне, щом тия се лигавят по такъв начин. Вятър. С прегръдките си, целувачите залъгват обикновените хорица, че ще дойде време и тях да ги прегърне някой, най-сетне. Още по-силен вятър. Няма кой да ви прегърне, затова е време да се самопрегърнете. Тия дни ни споходи нова дивотия - почина тригодишно детенце, разпънато между няколко болници. Най-примитивният импулс е да обвиним лекарите – така само ще направим кефа на прегръщащите се. Защото тъкмо лекарите са първата жертва на безкрайните недомислия в здравеопазването ни от 30 години насам. Него не можем да оправим, а сме тръгнали да преглъщаме целувките на Юнкяровци. А може би тъкмо от такива като него, от тяхната слуз/слюнка сме се повредили окончателно. От друга страна, до никъде няма да я докараме, ако не приемем драмата с детенцето и като своя. Това означава „Гражданско общество“ - да приемаш несгодите на другите и като свои. Но най-напред трябва да се осъзнае, че държавата няма да ви прегърне, нито да ви заобича – в това отношение тя е по-гнуслива дори от хипохондрика Тръмп. Напротив, тя ще ви намрази още повече, отдавна е ясно, че тя се отегчава от „простолюдието“, то й досажда с претенциите си, пречи на безметежното целувачество, разваля вкуса на слюнката. Обичам да цитирам един обикновен сърбин, който преди доста години бе казал: „Време е българите да се СЕ обичате малко повече“. Затова обаче все не остава време - от обичането на този, сетне на онзи, още по-сетне на по-следващия. То не е никаква обич, разбира се, а преструванковщина, на която нашите хора са царе и никой политик не е прокопсал, ако им е повярвал. Но те си практикуват съвестно този фалш. Обаче само им кажи да се прегърнат един друг - и ще те погледнат така, сякаш още не си втасал. Ще чакаш напразно, като Стефан Стамболов, по време на Старозагорското въстание, да дойдат бунтовниците. Но и самопрегръщането, което външно изглежда по-лесно, също се оказва невъзможно. Хората нямат доверие вече дори на самите себе си. Ако не ви се вярва, покажете ми дори най-крехкия знак за обратното. Те са наясно, че и това е невъзможно - живей и ти с 200-300 лева месечно и веднага ще се убедиш. Някакви наивници ме упрекват в черногледство. Не ги знам, що са птици са, обаче те очевидно дори не си представят каква непоносима мъка е скотската бедност - жестока, озъбена, унизителна. Изобщо не проумяват, какво се случва в съзнанието на един несретник, как го смазва един и същи въпрос: „За какво съм виновен, че животът ме наказа така“ – и така, докато намрази и себе си. Как се живее с такава омраза – бодрите оптимисти да ви обяснят. Ще ви кажа друго: Прехода успя да клошар-изира милиони хора, хич не се опитвайте да парфюмирате този позорен факт. То и няма измислен такъв парфюм, дори едновремешните руски „духи“ няма да свършат работата, макар че обикновените руснаци ги пиеха с удоволствие. И как да се самопрегърнеш, когато непрекъснато ти внушават какъв негодник си. Пред всеки празник Властта все се хвали, че 400-500 хиляди души отпрашват от тукашния рай в Гърция – макар че изобщо не би трябвало да говори за тези временни бягства. И какво излезе накрая - крадци празнували тези кратки ваканции, понеже си пускали фалшиви болнични листа, поне за първия ден със сигурност. Хайде да не им го плащаме. Уж са си надвили масрафа, уж са нашата гордост, пък те били фалшификатори. Кое е вярното в случая - не е ясно, обаче най-лесно е да се обижда Народа. Прави го по-често, прави го по всеки повод – и ще го научиш да се самопрезира. И окончателно да забрави да се самопрегръща. Между другото, у нас милиони хора станаха вентрилоквисти – говорят през празните си кореми – но пак не ги чуват. Има и друго, извън глада - в „Непокорни“ Цветан Тодоров цитираше един автор, който казва: „Не съществува народ, който да е защитен от морална катастрофа“. Да не забравяме това предупреждение. От камбанарията на Големите прегръдки всичко изглежда направо розово, оптимистите да вадят сметалата: за 30 години 2 милиона души се изнизаха благоразумно навън; други 2 милиона няма смисъл изобщо да ги броим, те са невидими хора, за тях да се грижи Господ. Остават още два до три милиона: повечето от тях са родени след 89-а, забий им по едно наргиле в мозъците и готово. Техният девиз е „Светът започва от днес. Всеки е сам за себе си“. А тъкмо в Гърция, където единаците отиват да си оставят паричките, един велик поет беше казал: „Човек е сам върху сърцето на Земята/ и неусетно пада вечерта…“ Сам върху сърцето на Земята! – няма по-трагичен вопъл от този. Но ние обитаваме едно вечно „утро“ – въображаемо, разбира се - българското утро все не свършва.", "date": "2019.11.23", "title": "Прегръдки"}
{"url": "http://www.classa.bg/%D1%81%D0%B2%D1%8F%D1%82/item/402439-%D1%80%D0%B0%D0%B1%D0%BE%D1%82%D0%B8%D0%BB%D0%B8%D1%8F%D1%82-%D0%B2-%D0%BC%D0%BE%D1%81%D0%BA%D0%B2%D0%B0-%D1%88%D0%BF%D0%B8%D0%BE%D0%BD%D0%B8%D0%BD-%D0%BD%D0%B0-%D0%BD%D0%B0%D1%82%D0%BE-%D1%81%D0%B5-%D0%BF%D1%80%D0%B5%D1%81%D1%82%D1%80%D1%83%D0%B2%D0%B0-%D0%BD%D0%B0-%D0%BD%D0%B5%D0%B2%D0%B8%D0%BD%D0%B5%D0%BD-%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80", "text": "\"Норвежкото разузнаване ме измами. Разочарован съм и огорчен.\" С тези думи бившият норвежки граничар Фруде Берг се завърна в родината си, като част от обмена, прави оправдания за това, което е правил в Русия. Дали разузнаването наистина използва този пратеник „сляпо“ и какви правила използват разузнавателните агенции в такива случаи? Осъден в Русия по обвинение в шпионаж и върнат при размяна в родината си, норвежецът Фруд Берг заяви, че е бил измамен от специалните служби на Норвегия. \"Бях осъден за шпионаж, но не съм шпионин\", каза Берг на пресконференция в Осло. Според него през 2014 г. негов познат, свързан с норвежките специални служби, го е помолил да направи някаква доставка до Москва и той се е съгласил. Това се е случило четири пъти и през цялото това време той не е знаел съдържанието на пакетите. Берг добави, че се е опитал да откаже подобни искания два пъти, но те са продължили да оказват натиск върху него. „Лесно е да си хитър постфактум, наричайте ме наивен, ако искате, но имам чувството, че съм бил измамен от норвежкото разузнаване. Разочарован съм и огорчен от случилото се и от онези, които го провокираха “, заяви норвежецът. Норвежките власти не са коментирали връзката си с Берг. Позицията на Фруде Берг, на неговата съпруга и на адвокат Брунюлф Ринес никога не се е променяла. Тази позиция е следната: 62-годишният бивш норвежки граничар, който се занимава с пенсионни хуманитарни проекти в руско-норвежката гранична зона и много обича Русия, е бил измамен от норвежката разузнавателна служба. Той е бил помолен да вземе със себе си пакети, които той предаде на мъж на име Житнюк в Москва и той не е знаел, че пакетите съдържат пари, с които да се купи информация за руските подводници на север. В същото време по време на разследването самият Фруде Берг призна, че пътува до Москва по указания на норвежките специални служби. Адвокатите му заявиха, че това признание се дължи на факта, че Берг остава лоялен към Норвегия, към самите хора, които са в Осло, а не в Тромсе, са се срещнали с него и са му предложили да изнесат пакети с пари в Русия. И така четири пъти. Тази позиция може да се разбере.     \"Според излязлата наскоро информация, клиентът ни Фруде Берг е уверен, че човекът, когото е срещнал в Осло и който го е убедил да замине за Москва, което доведе до ареста му и обвинения в шпионаж, е норвежки офицер от разузнаването\", заяви руският адвокат на Берг Иля Новиков. „Берг отрича вината си. Той имаше неясна представа за какво е привлечен. Той е семеен мъж и пенсионер, има пет внуци. Ако беше знаел, че ще го очакват 20 години затвор, той никога не би се замесил в това. “ „Като е дало заповед на Берг, разузнаването се е уверило, че той знае колкото се може по-малко за него. Берг е знаел малко за пакета, който трябваше да предаде. И със сигурност не си е представял цялата пълнота на картината, нито нейната сериозност. Ние вярваме, че е в негов интерес да се наблегне на това обстоятелство “, изрази тази позиция Брунюлф Ринес. Разговаряйки с репортери по време на среща за удължаване на периода на задържане, Фруде Берг по едно време подхвърли: „Чувствам, че бях използван. У мен се надига гняв “. Сега се оказва, че мъжът, „който е убедил Берг да отиде в Москва“, е била жена. Голямо здравей на всички, които говориха за семейния му живот, и лично на съпругата на Фруде Берг, която подкрепя версията за неговата наивност. Въпреки че тя може само да бъде подкрепена и похвалена, тъй като тя постоянно обвинява норвежката разузнавателна служба, че използва съпруга и „на сляпо“. Нещо повече, в Норвегия, дори в началото на процеса срещу него в Москва, бе посочено, че „ завърналият се Фруде Берг ще играе в ръцете на Москва“, тъй като директно ще обвинява норвежките специални служби, че го използват „сляпо“. Ето как пише в-к „Афтонпостен“, като внушава, че след разкритията на Берг ще последват оставки в Осло. Ще проследим и това. 62-годишният Фруде Берг наистина работи в продължение на две десетилетия на граничния пункт „Сторског”. От руска страна, ГКПП „Борисоглебск“ е единственият постоянен автомобилен контролно-пропускателен пункт на норвежко-руската граница. По време на службата си Берг придобива голям брой познати в Русия и след като напуска службата си през 2014 г., продължава да проявява голям интерес към събитията в Руската федерация и в цялото постсъветско пространство. Берг участва в културни проекти, свързани с Русия, помага за организирането на голям фестивал за гранично изкуство, „Баренцово представление“ и се присъедини към борда на кураторската агенция Pikene pa Broen („Момичета на моста“), която организира международни арт проекти. Берг прави впечатление на класически скандинавски пенсионер, очарован от културни проекти, в които участват руски момичета. Такива пенсионери са безброй, а момичетата са предимно от украински произход и нямат много развита социална отговорност. В същото време художествените директори на проекта „Момичета на моста“ от руската страна в интервю за руската либерална преса твърдят, че той е „уникален и незаменим експерт“, защото „можел да каже на художниците какво означава да живеят и работят на граничната линия, той е мост между Русия и Норвегия, защото, независимо от политическия режим, той работи в пространство, където винаги е необходим диалог и отношението му към Русия не зависи от оцветяването на междудържавните отношения. \" Това би могло да бъде добре дошло, само ако за секунда забравим за спецификата на ситуацията на руско-норвежката граница и като цяло за отношенията на местните пенсионери с момичетата. Официалната версия настоява, че Фруд Берг е чисто „муле“ - този термин предполага, че той е носил пари за шпионски цели, без да знае за тези цели. Да забравим, че според друга версия той все пак е можело да знае какво прави, но го е направил поради личните си обстоятелства (жена в Осло, руски „Момичета на моста“ и всичко останало). Има много такива герои, но почти винаги знаят какво правят, въпреки че се преструват, че не знаят. Сега в тази категория попада американецът Уилън, който наскоро удължи престоя си в затвора. Той бе заловен на местопрестъплението, когато получи флашка от руски контрагент в хотелска стая. Американската страна редовно публикува гневни туитове от името на прессекретаря на посолството, настоявайки за освобождаването на Уилън. Но мъжът беше сгащен на местопрестъплението. Както и Фруд Берг. Въпреки това, дори самото съществуване на „мулетата“ (тоест хората, които по своята наивност вярват, че когато бъдат помолени да „предадат колета на Москва“, не разбират какво означава това) може да бъде поставено под въпрос. Хората със специален житейски опит (като например придобит от норвежката гранична охрана с двадесет години опит) развиват специален инстинкт на подозрение, принуждавайки ги, например, да не вдигат рекламни флаери. Тук някой на улицата ще ви подаде листовка и след това ще се получи снимка, на която служител на чуждото посолство ви дава пакет в протегнати ръце. И след това ще бъдете помолени да вземете пакета и да го донесете в чужбина. И там можете да го предадете само на човек, който вместо „здравей“ ще каже нещо като „Продавам славянски килер шкаф“. А и, каква степен на наивност трябва да притежава човек на 60 години? По-разумно е да се предполага, че тези хора знаят какво правят, но силата на обстоятелствата не е в тяхна полза. Класически пример: Гревил Уин, малък британски предприемач, работил по време на Втората световна война за британското разузнаване и по време на Студената война става основна връзка на Пенковски. Уин е арестуван в Будапеща, получава осем години затвор, излежава 11 месеца и е разменен на \"шпионския мост\" за съветския разузнавач Конан Йънг, известен още като Гордън Лонсдейл. Уин няма къде да отиде, въпреки че на съдебния процес в Москва много изобретателно доказва, че е само пратеник, който не знае какво прави. Но Пенковски, спасявайки живота си, излага всичко точно и Уин беше осъден. Използването на хора „на сляпо“ е не само опасно за разузнаването, но в някои страни е просто забранено. На първо място, говорим за сигурността на агентите: непрофесионалистът е опасен. Никога не знаеш какво ще му се случи, той не познава технологиите за сигурност и не е обучен да избягва наблюдението. Това е твърде голям риск. Сега историята за обвиненията на Фруде Берг от норвежкото разузнаване, очевидно ще придобие характера на вътрешно-норвежки скандал. Там обичат такива работи. Но едва ли би трябвало да повярваме, че Фруде Берг, подобно на останалите така наречени мулета, е невинен по дефиниция. Всеки път, когато някоя блондинка ви помоли да прехвърлите плик в Москва, помислете за Сибир или за република Коми. Там е по-студено, отколкото в Тромсе.  ", "date": "2019.11.23", "title": "Работилият в Москва шпионин на НАТО се преструва на невинен пенсионер"}
{"url": "http://www.classa.bg/%D1%81%D0%B2%D1%8F%D1%82/item/402440-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%BA%D0%B0%D1%82%D0%BE-%D1%84%D0%B8%D0%BB%D0%BC-%D0%BD%D0%B0-%D1%83%D0%B6%D0%B0%D1%81%D0%B8%D1%82%D0%B5", "text": "За социалистическия режим в Каракас САЩ са най-голямото зло. И това, че президентът Мадуро използва именно валутата на врага в борбата срещу кризата, показва в колко отчаяно положение е страната.       Защо президентът на Венецуела Николас Мадуро хвали плащанията с долари като \"вентил\" за неговата потънала в криза страна? Защо говори, че американската валута може да помогне на страната му да преодолее икономическата криза, предизвикана от американските санкции? На първо място това означава, че така страната се отказва от значителна част от суверенитета си и се подчинява на решенията, взимани в сферата на валутната политика от американското правителство и американската централна банка. \"За хората в Латинска Америка националните валути продължават да са символ на суверенитет и независимост. Отказът от собствена валута е равносилен на падане на колене пред една чужда сила. Особено пък ако става въпрос за Съединените щати\", казва експертът по Латинска Америка Мак Марголис в коментар за \"Блумбърг\".     За една страна доларизирането е \"монетарна ядрена опция\", посочва Марголис, последният изход, когато всички други инструменти за справяне с кризата не функционират. Именно поради това американският долар е официална валута едва в около 30 държави по света и само три от тях са в Латинска Америка. Официално единствено Еквадор, Ел Салвадор и Панама са избрали американския долар за национална валута и са се отказали от своите.     Венецуела още не е стигнала дотам, отбелязва икономистът Луис Висенте Леон, директор на института за икономически изследвания \"Datanalysis\" в Каракас. Въпреки че местният боливар предвещава катастрофа заради хиперинфлацията, според данните, с които разполага Леон, през октомври 2019-а година \"едва\" към 54 процента от всички транзакции на стоки и услуги във Венецуела са били в чужда валута. Така излиза, че от световната икономическа криза през 2012-а година насам използването на чуждестранна валута при размяната на стоки и услуги се е увеличало над 10 пъти.      И в повечето останали държави в региона хората, които могат да си го позволят, се доверяват все повече на американския долар, когато става въпрос за гаранция срещу инфлацията и обезценяването на парите. И при сегашната тежка криза в Аржентина местните ежедневно проверяват курса на долара, за да преценят какво изобщо могат да си позволят. Инфлацията ще стигне 500 000 процента Дали катастрофалното състояние на хората във Венецуела ще се подобри, ако бъде наложен американският долар, и дали така икономическата криза ще бъде преодоляна, както твърди Мадуро, е повече от спорно. Макроикономическите показатели на страната напомнят филм на ужасите: ръководителят на отдела за Латинска Америка в Международния валутен фонд Алехандро Вернер казва, че икономическата и хуманитарната криза във Венецуела ще продължи да се задълбочава. \"Реалният брутен вътрешен продукт вероятно ще намалее с 35 процента през 2019-а година и така общият спад от 2013-а година насам ще достигне над 60 на сто\". С други думи - за шест години икономиката на страната се е свила наполовина. Сривът на местната валута -  боливара, който тази година вече изгуби около 90 процента от стойността си, ще продължи. Според МВФ хиперинфлацията ще се увеличи от 200 000 процента тази година до 500 000 процента през 2020-а. Злато и старо желязо за валута От месеци управляващите се опитват да използват и последните останали ресурси, за да се сдобият с валута: златният резерв бе продаден на Турция и на други държави, които заобиколиха американските санкции срещу режима на Мадуро. Наскоро дори и една голяма пратка скрап и старо желязо потегли към Истанбул. Въпреки това Мадуро подчерта, че боливарът ще остане официалната валута на Венецуела. Президентът обаче не обясни какво ли би могло да се купи с банкнотите, на които стои портретът на бореца за независимост Симон Боливар. Освен това през февруари 2018-а година Мадуро пусна криптовалута, наречена \"петро\", за да увеличи независимостта на стараната от американския долар. Но и този проект постигна всичко друго, освен успех. \"Такси без бензин\" Венецуелският икономист Рикардо Хаусман, който е преподавател в Харвард и е съветник на опозиционния лидер Хуан Гуайдо, сравнява ситуацията в страната с таксиметров шофьор, който разполага с автомобил, но не и с гориво. Той вижда спасението на икономиката в отварянето на нефтения сектор за външни инвеститори, за да може в страната отново да влезат пари. Хаусман е скептичен спрямо \"доларизирането\" на страната. В началото на годината харвардският икономист смяташе, че Венецуела има нужда от поне 60 милиарда долара спасителен пакет от Международния валутен фонд, за да може поне донякъде да съживи икономиката на страната. Междувременно тази сума вече не би била достатъчна.", "date": "2019.11.23", "title": "Венецуела - като филм на ужасите"}
{"url": "http://www.classa.bg/%D1%81%D0%B2%D1%8F%D1%82/item/402441-1000-%D0%B5%D0%B2%D1%80%D0%BE-%D0%B7%D0%B0-%D0%B1%D0%B5%D0%B1%D0%B5-%D0%BD%D0%B8%D0%B3%D0%B5%D1%80%D0%B8%D0%B9%D1%81%D0%BA%D0%B8%D1%82%D0%B5-%D1%84%D0%B0%D0%B1%D1%80%D0%B8%D0%BA%D0%B8-%D0%B7%D0%B0-%D0%B4%D0%B5%D1%86%D0%B0%E2%80%9C", "text": "Това наистина го има - бебета, които са заченати и родени само за да бъдат продадени. А майките им по правило са жертва на престъпните картели, които владеят този вид бизнес в Нигерия.       Тези бебета са заченати и родени,  . Майките им, в повечето случаи млади жени и момичета, биват държани принудително в т.нар. \"фабрики за бебета\". Неотдавна силите за сигурност в най-големия нигерийски град Лагос разкриха само за една седмица два такива дома. И в двата случая успяха да освободят множество млади жени и момичета, немалка част от които непълнолетни - и в напреднала бременност. Те били държани насилствено в продължение на седмици, дори месеци. Една от най-младите е 13-годишната Джой Джонатан: \"Една жена ми каза, че ще остана при сестра ѝ, за да работя при нея. Попитах - това ли е мястото? А жената отвърна: който дойде тук, не го пускат повече\". До 1000 евро за бебе Някои от момичетата и младите  , за да забременеят. Други пък са били примамени вече бременни в т.нар. \"фабрики за бебета\", и то все по една и съща схема - с лъжливи обещания. Например, че ще получат работа като домашни помощнички. След което бивали отвличани, изнасилвани, за да забременеят, а децата им - продавани. В някои случаи полицията била алармирана от бдителни съседи. Дестини Чема, която заедно с други момичета успяла да избяга от една такава \"фабрика\", споделя: \"Тя се обади на някого, неподозирайки, че я чувам. Попита колко биха платили за момченце...Тогава ми светна: значи затова съм тук. Казах ѝ, че никога няма да направя подобно нещо. Започнах да дебна за удобен момент и го открих, когато веднъж вратата беше оставена отворена.\"     По данни на властите, децата се продавали за до 1000 евро, като момченцата стрували по-скъпо от момиченцата. А купувачите - бездетни двойки от Африка, но също така и   Някои от децата били експлоатирани и като работна ръка, налагало им се да проституират, има и сведения за извършени ритуални убийства. Властите не могат да се справят В Нигерия е позорно да нямаш деца, от една страна. От друга обаче законното осиновяване или изкуственото оплождане се смятат за срамни и представляват обществено табу. Т.нар. \"фабрики за бебета\" не са рядкост, а експертите говорят за задълбочаващ се проблем - най-вече в югоизточната част на страната. Властите са обезпокоени и призовават гражданите да бъдат много внимателни и бдителни.  Момичетата са много лесна плячка за тези картели. Нежеланите извънбрачни бременности не се толерират от обществото, абортите са забранени. Именно това насочва множество отчаяни жени към тези, които уж им предлагат работа и покрив. Особено за бедните жени и момичета това често са примамки, на които те се хващат \"доброволно\", принудени от нуждата. Нигерия е най-големият производител на петрол в Африка, което не пречи в страната да има много бедни хора. По-голямата част от 190-милионното население живее с по-малко от две евро на ден. Наред с наркотиците и финансовите измами,  . А властите така и не успяват да се справят с нея.", "date": "2019.11.23", "title": "1000 евро за бебе: нигерийските \"фабрики за деца“"}
{"url": "http://www.classa.bg/%D1%81%D0%B2%D1%8F%D1%82/item/402442-%D0%B7%D0%B0%D1%89%D0%BE-%D0%B5%D0%BC%D0%B8%D0%B3%D1%80%D0%B8%D1%80%D0%B0%D1%82-%D0%B3%D0%B5%D1%80%D0%BC%D0%B0%D0%BD%D1%86%D0%B8%D1%82%D0%B5", "text": "Около 250 000 германци годишно се преселват да живеят другаде. Но защо емигрират и къде избират да живеят? Ето кои са петте страни, в които се заселват най-много германски емигранти:       Всяка година около 250 000 германци напускат родината си, сочи статистиката на германското правителство. Сложно е да се проследи накъде се насочва всеки от тях, но Организацията за икономическо сътрудничество и развитие (ОИСР) редовно проверява данните за миграцията и публикува събраната информация. Швейцария оглавява класацията От тази статистика става ясно, че най-предпочитана от германците е съседна Швейцария. Което не и никак учудващо: страната е съвсем наблизо, в нея се говори и немски, заплатите са почти два пъти по-високи, отколкото в Германия, а данъците са значително по-ниски. Към момента в Швейцария живеят над 450 000 граждани на Германия, предимно в района на немскоезичния Цюрих. Австрия е на второ място по популярност Още една съседна държава е много популярна сред германците - Австрия. Там също се говори немски език, а освен това Австрия, за разлика от Швейцария, членува в Европейския съюз, от което следва, че преселването и намирането на работа в тази страна е максимално улеснено. Към момента около 200 000 германци са избрали да живеят в Австрия. В Англия хлябът е лош, но бирата е отлична Във Великобритания живеят около 150 000 граждани на Федералната република, много от които - в столицата Лондон. Германците не са във възторг от британския \"small talk\", не им харесва и хлябът във Великобритания. Но за сметка на това високо ценят английската бира. Впрочем, отношението на германците към Великобритания напоследък силно се промени - Брекзит вече оказва влияние върху миграционните настроения. С какво е привлекателна Нидерландия Непринудената атмосфера и изгодните икономически условия - с това привлича германците Нидерландия. Освен това страната е близо до Германия, а езикът ѝ лесно се научава. Привлекателни са и местните университети - много германски студенти избират да следват в съседна Нидерландия. В Испания - заради морето и слънцето Топлина и слънце: Испания привлича германците като магнит. Там климатът е по-добър, животът е по-евтин, а храната - по-вкусна. Година след година хиляди германци прекарват отпуските си на Майорка, след което немалка част от тях решават окончателно да се преселят там. В повечето случаи обаче това се случва чак в пенсионна възраст, тъй като намирането на работа в Испания си остава сложно начинание.", "date": "2019.11.23", "title": "Защо емигрират германците"}
{"url": "http://www.classa.bg/%D1%81%D0%B2%D1%8F%D1%82/item/402443-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D0%B1%D0%B8%D1%82%D0%BA%D0%BE%D0%B9%D0%BD%D0%B0-%D1%81%D0%B5-%D1%81%D1%80%D0%B8%D0%BD%D0%B0-%D0%B4%D0%BE-6-%D0%BC%D0%B5%D1%81%D0%B5%D1%87%D0%BD%D0%BE-%D0%B4%D1%8A%D0%BD%D0%BE", "text": "Разпродажбите на биткойна продължават. В петък стойността на най-голямата по пазарна капитализация дигитална валута достигна най-ниското си ниво от май насам, след като успя да падне под пореден ключов праг от 7000 долара. Минути след 16:30 ч. дигиталната валута се търгува при цена от 6828,08 долара – спад от над 11,4%, повличайки след себе си и другите основни дигитални пари. Етерът поевтинява с близо 14,5% до 142,22 долара. Рипълът пък отписва 6,53% до 0,22718 долара.     Според анализатора Мати Грийнспан налице е една апатия на пазара, както и влошаване на настроенията, съобщава Bloomberg. По думите му пазарът е реагирал с вълнение след изказванията на китайския президент Си Дзинпин за необходимостта от приемане на технологията блокчейн, но тези настроения са отслабнали и пазарът се завръща към предишното си състояние. Спадовете в петък продължават тези от четвъртък. Тогава биткойнът навлезе на територията на 7-те хиляди, на която не беше стъпвал от края на октомври.   За анализаторите отново бе трудно да изолират конкретната причина за разпродажбите. Според мнозина това се дължи на поредните действия от страна на Китай срещу нововъзникващия криптопазар. Въпреки че едва преди месец властите в страната изразиха готовност да прегърнат блокчейн технологията, която седи в основата на криптовалутите, то оттогава насам те предприемат стъпки, за да ограничат търговията. От началото на годината биткойнът губи около18% от стойността си. Индексът на Bloomberg за криптовалути Bloomberg Galaxy Crypto Index е изтрил над 15% през ноември.", "date": "2019.11.23", "title": "Цената на биткойна се срина до 6-месечно дъно"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/402444-%D0%B4%D0%BD%D1%81%D0%BA-%D0%BD%D1%8F%D0%BC%D0%B0-%D0%B4%D0%B0-%D1%81%D1%8A%D0%B1%D0%B0%D1%80%D1%8F-%D0%BD%D0%B5%D0%B1%D0%BE%D1%81%D1%82%D1%8A%D1%80%D0%B3%D0%B0%D1%87%D0%B0-%D0%B7%D0%BB%D0%B0%D1%82%D0%B5%D0%BD-%D0%B2%D0%B5%D0%BA", "text": "Дирекцията за национален строителен контрол (ДНСК) няма да издаде заповед за събарянето на небостъргача „Златен век“, както поиска вчера новият кмет на район „Лозенец“ Константин Павлов, става ясно от съобщение на строителния надзор,  Причината е, че съдебното дело по казуса не е приключило, тъй като се очаква окончателното решение на Върховния административен съд (ВАС). То трябва да стане ясно в последния ден на март догодина. До приключване на съдебното производство по делото пред ВАС с влязъл в сила съдебен акт никое друго учреждение няма право да приеме за разглеждане дело, което вече се разглежда от съда, посочват от ДНСК.     От строителния контрол припомнят също, че при проверка през април тази година не е констатиран незаконен строеж, а само допуснати нарушения. Вчера новият кмет на район „Лозенец“ Константин Павлов поиска от директора на ДНСК Иван Несторов да издаде заповед за събаряне на строящия се небостъргач в столичния квартал. Според него строителството на високата сграда е незаконно, защото презавереното строително разрешително е изтекло. Павлов поиска също от столичния кмет Йорданка Фандъкова да промени подробния устройствен план на „Лозенец“, за да отговаря на Общия устройствен план на София, който забранява в тази част на квартала да се строят сгради с височина над 20 м. В   „Артекс“ за пореден път защити строителството на 34-етажния небостъргач „Златен век“ и припомни, че в края на юли Софийският административен съд е потвърдил валидността на разрешението за строеж до 2028 г. Според компанията действията на Павлов „целят правен прецедент, който освен че ще бъде негативен сигнал към българските и чуждестранни инвеститори, ще създаде възможност да се атакуват редица мащабни строежи, включително и редица инфраструктурни проекти в страната, за които поправката в чл. 153 на ЗУТ е направена и важи“. Коалиция „Демократична България“ заяви в отговор на позицията на „Артекс“, че кметът на „Лозенец“ Константин Павлов е е първият и единствен засега орган на власт, който е предоставил на публичното внимание юридическо становище за законността на обект „Златен век“. От произнасяне по този въпрос до момента се въздържа компетентният по закон началник на Дирекцията за национален строителен контрол (ДНСК). Арх. Здравко Здравков – главният архитект на Столична община, от своя страна също отклонява темата“, допълват от „Демократична България“. „Съдът не е сезиран с въпрос за законността на сградата и съответно не се е произнасял. Висящият пред него спор е за спиране на строителството. С какъвто и резултат да приключи този спор, това не е препятствие за установяване и премахване на незаконно строителство на обект „Златен век“, казва се още в съобщението. „След приключване на съдебното производство с влязъл в сила съдебен акт ДНСК ще предприеме съответните законосъобразни действия“, се казва в съобщението. От строителния контрол припомнят, че след издаването на заповедта на началника на ДНСК в средата на април строежът на небостъргача „Златен век“ е спрян ефективно.  ", "date": "2019.11.23", "title": "ДНСК няма да събаря небостъргача \"Златен век\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/402445-%D0%B1%D0%BE%D1%80%D0%B8%D1%81%D0%BE%D0%B2-%D0%BA%D1%83%D1%80%D1%86-%D0%B5-%D0%BD%D0%B8%D0%BA%D0%B0%D0%BA%D0%B2%D0%B5%D1%86,-%D1%89%D1%8F%D1%85%D0%BC%D0%B5-%D0%B4%D0%B0-%D1%81%D0%B5-%D0%BF%D1%80%D0%B5%D0%B1%D0%B8%D0%B5%D0%BC-%D1%81-%E2%80%9E%D1%84%D0%B0%D0%BB%D0%BA%D0%BE%D0%BD%D0%B0%E2%80%9D-%D0%B8-%D0%B1%D0%B5%D1%88%D0%B5-%D1%81%D0%B2%D0%BE%D0%B1%D0%BE%D0%B4%D0%B5%D0%BD-%D1%81%D0%B0%D0%BC%D0%BE-%E2%80%9E%D0%B5%D1%8A%D1%80%D0%B1%D1%8A%D1%81%E2%80%9D", "text": "Себастиан Курц в момента не е никакъв, той не е канцлер на Австрия. Канцлерът на Германия беше с правителствен самолет, премиерът на Гърция беше с правителствен самолет, а ние щяхме да се пребием с този „Фалкон” и беше свободен само „Еърбъс”. Така премиерът Бойко Борисов отговори в НС на обвиненията на лидера на социалистите Корнелия Нинова, че за срещата на ЕНП в Хърватия, Себастиан Курц е пътувал в икономическа класа, а нашият премиер – с правителствения самолет. Изпълнили сме всички критерии за Шенген, ядосва ме, че все още не е факт. Това каза премиерът Бойко Борисов от парламентарната трибуна в отговор на въпрос на лидера на БСП Корнелия Нинова, която изтъкна, че е отправила питането преди 2 месеца и половина месеца.     “ “, посочи Борисов. Той изтъкна, че това е заслуга на много български правителства. “Ние сме изпълнили всички критерии, вие сега се хващате за някакви думи”, допълни премиерът. По думите на Корнелия Нинова Холандия е против влизането на България в Шенгенското пространство, заради ширещата се в нашата страна корупция. , посочи Борисов. С Холандия сме в перфектни отношения – сега купуваме от тях два бойни кораба, допълни той. Премиерът поздрави лидера на БСП за представянето на партията на местните избори, но коментира, че не приема нейната оценка, тъй като се интересува повече от тази на хората. На обвиненията на Корнелия Нинова, че Себастиан Курц е пътувал в икономична класа, а Борисов използва правителствения самолет за лични и партийни нужди и така харчи парите на хората, премиерът посочи, че използва самолета по предназначение, за да се пести време и да се върши работа. “ “, посочи още Борисов. По повод искането на оставка на правителството, обявено в декларация на Корнелия Нинова малко по-рано в парламента, Бойко Борисов  обърна внимание, че за разлика от Нинова, два пъти е обещавал и си е подавал оставката. “ “, каза още премиерът. Нинова му отговори, че с тези действия не е излъгала своите избиратели, а само Бойко Борисов и група бизнесмени, които са искали да овладеят социалистическата партия. , отсече в отговор Нинова.  ", "date": "2019.11.23", "title": "Борисов: Курц е никаквец, щяхме да се пребием с „Фалкона” и беше свободен само „Еърбъс”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/402433-23-%D0%BD%D0%BE%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 534 г. пр. Хр. Теспис от Икария става първият актьор, който влиза в роля на измислен герой. Смята се, че той е бащата на театъра такъв, какъвто го познаваме днес.    През 1492 г. испанският крал Фернандо I обявява, че имотите на испанските евреи стават собственост на короната.     През 1700 г. започва понтификата на папа Климент XI.    През 1852 г. в Англия са въведени първите пощенски кутии.    През 1971 г. Китайската народна република става постоянен член на Съвета за сигурност на ООН.    През 1981 г. в Китай е разрешен частният бизнес.    През 1990 г. започва първата експедиция до Южния полюс, съставена изцяло от жени (3 американки, 1 японка и 12 рускини). Първият етап от 70-дневния 1287 километров преход стартира от Антарктида.    През 1991 г. ден преди да почине, фронтменът на Queen Фреди Меркюри публично обявява, че е болен от СПИН.    През 1993 г. Молдова въвежда като национална валута леята.    През 1996 г. Ангола официално се присъединява към Световната търговска организация.    През 1997 г. е обявен банкрутът на японската финансова компания „Ямаичи\", дотогава една от 10-те най-силни компании в света.    През 2000 г. е открит естественият спътник на Юпитер Йокаста.    През 2004 г. е световната премиера на компютърната игра World of Warcraft.  ", "date": "2019.11.23", "title": "23 ноември, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/402434-%D1%81%D0%B0%D0%B9%D1%82-%D1%89%D0%B5-%D0%B2%D0%B8-%D0%BF%D0%BB%D0%B0%D1%89%D0%B0-%D0%BF%D0%BE-5-%D0%B1%D0%BE%D0%BD%D0%B0-%D0%BD%D0%B0-%D0%BC%D0%B5%D1%81%D0%B5%D1%86,-%D0%B7%D0%B0-%D0%B4%D0%B0-%D1%82%D0%B5%D1%81%D1%82%D0%B2%D0%B0%D1%82%D0%B5-%D0%BC%D0%B0%D1%80%D0%B8%D1%85%D1%83%D0%B0%D0%BD%D0%B0", "text": "Сайт за представяне на марихуана търси да наеме човек, който да тества различни сортове и продукти с канабис. Служителят може да печели по 3 000 долара (5 295 лева) месечно или около 36 000 долара (над 63 500 лева) годишно, докато се напушва, предава Daily Mail.   В обявата се уточнява, че избраният кандидат ще получава месечни пратки с канабис, които да тества, да пише коментари за тях и да публикува видеоклипове за сайта. „Ако мислите, че имате вътрешната необходимост да пушите всеки ден трева, но и да получавате пари за това, може би сте човекът, когото търсим”, пише в обявата. От компанията подчертават обаче, че търсят само сериозни хора и че тази работа не е за мързеливи напушеняци.     Избраният служител ще получава “разнообразни продукти с канабис и различни видове марихуана за пушене”. Кандидатите трябва да са пълнолетни и да живеят някъде, където употребата на канабис е легална, като някои щати в САЩ и Канада. Обявата идва след като в сряда Камара в Комитета на съдебната система в САЩ одобри законопроект, който ще легализира марихуаната на федерално ниво. Предложението трябва да мине гласуване след това и в Сената.      ", "date": "2019.11.23", "title": "Сайт ще ви плаща по 5 бона на месец, за да тествате марихуана"}
{"url": "http://www.classa.bg/%D1%81%D0%B2%D1%8F%D1%82/item/402435-%D1%80%D1%83%D1%81%D0%BA%D0%B8%D1%8F%D1%82-%D0%BC%D0%B8%D0%BB%D0%B8%D0%BE%D0%BD%D0%B5%D1%80-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%BB%D0%B5%D0%B1%D0%B5%D0%B4%D0%B5%D0%B2-%D1%88%D0%B5%D0%B3%D1%83%D0%B2%D0%B0%D1%82%D0%B5-%D0%BB%D0%B8-%D1%81%D0%B5-%D0%BD%D1%8F%D0%BC%D0%B0%D0%BC-%D0%BF%D0%B0%D1%80%D0%B8-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82", "text": "Александър Лебедев е руски мултимилионер. Британски медии твърдят, че той и още осмина богати руснаци били подпомогнали финансово кампанията за Брекзит на Борис Джонсън. Ето какво ни каза самият Лебедев:       Дали Москва и този път е замесена? Британският \"Сънди таймс\" твърди, че е разкрил имената на деветима богати руснаци, които били подпомогнали финансово партията на британския премиер Борис Джонсън. Информациите на вестника, по сведения на самото издание, се опират на доклад на парламентарна комисия, разследвала руското политическо влияние в Обединеното кралство. Докладът е трябвало да бъде публикуван на 10 ноември, но правителството решило да отложи оповестяването - заради предсрочните избори на 12 декември. Кой е Александър Лебедев? Руският мултимилионер Александър Лебедев е един от руснаците, за които се смята, че са участвали във финансирането на кампанията за Брекзит. За банкера се знае, че е собственик на британските вестници \"Индипендънт\" и \"Ивнинг стандарт\", както и на телевизионния канал \"London Live\". Освен това към него се отправят обвинения във връзка с миналото му в КГБ и някогашните му близки контакти с руското правителство. Лебедев наистина е бил офицер в съветските тайни служби. И не отрича, че в миналото многократно се е срещал с руския президент Владимир Путин. Но категорично отхвърля твърденията, че има нещо общо с финансирането на кампанията за Брекзит.     Лебедев е обект на критики и заради присъствието му на едно парти, което неговият син - британският бизнесмен Евгени Лебедев, организирал в имението си в Италия. На въпросното парти през април 2018 бил поканен и тогавашният британски външен министър Борис Джонсън. Но колко близки са отношенията на Джонсън със семейство Лебедеви? Ето какво каза Александър Лебедев в интервю за Дойче Веле:  Не сме приятели - само го познавам. Но Женя (синът на Лебедев - Евгени, бел.ред) може би е приятел с него.  Преди две или три години. Но общо съм го виждал повече от десет пъти. Най-малко.  Това беше рожденият ден на Евгени. Но самият аз не видях Джонсън. Той беше уморен и си почиваше. Какво искате да кажа - дали съм го видял или не съм? Важното е, че не съм говорил с него.  Не знам, питайте него. Те са приятели от години.  За това не знам нищо. Той притежава вестници, които теоретично биха могли да окажат влияние, но едва ли се е възползвал от тази възможност. Много е трудно да се повлияе на британските журналисти. Сигурен съм, че синът ми не е дарявал пари нито на консерваторите, нито на Лейбъристката партия, нито на някого другиго.  Шегувате ли се? Нямам пари за такива неща.  Това е фалшива новина на \"Гардиън\". Те искат Джереми Корбин (шефът на Лейбъристката партия) да стане премиер, а Борис да бъде компрометиран. С помощта на КГБ! Това е ясно. Нека обаче първо да изчакаме доклада на правителството. Аз вече настоях за незабавното му оповестяване и сега отново настоявам. Преди да го коментирам, искам да знам какво точно пише в него.", "date": "2019.11.23", "title": "Руският милионер Александър Лебедев: \"Шегувате ли се? Нямам пари за Брекзит.\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402426-%D0%BD%D0%B5-%D0%BF%D1%80%D0%B0%D0%B2%D0%B5%D1%82%D0%B5-%D1%82%D0%B5%D0%B7%D0%B8-%D0%B3%D1%80%D0%B5%D1%88%D0%BA%D0%B8", "text": "Вечерята в ресторанта, разбира се, не е вечеря с кралица Елизабет, когато присъстващите трябва да завършат яденето в същия момент с домакинята на Бъкингамския дворец, пише блогърката Татяна Торская.    Във всеки ресторант обаче има неписан набор от правила, на които сервитьорите се подчиняват. И се подразбира, че те са известни и на клиента. Познаването на правилата на етикета при посещение на заведения за обществено хранене ще ви спести от неразбиране от страна на персонала и ненужни притеснения, особено, когато сте в друга страна. И това ще ви предпази да допуснете грешка, за която често се налага да плащате с пари или репутация. Ето шестте основни грешки, които не трябва да правите в повечето страни. 1. Да игнорирате правилата за нож и вилица   Местоположението на ножа и вилицата върху чинията дава много информация на сервитьора. Приборите, поставени от двете страни на чинията, показват, че посетителят си е направил почивка, но е на път да приключи с яденето на ястието. Ако вилицата и ножът са положени напречно, тогава това с ястие е приключено и очаквате следващото.       Ресторантският етикет предвижда седем позиции на приборите и чинията. Ако случайно поставите вилицата и ножа в някое от тези положения, чинията може да бъде отнета, докато сте далеч в тоалетната. Или сервитьорът ще прецени, че не сте харесали ястието или услугата. Интересувайте се от правилата на подреждането на приборите, това ще ви позволи да общувате със служители на заведението дори и без думи. 2. Да помагате на сервитьора   След като изядете ястието, оставете приборите и чинията пред себе си. Няма нужда да събирате няколко чинии на купчина, да ги поставяте на ъгъла на масата или да се опитвате да помогнете на сервитьора да отнесе съдовете по друг начин. По правило сервитьорите не носят чиниите на купчини, тъй като това увеличава риска от счупване или повреди. Всеки служител на ресторанта работи по собствен план, изработен до най-малкия детайл. И опитвайки се да „помогне“ на сервитьора, клиентът само усложнява работата му.   3. Да искате ястие, което не е в менюто   В кухнята на всеки ресторант винаги има много пресни продукти, от които можете да се сготви всичко. Но да ви сготвят ястие, което не е предвидено в менюто, е малко вероятно. Факт е, че цената на всяко ястие се изчислява в съответствие със списъка на използваните съставки. Рецептата е проверена и спазена до грам, така че дори при липса на шеф готвач в кухнята, всеки от готвачите ще може да сготви ястието, според технологичната карта. Ако клиентът поиска нещо, което не е в менюто, няма карта, няма технология за готвене, няма цена. Не поставяйте служителите на ресторанта в неудобно положение. Може и да ви направят, каквото поискате. Но вероятно няма да останете доволни от вкуса или цената. 4. Да започнете да се храните преди другите   Сервитьорът има право да носи ястията в различно време, ако на масата има двама души. Ако има повече хора, правилата изискват едновременно да се сервират ястията. Но се случва времето за готвене да е много различно, поради което на една компания може да носят поръчките постепенно. В този случай посетителите трябва да изчакат, докато на последния от тях донесат ястието. Неприлично е да започвате хранене, докато чиниите не са пред всички. 5. Да оставите храна на масата и после да съжалявате   Ако нещо поръчано е недоядено, няма нужда да го оставяте на масата. Всяко заведение осигурява услугата храна за вкъщи. Затова в кухнята има пластмасови контейнери или фирмени торбички. Смята се, че ако поне едно парче е било отхапано или отрязано от продукта, неприлично е да искате „да го вземете с вас“. Всъщност ресторантите имат нормално отношение към подобни искания. Всичко зависи от желанието на клиента: ако искате да вземете това, което не сте приключили, кажете на келнера за това. И няма проблем.   6. Да пишете гневни отзиви в Интернет, ако не сте доволни от нещо   Всяко заведение се грижи за своята репутация. И ако клиентът не е доволен от нещо, обикновено решава проблема точно там, на място. Недостатъчно добре приготвеното ястие може да бъде заменено с друго, а готвачът със сигурност ще се извини на посетителя. Недоволството на клиентите може да се компенсира с отстъпка в сметката. Но разпръскването на емоции по страниците на форумите е безсмислено. Така не можете да решите проблема, а получавате само ненужни преживявания.", "date": "2019.11.23", "title": "Не правете тези грешки"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402427-%D0%BA%D0%BE%D0%B9-%D1%81%D0%B5-%D1%8F%D0%B2%D0%B8-%D0%BD%D0%B0-%D0%B3%D1%80%D0%BE%D0%B1%D0%B0-%D0%BD%D0%B0-%D0%BD%D0%B0%D0%B8%D0%BC-%D1%81%D1%8E%D0%BB%D0%B5%D0%B9%D0%BC%D0%B0%D0%BD%D0%BE%D0%B3%D0%BB%D1%83", "text": "Един от най-добрите приятели на Наим Сюлейманоглу - Халил Мутлу, посети гроба на бившия си съотборник. Трикратният олимпийски шампион поднесе цветя и престоя няколко минути на мястото, където завинаги почива легендарния щангист. Медиите в Турция информираха за посещението на Халил Мутлу в гробищата, показвайки и снимки.   Големият шампион не е сдържал сълзите си и се е разплакал, докато е бил на гроба на близкия си Наим. 46-годишният Мутлу също публикува кадър в социалната мрежа \"Инстаграм\". Към снимката пише \"Почивай в мир, братко!\". На 18 ноември се навършиха две години от смъртта на Сюлейманоглу. Халил Мутлу, също като Наим e роден в България - в село Постник, което е много близо до Птичар, където е родното място на Сюлейманоглу. И той напуска родината по време на възродителния процес на БКП.            Наим и Халил бяха много близки:    ", "date": "2019.11.23", "title": "Кой се яви на гроба на Наим Сюлейманоглу"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402428-%D1%86%D0%B5%D1%86%D0%B8-%D0%BA%D1%80%D0%B0%D1%81%D0%B8%D0%BC%D0%B8%D1%80%D0%BE%D0%B2%D0%B0-%D0%B8-%D0%BC%D1%8A%D0%B6%D1%8A%D1%82-%D1%9D-%D0%B3%D0%BE-%D0%BD%D0%B0%D0%BF%D1%80%D0%B0%D0%B2%D0%B8%D1%85%D0%B0-%D0%B2", "text": "Цеци Красимирова и мъжът й Майкъл Струмейтис нагорещиха мрежата с няколко кадъра от екзотичен остров, но не заради красотата около себе си, а заради това, което правят.   Новоизлюпеното семейство се глези по всевъзможен начин, а ето, че стигна и поредната си крайност... Двамата се награбиха в басейн и го направиха пред обектива. Не е ясно кой снимка сексуалния акт, но със сигурност се е справил доста добре, съдейки по крайния резултат.         На фотосите милионерът е награбил сексапилната брюнетка, а тя е отгоре му и прелива от щастие. Всичко това се случва в басейн, наподобяващ аквариум във вилата им на остров Фиджи, където двойката са на романтична ваканция. \"Това е нашият меден месец\", написа манекенката в социалните мрежи.", "date": "2019.11.23", "title": "Цеци Красимирова и мъжът ѝ го направиха в..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402429-%D0%BF%D0%BE%D1%8F%D0%B2%D0%B8-%D1%81%D0%B5-%D1%83%D0%B6%D0%B0%D1%81%D0%BD%D0%B0-%D1%81%D0%BD%D0%B8%D0%BC%D0%BA%D0%B0-%D0%BD%D0%B0-%D0%BD%D0%BE%D0%B2%D0%B0%D1%82%D0%B0-%D0%BC%D0%B8%D1%81-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Радилена Чаушева спечели конкурса \"Мис България\". 23-годишната девойка е студентка по журналистика в УНСС . В момента учи и магистратура.    Минути след обявяването й за най-красивата българка за 2019 година в социалните мрежи плъзнаха нейни снимки, които не я представят в идеална светлина. Един от фотосите на Радилена получи масов хейт и множество грозни епитети, заради външността и поведението на момичето.      Поезията и танците са двете любими занимание на новата ни миска. Радилена ще представи страната ни на големия финал \"Мис Планет\". Нейна подгласничка стана Румяна Данаилова от Варна, която ще участва в конкурса \"Мис Глоуб\".  Ако събидим по текущите коментари, то със сигурност Радилена ще е достойна наследница на Антония Петрова и Тамара Георгиева, които българският народ обяви за най-недостойни да носят тази корона на красотата.      ", "date": "2019.11.23", "title": "Появи се ужасна СНИМКА на новата Мис България"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402430-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-23-%D0%BD%D0%BE%D0%B5%D0%BC%D0%B2%D1%80%D0%B8", "text": "Днес приемете с достойнство всички промени, които ще се случат в живота ви. Със сигурност някои от тях, предизвикахте сами. Сега се гордейте с това, което се случва около вас. Бодър дух и оптимизъм, ще ви трябват в личната сфера. Тук въпросите ще бъдат по-трудни, отколкото в работата. Така че, трябва да сте мъдри и внимателни с думите. Трябва да се откажете от скъпите покупки, пътувания и преместване. Мащабните промени и предвижвания, сега са неподходящи. Възможни са юридически проблеми.. Разбира се, може да се обърнете към силни приятели за помощ, но основната тежест на тревогите и неприятностите, ще падне върху крехките ви рамене. Денят обещава промяна на работата или местопребиваването. Ако всичко това влиза във вашите планове, тогава действайте смело. Освен това, всички процеси ще се развиват много добре. Ще се появят добри възможности за тези, който възнамерява да усвоят нова професия. Само не слушайте съветите на тези, които изобщо в това не разбират. Слушайте вътрешния си глас.   Може да се занимавате всякаква работа, да внедрявате идеи и да организирате истински празник за душата си. Постъпленията в портфейла ви, ще бъдат толкова осезаеми, че незабавно ще организирате пазаруване. За компания вземете приятел, така всичко ще е идеално. Вечерта ще трябва да посрещате гости или да направите обиколка из родния си град. Днес трябва да се пазите от кражби, измами и предателство. Денят е труден, но може да преодолеете неприятностите с оптимизъм и бдителност. Превантивните мерки няма да навредят на тези, които често настиват. От сладолед и студени напитки е по-добре да се откажете. Както и да стоите на студено, не е добре. Днес не трябва да сте мързеливи и да губите бдителността си дори за минута. За да не пропуснете възможностите, да напреднете в кариерата. Шансовете за запознанства, от които се нуждаете, ще се увеличат. Голямо събитие се очаква в семейния живот. То може да бъде свързано с бременност, раждане на бебе, преместване или кръщене. Денят ви обещава напредък в работата, парични постъпления и печеливши придобивки. Не напразно сте обикаляли магазините, в крайна сметка сте купили неща със значителна отстъпка. В любовта, ще върви на тези, които не се имат за господари на вселената. Разбира се, вие сте герои и благородни рицари, но любимият е по-впечатлен от други ваши качества. Очаква ви успех в търговската сфера, доходоносни договори и академични постижения. Между другото, ако за този ден сте насрочили изпит или интервю, всичко ще премине много добре. Възможни са незначителни здравословни проблеми, но дори и те ще изискват внимание. Измерете кръвното, не търпете главоболието.   Очаква ви истински тест за издържливост, който ще се промени много в живота. Е, ще ви е необходимо да си спомните всичко, което сте учили в миналото. За финансови постижения, ви липсват достатъчно лични вложения. Особено ако искате да имате свои бизнес, а не да работите за някой друг. За пътуване изберете друг ден. Днес ще ви измъчва откровена липса на финанси. Дори може да решите да вземете заем, за да реализирате своите планове. Както се казва, няма добро, без зло. Но личният ви живот, значително ще се промени. Ще срещнете човек, когото ще обикнете, с цялата си душа. Възможни са силни и дълготрайни взаимоотношения. Днес не се препоръчва да се отпускате, дори ако работата се окаже прекалено много. За някои задачи вече сте натрупали опит, така че ще се справите отлично. Възможен е конфликт с колега, с високо самомнение. Успех ще имате, на дълъг път. Няма да може да избягате от романтичните приключения. Днес основната тема в живота ви, ще бъде - любовта. Странно, но от нея се опитвате да избягате напоследък. Имали сте неуспех? Какво да се прави-съдба. Внимание ще изискват битовите проблеми, както и всичко, свързано с недвижими имоти и тяхната продажба. Вечерната разходка, ще ви помогне да преосмислите плановете си за бъдещето.", "date": "2019.11.23", "title": "Дневен хороскоп 23 ноември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/402431-%D0%BA%D0%B0%D0%BA%D0%B2%D0%BE-%D1%89%D0%B5-%D1%81%D0%B8-%D0%B3%D0%BE%D0%B2%D0%BE%D1%80%D1%8F%D1%82-%D0%B1%D0%BE%D1%80%D0%B8%D1%81%D0%BE%D0%B2-%D0%B8-%D1%82%D1%80%D1%8A%D0%BC%D0%BF", "text": "Вече знаем какъв подарък ще занесе Борисов на Тръмп. По-интересни са обаче даровете и новините, с които българският премиер ще се завърне от посещението си във Вашингтон.  Ето какво можем да очакваме от тази визита:         У дома, в България, премиерът Борисов има навика да се държи като демиург. Сторъкият Шива от Банкя „респектира” строители на магистрали, докато лично ги надзирава, въдворява ред във футболния съюз, уволнява директори на болници, изпраща хеликоптери на изпаднали в беда… Доколко този стил има място в една парламентарна демокрация - това е друг въпрос. В чужбина Борисов е друг. Демонстрира смирение, нерядко дори послушание. Затова възниква въпросът: дали ще успее да защити националните ни интереси на предстоящата среща с американския президент Доналд Тръмп? Това, което трябва да изведем пред скоби, е изключително напрегнатото и деликатно положение, в което се намира Тръмп в момента. На фона на драматичната процедура по импийчмънт, която тече срещу него, е малко вероятно президентът на САЩ да отдели много време на българския си гост. Най-малкото поради това е нереалистично Борисов да отива на тази среща с големи очаквания. Въпреки това тя безспорно ще е интересна - защото ще събере двама харизматици, които не разбират демокрацията точно така, както я описват учебниците. Какво да очакваме? Ключовата дума ще бъде „сигурност”. Двамата лидери ще разговарят за модернизацията на нашите въоръжени сили и  , за енергийната сигурност на България и диверсификацията на енергийните източници. Или както го формулира американската посланичка в България Херо Мустафа: „Да изградим България като реален енергиен хъб\". Вероятно най-важният за Вашингтон въпрос е доколко малката бивша комунистическа страна може да бъде разглеждана като наистина лоялен съюзник в НАТО. Убеден съм, че по този въпрос Борисов ще използва цялото красноречие, с което безспорно е надарен, за да увери американския си домакин, че България е стабилен партньор, на когото може да се има пълно доверие. Фактите обаче го опровергават. България не посмя да изгони руски дипломати, след като се разрази аферата „Скрипал”; прокремълски формации са част от управляващата коалиция; в енергийно отношение страната си остава силно зависима от прищевките на Русия.       Може да се възрази, че парламентът одобри сделката за F-16, макар срещу нея да се чуха множество аргументи, включително от президентството. Освен това тази есен в България имаше шумен предизборен лов на „руски шпиони”. Оставям на читателя да прецени дали лидерът на „Русофили” Николай Малинов може да бъде заподозрян като най-законспирирания и вредоносен руски агент в България. В допълнение да споменем и унижението, което София преглътна, когато   лично от Путин. Наскоро Борисов обеща „пълна газова независимост” на България още през 2020 година. В тази връзка енергийният експерт Васко Начев заяви за ДВ следното: „Има твърде много условности при реализацията на една такава „независимост”. На хартия нещата изглеждат розови, но в действителност има серия от пречки и трикове, които се прилагат на практика, за да не се променя статуквото - тоест, доставките на природен газ да продължат в голямата си част да са от Газпром. За 2020 година терминалът за втечнен природен газ (LNG) при Ревитуса в Гърция е на практика блокиран от четири гръцки компании и няма никакъв шанс България да внесе втечнен газ през него. Интерконекторът с Гърция най-вероятно няма да бъде пуснат в експлоатация преди края на 2020 година. А всички усилия от българска страна са насочени към това да бъдат осигурени безпрепятствено доставки на природен газ от посока Турция - тоест, газ, доставен от Газпром\". На въпрос как САЩ се отнасят към възкръсналия проект за АЕЦ „Белене”, експертът посочи, че „това е никому ненужен проект. Както за „Белене”, така и за българската част на „Турски поток” е важно да се стартира разходната им част, а доколко са ефективни, това е без значение. Убеден съм, че в САЩ са наясно относно ситуацията и с двата проекта. Те разбират каква е основната причина за тяхната реализация”, смята Начев. Да, водена от своите геостратегически интереси, България трябва да се стреми към нормален, конструктивен диалог с Русия. Но в обстановка, в която отношенията между Москва и НАТО са достигнали най-ниската си точка от десетилетия, е наивно и опасно страна-членка на Алианса да се мъчи да „балансира” между НАТО и Кремъл. Въпросът за визите Други не по-малко важни въпроси, които Борисов и Тръмп ще обсъдят, са начините за увеличаване на взаимната търговия и инвестиции, борбата срещу корупцията, присъединяването на България към ОИСР. Ще бъде поставен и въпросът за отпадането на визите за български граждани. Но е малко вероятно да видим благоприятно развитие по тази тема. Макар България да отговаря на другите изисквания, остава огромният брой откази за визи - 15%, което е най-високата стойност в целия ЕС. Да припомним, че за да бъдат изпълнени критериите на безвизовата програма, този дял не бива да надхвърля 3%. Освен това можем да предположим, че високото равнище на корупция в публичния сектор и Авгиевите обори на съдебната система също не говорят никак добре за България. Борисов обеща да подари на американския президент ловна пушка, произведена в Габрово. Какви ще са даровете на Тръмп - предстои да видим. Но би било изненада, ако Борисов се завърне с пълна кошница от Белия дом. Остава да видим дали министър-председателят ще демонстрира и там пословичната си фамилиарност, с която вече успя да шокира американската посланичка Херо Мустафа.  ", "date": "2019.11.23", "title": "Какво ще си говорят Борисов и Тръмп?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/402432-%D1%81%D0%B2-%D0%B0%D0%BC%D1%84%D0%B8%D0%BB%D0%BE%D1%85%D0%B8%D0%B9-%D0%B8%D0%BA%D0%BE%D0%BD%D0%B8%D0%B9%D1%81%D0%BA%D0%B8", "text": "  Свети Амфилохий, епископ Иконийски, приятел на великите вселенски учители свети Василий Велики и Григорий Богослов, бил родом от кападокийския град Кесария . Баща му също се наричал Амфилохий и бил роден брат на блажената Нона, майка на свети Григорий Богослов. Това бил мъж с голям ум и дълбоки познания, с които се съединявало красноречие и при всичко това добросърдечие и благочестие. Той помагал на всички роднини и близки и бил наставник в словото. Като се грижел за своите деца, им дал прекрасно образование и ги възпитал в дух на християнско благочестие. Като навършил пълнолетие, по-малкият му син станал оратор и адвокат. Но тъй като от детски години възлюбил Бога повече от всичко, той скоро, по убеждение на свети Григорий, избягвайки световните тревоги и суети, се отдалечил в пустинята и започнал да пребъдва в строг подвижнически монашески живот, като усърдно служел само на Единия Бог. Тук той се занимавал с молитви, с четене на Писанието и пост. В такова строго самоумъртвяване и подвизи в поста свети Амфилохий преживял доста дълго време, докато Господ не му показал друго, по-високо, светителско служение, като го поставил за светилник на свещника на Църквата. Като починал епископът на Иконийската църква, ангел Господен се явил на Амфилохий през нощта и му казал да отиде в града и да пасе духовните овце. Но той не се решил да отиде. На следващата нощ отново му се явил ангел и му качал: - Върви в града, Амфилохий, и паси овцете, които ти връчва Бог. Но светият и този път не послушал ангела, като мислел, че явяването му е прелъстяване от зъл дух: \"и сатаната, помислил светецът, понякога може да се превърне в светъл ангел\". Когато на третата нощ се явил, ангелът го повикал, като казал: - Амфилохий! Стани от постелята! Като станал бързо, свети Амфилохий казал в страх: - Ако ти си ангел Божий, нека да застанем двамата на молитва. Като преклонил глава, Амфилохий започнал да пее:   но явилият се пеел заедно с него. След това ангелът го хванал за дясната ръка и го повел към близката църква, чиито врати сами се разтворили пред тях. Когато влезли вътре, свети Амфилохий видял ярка светлина и множество мъже в бели одежди, които го хванали за ръка и го повели към олтара, дали му в ръцете Светото Евангелие, като казвали: \"Господ е с теб!\" Един от тях, видимо най-старшият, високо провъзгласил: \"Да се помолим всички\", и после казал: - Светата благодат поставя нашия брат Амфилохий за епископ на град Икония. Нека се молим за него, за да бъде благодатта Божия над него.     След молитвата всички се простили с Амфилохий и станали невидими, а сам той стоял, като се удивлявал на чудесното видение и на странното посвещение в епископ. Като се молел на Бога, той връчил себе си на Неговата свята воля. Като разсъмнало, той излязъл от църквата и се отправил към пещерата си. И ето, по пътя го срещнали седем епископи, събрали се от околните градове в Икония за избиране и поставяне на епископ за този град. Те имали повеление от Бога да намерят монаха Амфилохий. Те го търсили навсякъде и като го срещнали, го попитали: - Не си ли ти Амфилохий? Кажи ни истината, понеже всяка лъжа е от лукавия. - Аз съм грешният Амфилохий - смирено им отвърнал той. Те го повели с чест в храма, за да го ръкоположат, но той им казал: - Ако Бог е благоволил, аз, недостойният и грешният да ви бъда посочен за избиране на епископ, то не трябва да скривам и премълчавам повече за Неговите чудесни дела, напротив - ние непременно трябва да ги обявим и да въздадем слава на Бога за всичко. И свети Амифлохий им разказал всичко от самото начало как през нощта във видение бил посветен в епископ. Като го изслушали, епископите се изумили и благодарили на Бога за чудесното посвещение на Амифлохий, не се осмелили вторично да го посветят, поклонили му се с почтителност, с любов го разцелували и го възкачили на архиерейския престол (но време на царуването на Валентиниан и Валент). Свети Амфилохий пасъл Христовото стадо доста дълго време. Той доживял до времената на император Теодосий Велики и неговите синове. Като учител на православната вяра, той се борил против ереста на Арий , претърпял много притеснения и обиди от еретиците, бил сподвижник на светите отци, въстанали против богохулството на Евномий, а на   се подвизавал отново против духобореца Македоний и привържениците на Арий. Заради своята ревност за благочестие и добродетелен живот той бил прославян навсякъде и се ползвал с любовта на светите отци, особено на светите   и  , които го считали за свой близък приятел и си пишели с него. По време на царуването на Теодосий Велики свети Амфилохий се явил веднъж при императора и го помолил да унищожи във всички градове молитвените събирания на арианите. Но императорът не искал да изпълни молбата му, за да не се яви притеснител в очите на народа. Тогава светителят мълчаливо излязъл от двореца, но след няколко дни обратно се върнал и благодарение на своята мъдрост, направил нещо достойно за възпоменание. Той се поклонил на царя, седящ на престола, като му отдал дължимата част и почитателно го приветствувал, а на сина му Аркадий, неотдавна възведен в царско достойнство и седящ до баща си, не обърнал никакво внимание и не му оказал подобаващата чест. Като помислил, че Амфилохий е забравил, Теодосий му заповядал да отдаде дължимото приветствие на Аркадий. - Достатъчно е и това, че е отдадена чест на царя - забелязал Амфилохий. Тогава императорът - баща, силно се разгневил и като не желаел да позволи непочтителност към своя син, заповядал да изгонят свети Амфилохий от двореца. А той му казал: - Виждаш ли, царю, как не понесе непочтителността към твоя син и се прогневи на мене? Така и Бог Отец не търпи непочтителност към Неговия Син, отвращава се и не обича хулещите Го, гневи се на тези, които влизат в общение с хулителите. Тогава императорът разбрал защо епископът не въздал чест на сина му - понеже искал да покаже, че на Бога Син подобава равна чест с Отца. Учудил се на мъдростта на светеца и, като станал от престола, поклонил му се и помолил за прощение. Теодосий веднага разпратил по цялата империя укази за отдалечаването на арианите от всички градове, дори в случай на нужда - със сила и заплахи. Така свети Амфилохий очистил Христовата Църква от еретиците. Около това време в Ликаонската област проникнала ереста на Месалианите. Свети Амфилохий ревностно защитавал църквата си от тази зараза. Той изобличавал еретиците и лично, и със сила на своето богомъдро слово. Той присъствал на Сидския събор в Памфилия, където ереста била осъдена. В това време свети Амфилохий дотолкова вече бил преуспял духовно, че можел с молитвите си да изпросва изцеление за болните.", "date": "2019.11.23", "title": "Св. Амфилохий Иконийски"}
