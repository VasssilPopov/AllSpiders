{"url": "http://www.classa.bg/%D1%81%D0%B2%D1%8F%D1%82/item/405169-%D0%BE%D1%82%D0%BD%D0%BE%D0%B2%D0%BE-%D0%B1%D0%BB%D0%B8%D0%B7%D0%BA%D0%BE%D0%B8%D0%B7%D1%82%D0%BE%D1%87%D0%B5%D0%BD-%D0%BF%D1%8A%D0%B7%D0%B5%D0%BB", "text": "Не е лесно ориентирането в наслагващите се една след друга кризи в геополитиката през последните дни. Трудна е оценката, когато хибридните войни се водят от всички страни-играчи на международната сцена и навиците да се чете между редовете не винаги осветяват истината при случващите се нови взривоопасни събития. Потърпевшите са известни не от вчера, но битките за нефт, газ и амбициите „кой да води бащина дружина” по света не само не спират. Те се множат и носят не само тревога, притеснения и страх сред малките и изоставащи страни поради зависимостите им във всяко отношение. Те объркват картите на играчите до степен, че няма вече яснота кой ще се смее последен и дали може отново да има Ялта, където на масата на преговарящите свое място несъмнено ще има Си Дзинпин, а не например премиери на бивши империи. Не може обаче да не се припомни, че Москва не случайно е запазила един паметник пред голям хотел от времето на Московската олимпиада от 80-те години на 20 век /реновиран естествено днес/, където има едни актуален надпис – „при война бащите погребват синовете си, а при мир синовете погребват бащите си”, което е естествения ход на живота. Никак, ама никак не е случайно, че този паметник на мира е до стоящия пред същия хотел огромен паметник на генерал Де Гол, какъвто рядко може са се срещне и във Франция. После може да се спекулира кой както си иска за подаваната ръка / макар и не с крепко ръкостискане/ на президента Макрон към Русия. Онази Русия, която прецизира до степен на замъгляване слова на оценка за случващото се между Иран и САЩ след убийството на ген Сюлеймани /добре познат в Кремъл/ и предпочита да призовава за деескалиране на напрежението и за намиране на решение чрез политически т.е. дипломатически средства. Иран е достатъчно доказала се с капацитет суверенна държава, която има своето хилядолетно минало като Персия, своите достижение и преди векове, и днес, с което основателно се гордее. Намесата във вътрешните й дела без специално искане е неприемлива позиция, особено за Москва, която има своите принципи – поддържане на връзки с всички страни,не само в Близкия изток, но и по света. Дори и да съществуват разнопосочни позиции във връзка с предизвикваните кризи. Достътъчно е, че само преди дни направи общи военни учения с Китай и Иран и подаде сигнали там, където могат да ги разчитат. Тя показва по ТВ не само организираните протести на студенти в Техеран, където като участник бе задържан за час от иранските сцецчасти посланикът на Нейно Величество Кралицата на Великобритания, но и масови протести тези дни в Лондон срещу война с Иран. Техеран подава сигнал по света кой стои зад протестите срещу аятоласите. Пък в Италия пишат, че има „скрита история зад убийството на Сюлеймани” и дават гласност на изказване на служебния премиер на Ирак Абдул Махди, който намира сили в обърканата ситуация в страната си след убийството на легендарния за шиитите, каквото и друго да се внушава, генерал и заявява, че е имало силен натиск от Вашингтон за отказ от сключена сделка с Китай и заплаха, че може да се организират не само протести. Могат и да се ангажират снайперисти, които да стрелят по двете страни и да възобновят онзи хаос, в който най-лесно се лови риба. Нещо, което напомня за 2014г и Киев. Как да се отсее истината в момент, която става въпрос за живот и смърт. Лична и държавна. Опасенията от разпад на Ирак и изолация на Иран не е медийна фейк-новина. Това е целенасочена политика и същият този Махди побърза не само да се срещне с турския външен министър Чавушоолу, но и да отиде за първи път в Ербил, Иракски Кюрдистан, където с лидера там Нечирван Барзани е обсъдил напрежението между Иран и САЩ, отношенията между Багдад и Ербил и провежданите протести в иракската столица. Не бива да се забравя, че кюрдските депутати не са били в Меджлиса /парламента/ в Багдад, когато се е гласувало решението всички чужди войски да напуснат Ирак. Позиция, която противоречи на политиката на Вашингтон за военно присъствие и контрол в Ирак, която е важна страна с добив на петрол. Иначе защо бе инвазията през 2003г?! А Анкара си има своя политика относно Иракски Кюрдистан, защото това засяга нейната цялост предвид наличието на кюрди в самата Турция и то с претенции, не винаги високо оповестявани, поне за автономия. Връзките Анкара/Ербил са известни и по-често свързвани с финикийски знаци и добри търговско-икономически отношения. В същото време Турция като цяло е сунитска държава и също внимателно прецезира думи относно шиитски Иран и едва ли е случайно, че не призна ген.Сюлеймани за мъченик, но почете паметта му. Призова за деескалиране на напрежението. Анкара винаги е поддържала с Техеран отношения на партньорство в търговията и е внасяла не малки количества петрол от там. Като Китай, разбира се. Друг въпрос е дали това има връзка с амбиции за водеща роля в Близкия изток, което навява мисъл за конкуренция „с ритане по кокълчетата”. В това отношение Саудитска Арабия и съюзници са по-напред с материала, въпреки информации, че е имало опит за нормализиране на отношенията Техеран/Иран с цел избягване на „топъл конфликт” и това е, счита се, една от причините ген.Сюлеймани, прегърнал идеята, да се пресели в по-добрия свят. Не убит, а ликвидиран заради подготвяни нови операции, засягащи интереси на Вашингтон. Всъщност очаквал отговор от Риад в Багдад, където е ликвидиран, за нови виждания относно отношенията в региона. Поне такива информации се процеждат в някои западни медии. Доказателства? Няма как, но няма съмнение, че няма интерес от нормализиране на отношения, защото съответно влияние не би било гарантирано. На практика Иран винаги е искал изтегляне на САЩ от Ирак и региона. САЩ винаги са настоявали Иран да напусне същия Ирак и да не се меси със своите шиитски милиции в близките страни- Сирия, Ливан, Йемен например. Конфликт, който ескалира с убийството на Сюлеймани, ръководил между другото битките с „Ислямска държава” на територията на Ирак. С днешна дата прави впечатление, че се правят опити за деескалация след своего рода въздържани т.е. не особено възторжени реакции на целокупния Запад към операцията на Вашингтон, технологично и технически повече от съвършена. Доказателство за ниво на военната машина на САЩ. Двете страни, САЩ и Иран, показаха мускули, демонстрираха възможности, но оцениха, че като запазят лице и авторитет и двете, могат да се задоволят с една продължаваща „студена война”, което е по-добър вариант от преки военни сблъсъци. Никой не ги иска. Светът, особено Европа, е повече от резервирана в това отношение. Лидерите, особено европейските, се размърдаха. Всеки час говорят по телефон, срещат се на набързо огранизирани срещи или призовават неуморно за примирие, дипломация, политически решения. Дали Европа ще има сили да бъде посредник в този повече от сериозен конфликт, макар и не нов? Европейските интереси, главно икономически, го налагат, особено във връзка с отреченото от САЩ ядрено споразумение с Техеран. Няма как обаче да се избегне и да не се търси влиянието на Москва, за да има възможност за постигане на успех. Путин говори по телефон с Макрон, с лидерите в Близкия изток, с ген. Абдел Фатах ал Сиси в Кайро, среща се с Меркел в Москва, преди това в Истанбул с Ердоган и с всички, които са заинтересовани от тези събития. Шарл Мишел, председател на Европейския съвет е в „Долмабахче”, резиденцията на Ердоган в Истанбул, там след дни ще е и Меркел, после Мишел ще гостува в Кайро, а Чавушоолу, турски външен министър, бе в Багдад, после в Ербил, в разговори с гръцкия си колега в Анкара. Всички тези совалки са свързани не само с отношенията Иран/САЩ, но и със случващото се в Либия, Източното Средиземноморие, Украйна ,газовите коридори „Северен поток-2” и „Турски” , чието довършване Вашингтон с всички сили иска да преустанови. Ще се справи ли Европа? Ще се еманципира ли достатъчно от САЩ, за да защити и своите европейски нтереси, да има своя геополитическа роля? Особено като се имат предвид различните интереси, които преследват водещите европейски страни? Например по отношение на събитията в Либия, където де-факто се води гражданска война. Война, която не е спирала след убийството на Кадафи / зверско в сравнение с това на ген Сюлеймани/ и която раздели страната на Триполи, където управлява признато от ООН и САЩ правителство с лидер Сарадж и Бенгази, където е ген. Хафтар, подкрепян от Египет, Йордания, Саудитска Арабия, ОАЕ и Русия. Хафтар държи 90% от територията на Либия, атакува от подстъпи в самата столица Триполи и вече превзе Сирт /с предателство от вътре, както винаги/, ключово пристанище в Либия, отварящо широк път към столицата. Това е в онази Либия,която също си има нефт и това е проклятието на страна, към която чуждите интереси в това отношение винаги са били налице. Е, Западът след акцията с убийството на Кадафи и бомбардировките в Либия придоби нефтените кладенци, но Европа бе залята от милиони мигранти от Северна Африка, които срещу достатъчно европейски финикийски знаци Кадафи спираше. Онзи Кадафи, който бе герой и в нашата сага с медицинските сестри. Истината? Когато му дойде времето, както се изразяваше ескпремиерът Сакскобургготски. И Либия се оказа пресечна точка на много интереси. Путин и Ердоган при срещата си преди дни за откриването на „Турски поток” се разбраха на 12 януари да започне примирие и да спрат военните действия. Първоначално ген.Хафтар, водещ в битките, особено след като Сарадж напусна Триполи на път за Европа, не прие това споразумение и отстояваше обявения от него джихат срещу „тероростите в Триполи”, които всъщност в по-голямата си част са последователи на мюсюлмански братя /връзка с Анкара!/, но явно Путин е успял да го убеди да се събрази със споразумението, което бе постигнато в Истанбул. Защо Русия търси роля в Либия е основателен въпрос. Не е само пораснало самочувствие на водеща сила в Близкия изток след успеха в Сирия. И защото самите призиви за мир са почва за следвоенно участие в либийските дела. Икономически интереси има и то в размер на поне 5 млрд евро, които също са в дъното. От 2000г до 2011г има подписани договори между Русия и Либия за горе-долу такава сума, които договори след убийството на Кадафи са били анулирани. А задължения на Москва е било например построяването на скоростна железница Бенгази/Сирт, доставки на прословутите С- 300, хеликоптери, танкове и т.н. През 2017г „Роснефт” е подписал споразумение с националното дружество на Либия, чийто център е Бенгази, който контролира най-големите нефтени находища на страната /капацитет от 315 хил барела дневно/ и сега е под контрола на ген.Хафтар. Казват, че бил обещал и военна база за Русия на либийска територия. Информации, че частни руски военни формирования като „Вагнер” участват в боевете на страната на генХафтар / Сарадж казва, че са 500/ сигурно имат основание, особено след като официално ги оповести и Ердоган, но Франция доставя оръжие в Либия /Анкара протестира!/, а италиянският премиер покани на среща в Рим ген.Хафтар, след като подкрепя Сарадж, който пък оповести, че при Хафтар са и судански милиции, около 1000 членове на милиции от района на Дарфур. Картите са така разбъркани, че само Вашингтон е предпазлив в изказвания, защото ген.Хафтар близо 20 години е живял в САЩ и там като американски граждани са дъщерите му. Иначе официално се подкрепя Сарадж в Триполи. Русия също като член на СС на ООН е гласувала за признаване на властта в Триполи. Но с Анкара по отношение на Либия са на различни позиции и западните медии дълго време преди срещата Путин/Ердоган в Истанбул внушаваха, че ще си „развалят отношенията”. Да, ама не, както свикнахме да казваме. Изпозва се случаят да се каже, че това е поведение на държави, които имат различия, но могат да си сътрудничат и да са пример за другите, макар и в недоброжелателна външна среда. Последователна руска стратегия през последните години, която се посреща най-малкото с неразбиране. А иначе със сатанизиране на Путин. Е, поне не на Русия като цяло. Друго си е да се разделя Путин от Русия! Но след събитията в Иран президентът Тръмп си позволи да каже, че би трябвало да се възобновят „търговските отношения с Русия”. Дали? Знаем колко различни и противоречиви послания в туитър може да изпраща американският президент. Като се чу какви данни изнесе Путин за търговията с Германия при пресконференцията с Меркел и като се види в Москва, че там са всички големи европейски фирми, за какво има повече да се говори! Няма как и австрийският „Ди пресе” да не пише, че „Путин е с визия на водещ лидер в Близкия изток и пристигна от Дамаск в Истанбул с амбиции за регулатор в региона, включително в Либия”. Да, няма друго решение за Либия освен сядане на една маса за преговори и то заедно с участващите един срещу друг Сарадж и ген Хафтар. Меркел и Путин са се разбрали да се подкрепи идеята на Берлин за такава маса в края на януари и там да са водещи лидери от Европа, включително Путин и Ердоган. Разбира се, че Либия е отправна точка за мигрантите от Африка и това е причина Берлин да инициира подобен мирен диалог за изход от ситуацията. Другото са пари и нефт. Нещо, което търси и Анкара като не забравя да припомни, че Либия е била в Османската империя,а Ататюрк е воювал на времето си в страната. Отделно е подкрепата за мюсюлманските братя в Триполи и стремеж да се запази споразумението със Сарадж за морските граници в Източното Средиземноморие, дори и той да бъде отстранен. Важно е да има място в либийската баница след войната и дял в разработките и експлоатацията на газовите находища около Кипър. ЕС порицава Турция за намесата й в Либия, но няма общ план за роля в страната. Позициите в самия ЕС се разминават, както обикновено. Русия се стреми да е алтернатива на САЩ не само в региона и да реди пъзела в Либия. И не само. Страните от Персишйскишя залив също са с интереси, но Москва и с тях държи да поддържа повече от добри връзки. Както и с Израел. Остава да се спомене, че в понеделник турският министър на отбраната Хулуси Акар заедно с Хакан Фидан, шеф на МИТ, ще бъдат в Москвая, за да се оформи картината на бързи действия в защита на национални интереси. Дори със страни, които имат други свои, несъвпадащи като цяло, интереси. Къде сме ние и как ще отстоим тръбата си? Призивите за позициониране дали са в наш интерес? Има върху какво да се мисли и дано има все още експерти в това отношение. Дано и да ги чуват.  ", "date": "2020.01.13", "title": "Отново Близкоизточен пъзел"}
{"url": "http://www.classa.bg/%D1%81%D0%B2%D1%8F%D1%82/item/405170-wsj-%D0%BD%D0%BE%D0%B2%D0%B8%D1%82%D0%B5-%D1%81%D0%B0%D0%BD%D0%BA%D1%86%D0%B8%D0%B8-%D0%BD%D0%B0-%D1%81%D0%B0%D1%89-%D0%B7%D0%B0%D0%BF%D0%BB%D0%B0%D1%88%D0%B2%D0%B0%D1%82-%D0%B4%D0%B0-%D0%BB%D0%B8%D1%88%D0%B0%D1%82-%D0%B8%D1%80%D0%B0%D0%BD-%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8-%D0%B8-%D1%84%D0%B8%D0%BD%D0%B0%D0%BD%D1%81%D0%BE%D0%B2-%D0%BA%D0%B0%D0%BD%D0%B0%D0%BB%D0%B8", "text": "Съединените щати въведоха срещу Иран поредните санкции, които засегнаха не само висши ирански служители, но и редица икономически сектори в тази страна, пише The Wall Street Journal. В същото време, както отбелязва изданието, новите ограничителни мерки на Вашингтон могат да лишат Техеран от последните му търговски и финансови канали. Съединените щати наложиха нови санкции срещу Иран в отговор на неотдавнашните ракетни атаки на Техеран срещу американските бази в региона, пише The Wall Street Journal. Ограничителните мерки включват  осем висши ирански служители и сектори от иранската икономика, като строителство, добив, текстил и промишлено производство.     Сега Министерството на финансите на САЩ може да направи черен списък на всички физически или юридически лица, които работят в тези области, както и тези компании, които си сътрудничат с иранската страна. Както бе отбелязано в статията, новите санкции, одобрени от президента на САЩ Доналд Тръмп, могат да блокират оставащите търговски и финансови канали на Техеран, които поддържат иранската икономика на повърхността. Междувременно в Иран подчертаха, че новите ограничителни мерки само ще засилят самодостатъчността на страната. , каза Алиреза Мириузефи, говорител на иранската мисия при ООН.    Превод: М.Желязкова", "date": "2020.01.13", "title": "WSJ: Новите санкции на САЩ заплашват да лишат Иран от последните търговски и финансов канали"}
{"url": "http://www.classa.bg/%D1%81%D0%B2%D1%8F%D1%82/item/405171-politico-%D1%81%D0%B0%D1%89-%D1%82%D1%80%D1%8A%D0%BC%D0%BF-%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D1%80%D0%B0%D0%B7%D1%88%D0%B8%D1%80%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BD%D0%B0%D1%82%D0%BE-%D0%B2-%D0%B1%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA", "text": "В четвъртък президентът Доналд Тръмп предложи приемането на страните от Близкия изток като членове на НАТО в светлината на нарастващото напрежение в региона между САЩ и Иран. Това предложение беше направено в деня, след като той почти неприкрито призова Алианса да участва по-активно в делата на Близкия Изток. В четвъртък на събитие в Белия дом Тръмп говори за скорошния си телефонен разговор с генералния секретар на НАТО Йенс Столтенберг, който според американския президент е “ ” от възможната експанзия в Близкия изток. „ , заяви президентът пред журналисти, като подчерта, че Северноатлантическият алианс трябва да замени САЩ в този регион, “ ”. „ продължи президентът, представяйки тази стъпка като компенсация за водещата роля на Вашингтон в унищожаването на халифата на “Ислямска държава”.  , добави Тръмп по-късно, като отново се оплаква, че другите членове на Алианса правят недостатъчни финансови вноски за него. “ ”, заключи той. През уикенда НАТО обяви временно прекратяване на мисията си в Ирак, която обучава войски за борба с “Ислямска държава”. Това беше резултат от атаката на американски дрон, която уби високопоставения ирански военен командир генерал Касем Сюлеймани. САЩ нарекоха този удар защитна мярка, насочена към премахване на неопределената „ “ от Иран. Техеран във вторник удари по базите в Ирак, където американските войски са разположени. След това Тръмп се опита да понижи степента на напрежение по време на телевизионното си обръщение. В сряда той заяви, че планира да поиска от НАТО „ “. По-късно той говори със Столтенберг и подчерта, че  Според разпечатка от разговора, публикувана от Алианса, Столтенберг и Тръмп  ”. В четвъртък Столтенберг проведе разговор с държавния секретар Майк Помпео относно възможно разширяване. Държавният департамент издаде декларация, почти дума по дума повтаряща прессъобщението на НАТО за разговора в сряда. Помпео и Столтенберг  “, заяви говорителят на държавния департамент на САЩ Морган Ортагус. Според нея в тази борба ще участват мисиите на НАТО в Ирак и Афганистан, чиято цел е да се предотврати възраждането на “Ислямска държава”. Президентът не обясни кои страни от Близкия изток иска да покани в НАТО, създадено по време на Студената война, главно с цел да се противодейства на руската агресия. Броят на членовете на НАТО се е увеличил от първоначалните 12 на 29 и този блок се състои изцяло от северноамерикански и европейски страни плюс Турция, която частично се намира в Азия. „ “, заяви Тръмп, като отбеляза, че някои членове на НАТО не са спрели да участват в иранската ядрена сделка през 2015 г., от която САЩ се оттеглиха през 2018 г. Техеран заяви тази седмица, че след убийството на Сюлеймани той отказва задълженията си по този договор. В четвъртък в Белия дом Тръмп показа колко силно мисли по този въпрос, представяйки идеалното име за новата си инициатива. “  (Английска абревиатура, означаваща Middle East, или Близък изток. А самата дума се превежда като “Мен” - бел. прев)  ”, заяви той. Президентът често се хвали с таланта си да измисля имена. Той предложи съкращението на новата търговска сделка между страните от Северна Америка USMCA (Споразумение САЩ — Мексико — Канада) устойчиво да влезе в употреба. “  (от 1978 год. в изпълнение на американската група Village People — бел. прев.), — поясни Тръмп. “ Връщайки се към по-актуалните въпроси, Тръмп заяви: “ Превод: В.Сергеев", "date": "2020.01.13", "title": "Politico (САЩ): Тръмп говори за разширението на НАТО в Близкия изток"}
{"url": "http://www.classa.bg/%D1%81%D0%B2%D1%8F%D1%82/item/405172-tesla-%D1%82%D1%8A%D1%80%D1%81%D0%B8-%D0%B8-%D0%BF%D0%BE%D0%BB%D1%81%D0%BA%D0%B8-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8-%D0%B7%D0%B0-%D1%84%D0%B0%D0%B1%D1%80%D0%B8%D0%BA%D0%B0%D1%82%D0%B0-%D1%81%D0%B8-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "Еуфорията в Берлин и Бранденбург беше голяма, когато Илон Мъск обяви плановете си за завод на Tesla в района около германската столица. Търсените електромобили, произведени не къде да е, а точно от  Германия, това обещаваше хиляди работни места за берлинчани и бранденбургци само за няколко години. Но при Tesla изборът на местоположението не е бил фокусиран само върху германските автомобилни инженери като възможни нови служители. Планираното предприятие в Грюнхайде ще е само на около 60 километра от германско-полската граница и американският автомобилен производител очевидно иска да използва това за набирането на служители от съседната страна, пише германският Die Welt.  Първите обяви за работа на Tesla за фабриката в района на Берлин включват две позиции в отдела за човешки ресурси. „Координатор по набиране на персонал“ търсят хора на Мъск, който след това трябва да наема допълнителни служители. Кандидатите трябва да имат ключова квалификация: Трябва да говорят свободно не само немски и английски - но и полски. Други езици са добре дошли. Районът Одер-Шпрее изчислява броя на мигрантите, „привлечени от Tesla“, на между 50 000 и 100 000 души. Производителят на автомобили очевидно не възнамерява да сключва колективно трудово споразумение, поне първоначално. Според министъра на икономическите въпроси на Бранденбург Йорг Щайнбах (SPD) компанията обаче остава „отворена за подхода“.  Бъдещите служители трябва да бъдат подготвени за това. Останалите изисквания в обявите за работа са очаквани, наред с други неща, кандидатите трябва да имат „горещо желание да работят за най-готината компания на планетата\" - това се отнася както за поляците, така и за германците.   Междувременно пореден анализатор повиши очакванията си за цената на акциите на американския концерн. „Потенциалът за растеж на Tesla Inc. в Китай означава, че акциите са подценени дори след неотдавнашното им издигане до почти до 500 долара за брой“, твърдят анализатори от Piper Sandler Cos. докато повишиха целевата си цена с повече от 30%. Piper вдигна целта си до 553 долара от предишните 423 долара, което я прави най-бичата прогноза сред тези, проследявани от Bloomberg. Акциите удвоиха стойността си през последните три месеца, като затвориха близо до рекордно ниво от 481,34 долара в четвъртък. Акциите достигнаха 498,80 долара по време на сесията в четвъртък, а пазарната капитализация  Производителят на електрически превозни средства започна да доставя своите произведени в Китай седани Model 3 на местните клиенти през миналата седмица, година след направи първа копка на първата си фабрика извън САЩ. Продажбите на Tesla в Китай ще се удвоят до 225 000 автомобила през следващата година от 112 000 през 2020 г., изчислява Piper. Акциите на Tesla поскъпнаха с 0,3% до 483 долара в Ню Йорк в петък. Акцията добави 26% към стойността си през миналата година, докато S&P 500 нарасна с 29%.     Анализаторът на Wedbush Даниел Айвс заяви, че шансовете на компанията за Китай се оценяват на между 75 и 100 долара на акция и остават „основното гориво в двигателя за растеж“, заедно със „здравословното“ търсене на Model 3 в Европа. „Бичият основен сценарий  за акциите остава 600 долара, тъй като вярваме, че способността на Tesla да увеличава производството и търсенето в ключовия китайски регион през 2020 г. ще бъде основен фактор за промяната в акциите“, пише Айвс в бележка. През миналата година Tesla достави рекордните 367 500 автомобила в световен мащаб. Компанията е изправена пред силна конкуренция в Китай от BMW AG, Daimler AG и Volkswagen AG на Audi, което прави неясна възможността дали ще може да повтори успеха си в САЩ, казват от Piper.     ", "date": "2020.01.13", "title": "Tesla търси и полски служители за фабриката си в Германия"}
{"url": "http://www.classa.bg/%D1%81%D0%B2%D1%8F%D1%82/item/405173-%D0%BC%D0%B8%D1%82%D0%B0%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%D0%B2%D1%80%D0%B5%D0%B4%D1%8F%D1%82-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%BF%D1%80%D0%BE%D0%BC%D0%B8%D1%88%D0%BB%D0%B5%D0%BD%D0%BE%D1%81%D1%82", "text": "Една загадка на икономиката от ерата на президента Тръмп е защо американската промишленост рязко спадна в края на 2018 г. и през 2019 г., след като нарасна предходната година. Виновникът е началото на търговската война и сега се появяват нови икономически доказателства в подкрепа на това твърдение, пише Wall Street Journal в редакционен материал. В яркo ново изследване икономистите от Федералния резерв Арън Флан и Джъстин Пиърс проучват влиянието на вдиганията на митата през 2018 г. върху заетостта, производството и цените в промишлеността на САЩ. Това е важна работа, тъй като 2018 г. постави сериозно началото на кампанията на Тръмп за промяна на световния търговски ред, използвайки митата като негово предпочитано оръжие. През 2017 г. Тръмп пасува по отношение на митата, тъй като се съсредоточи върху дерегулацията и прокарването на данъчната реформа, която най-накрая бе одобрена от Конгреса през декември. През същата година американската промишленост скочи и продължи да расте до средата на 2018 г., както като продукция, така и като заетост. Тръмп започна митническата война в началото на 2018 г. с риторични предупреждения през януари. Първите мита бяха наложени през февруари върху пералните и соларните панели. Митата за стоманата и алуминия дойдоха месец по-късно - първо с изключения за съюзниците, които бяха премахнати през юни. Третата вълна бе насочена към Китай, като тя настъпи поетапно от юли до септември. Чуждестранните правителства отвърнаха с разнообразни мита за различни американски стоки. Тръмп оправда кампанията си отчасти като начин за съживяване на американската промишленост, която същевременно осигурява защита от нелоялни търговски практики. И така, как сработи това? След като проучват фактите, икономистите имат лоши новини за феновете на митата. „Установяваме, че митата от 2018 г. са свързани с относително намаляване на заетостта в промишлеността и относително увеличение на цените на производител“, пишат те. По-конкретно, те добавят, че „за заетостта в промишлеността, защитният ефект от митата е повече от компенсиран от нарастващите разходи за вносни компоненти и ответните мита. По отношение на цените на производител, ефектът от митата се пренася изцяло чрез растящите разходи за внос.\" Казано по-просто, по-високите разходи вследствие на митата заличават ползите от ограниченията на вноса. Митата отнемат повече работни места, отколкото създават. Точно това би прогнозирала икономическата теория още от времето на Дейвид Рикардо, но е полезно това да бъде потвърдено въз основа на настоящите обстоятелства, защото протекционистите винаги казват, че този път е различно. Според тях митата няма да навредят, защото чуждестранните износители са толкова разрушителни или че чужденците ще поемат разходите, или нещо подобно. Не. Митата са данъци и тези данъци налагат разходи, които изкривяват търговията и производството и често вредят на индустриите и компаниите, на които са предназначени да помогнат. Пример за това са производителите на алуминий и стомана, които се възползват от по-малко чуждестранна конкуренция, но страдат от по-високите разходи за вносни суровини и общия спад на промишлената търговия. Както заключават икономистите от Фед, „установяваме, че защитата от чужди продукти е напълно компенсирана в краткосрочен план от намалената конкурентоспособност вследствие на ответните мита и по-високите разходи на индустриите надолу по веригата.“ Те добавят, че са се фокусирали само върху въздействието на митата, а не върху „повишената несигурност“ от търговската политика. Предишно изследване на Фед разгледа несигурността и установи, че тя е отнела около един процентен пункт от ръста на БВП на САЩ, което обяснява забавянето от 3% до 2% през последната година. Осъзнаваме, че това няма да убеди отявлените протекционисти, за които митата са преди всичко политика. Но икономическите факти за протекционистките щети се трупат и те са реални и значими    ", "date": "2020.01.13", "title": "Митата на Тръмп вредят на американската промишленост"}
{"url": "http://www.classa.bg/%D1%81%D0%B2%D1%8F%D1%82/item/405174-%D0%BF%D1%83%D1%82%D0%B8%D0%BD-%D1%89%D0%B5-%D0%BF%D0%BE%D0%BC%D0%BE%D0%B3%D0%BD%D0%B5-%D0%BD%D0%B0-%D0%B5%D0%B2%D1%80%D0%BE%D0%BF%D0%B0,-%D0%BD%D0%BE-%D0%BD%D0%B5-%D0%B7%D0%B0-%D0%B5%D0%B4%D0%BD%D0%BE%D1%82%D0%BE-%C2%AB%D0%B1%D0%BB%D0%B0%D0%B3%D0%BE%D0%B4%D0%B0%D1%80%D1%8F%C2%BB,-%D0%B0-%D0%B7%D0%B0-%D0%BE%D1%82%D0%B2%D0%B5%D1%82%D0%BD%D0%B8-%D0%BC%D0%B5%D1%80%D0%BA%D0%B8", "text": "Владимир Путин е един от най-важните играчи в Близкия изток и е готов да сътрудничи на Европа, но само ако Русия види реципрочни стъпки спрямо нея, отбелязва кореспондентът на германския канал Welt, преди лидерът на Кремъл да се срещне с Ангела Меркел в Москва. Само за едното мило «благодаря» Путин няма да направи нищо — друго е, ако Европа започне постепенно да премахва антируските санкции.         Кореспондент на Welt: Ще става въпрос за Либия, както и за войната в Сирия и иранския конфликт. Путин, така да се каже, е човек, който има „акции” във всички тези случаи. В Либия има руски наемници, в Сирия руските войски се бият на страната на Башар Асад, а Путин има много близки политически отношения с Иран. Русия е основен доставчик на оръжие за Иран. Това означава, че без Путин всички проблеми в Близкия Изток и Северна Африка не могат да бъдат решени. Ето защо канцлерът Меркел така активно настояваше за преговори. Тя се нуждае от сътрудничеството на Путин. Изглежда Германия планира платформа за срещи. Имам предвид един вид ОССЕ за Близкия изток, ОССЕ — Съвещание за сигурност и сътрудничество в Европа. Тогава, по време на Студената война, това беше платформа, на която се срещнаха противоположните сили, враждуващитесили — Западът и Източният блок — нещо подобно сега е необходимо за Близкия изток. Тогава ще има повече дискусии и по-малко стрелба. Очевидно германският канцлер иска да се движи в тази посока, а без Путин това е невъзможно, защото Путин вече се намесва навсякъде много активно. Владимир Путин мисли със сферите на влияние, той мисли със сферите на властта. През последните години той постоянно разширява сферата си на влияние и в момента е един от най-важните играчи в Близкия изток. Разбира се, той е готов да сътрудничи, ако за това получи реципрочни стъпки. Само за едното мило «благодаря» Путин няма да направи нищо. Такъв отговор може да бъде постепенното премахване на санкциите, наложени на Русия във връзка с украинската криза.", "date": "2020.01.13", "title": "Путин ще помогне на Европа, но не за едното «благодаря», а за ответни мерки"}
{"url": "http://www.classa.bg/%D1%81%D0%B2%D1%8F%D1%82/item/405175-%C2%AB%D1%85%D0%B8%D0%BC%D0%B8%D1%8F%D1%82%D0%B0%C2%BB-%D0%B2-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D0%BC%D0%B5%D0%B6%D0%B4%D1%83-%D1%80%D1%83%D1%81%D0%B8%D1%8F-%D0%B8-%D0%BA%D0%B8%D1%82%D0%B0%D0%B9", "text": "Какво обединява Русия и Китай, въпреки разногласията по много въпроси и ясното съперничество в редица области? Отговаряйки на този въпрос, авторите събират проблемните точки, допълвайки картината със стратегическите интереси, които насърчават лидерите да правят компромиси. И така, какви са те: приятели или врагове?         Китай поддържа неравномерни отношения с Русия от 1640 г., когато двете страни за първи път установяват търговски отношения. Със създаването на Съветския съюз като свръхдържава след края на Втората световна война през 1945 г. Китай, следвайки комунистическия модел, получава значителна помощ за развитието си от Москва. През 1949 г. страните си разменят дипломатически представителства. Нова зона на конкуренция между Русия и Китай Миналия юли Китай проведе военни учения с Таджикистан в район, граничещ с проблемния Синдзян в западната част на страната. Това е регион, който Москва отдавна счита за зона на своето влияние. Военните учения, вторите от три години, съвпаднаха с изграждането на център за китайски граничари, както и със създаването на китайско съоръжение за сигурност на таджикско-афганистанската граница с дължина 1300 километра. Експертът по Русия Стивън Бланк заяви: «Ученията са враждебен жест на Китай по отношение на региона на Централна Азия — зоната на руското влияние». Търговски пътища: студена конфронтация или координация? През 2013 г. китайският президент Си Дзинпин реши да представи инициативата си «Eди пояс — един път», гигантски инфраструктурен проект, който има за цел да свърже Пекин със света по линиите на древния Път на коприната. И го направи в столицата на Казахстан, Астана, а не в Москва. Въпреки символичното значение на тази стъпка и мнението относно маргинализацията на Китай за Русия, китайско-руското сътрудничество продължи дори в рамките на инициативата „Един пояс, един път”. През юли миналата година премиерът Дмитрий Медведев обяви намерението на Русия да изгради магистрала «Меридиан», която медиите нарекоха «Руски път на коприната». Трасето е с дължина 2 хиляди километра и ще свързва руско-казахстанската граница със съществуващата магистрала, която свързва Минск с Москва. Стойността на този проект е около 600 милиарда рубли (9,5 милиарда долара). Съобщението на Медведев не е случайно. То бе направено няколко месеца след втория форум на инициативата „Един пояс — един път“, който се проведе в Пекин миналия април с участието на руския президент Владимир Путин. Така страните потвърдиха силата на руско-китайския съюз, противопоставящ се на САЩ. В речта си на форума Путин нарече настоящия етап в отношенията с Китай «най-добрите в историята». Инициативата за изграждане на магистралата «Меридиан» е много изгодна за Пекин и Москва, тъй като ще намали времето за транспортиране на стоки между Азия и Европа до 11 дни, което е почти три пъти по-бързо, отколкото в момента (45 дни). С други думи, това ще доведе до по-ниски експортни разходи и съживяване на китайската икономика. Русия ще получи огромни печалби от проекта «Меридиан», в допълнение към другите съоръжения, които ще бъдат изградени от двете страни на магистралата, осигурявайки нови работни места и допълнителни приходи за руската икономика. Освен това проектът значително подобрява комуникацията между Европа и републиките на Централна Азия: Казахстан, източен Узбекистан, Киргизстан и Таджикистан. Това означава създаване на нова инфраструктура и икономически ползи за тези държави. Марк Галеоти, експерт по руските въпроси, счита, че Москва и Пекин следват прагматична линия в двустранните отношения, предотвратявайки пряката конфронтация с цел разширяване на икономическото сътрудничество. Според него Русия и Китай ясно искат да премахнат различията и да увеличат максимално възможностите за икономическо сътрудничество. Галеоти добави: „Централноазиатският регион обаче е бомба със закъснител и всеки малък конфликт между двете страни в този регион може да се превърне в голяма криза.“  ", "date": "2020.01.13", "title": "«Химията» в отношенията между Русия и Китай"}
{"url": "http://www.classa.bg/%D1%81%D0%B2%D1%8F%D1%82/item/405176-%D1%84%D0%B5%D0%B9%D1%81%D0%B1%D1%83%D0%BA-%D0%B7%D0%B0%D1%82%D1%8A%D0%BD%D0%B0-%D0%B2-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0%D1%82%D0%B0-%D1%86%D0%B5%D0%BD%D0%B7%D1%83%D1%80%D0%B0", "text": "Иран за Америка вече е враг номер едно, така че всичко в най-малка степен про-иранско е унищожено в корен. Особено когато става въпрос за социалните мрежи. Facebook или сред обикновените хора Мордокнигата блокира постове, в които те подкрепят убития ирански генерал Касем Сюлеймани. Ако някой е забравил, той беше убит по лична заповед на Доналд Тръмп. Служителите на Facebook обясняват това, като казват, че компанията работи в условията на американски санкции и ако американските власти смятат, че КСИР и командването на нейните организации са тези, които трябва да бъдат ограничени от санкции, тогава политиката на социалната мрежа ще бъде подходяща по отношение на тях. Политическата цензура във Facebook не е нещо ново. През 2018-2019 г. руските потребители и медиите попаднаха под удара на ангажирана социална мрежа. Те бяха обвинени в намеса в президентските избори и пропаганда. Например пострада страницата на Russia Today.     Като цяло през 2014 г. започна затягане на отношението към проруската позиция - администраторите на рускоезичния сегмент на социалната мрежа говориха за това. Хората загубиха акаунтите си дори за незначителни нарушения. Но по принцип те бяха наказани за подкрепа на Донбас и Русия. Но не само руснаците пострадаха. Например водещата на RT Аниса Навей с проекта In the Now попадна под ограничения - проектът й беше просто изтрит. Няма претенции за съдържание. Американците дори бяха възмутени. Нима трябва даже капката симпатия към Русия наистина да бъде наказана? Да се върнем към Иран. Известно е, че след убийството на Сюлеймани Facebook открито призна, че работи по указание на американските власти. Именно Белият дом казва кой се счита за лош и кой не. В тази връзка е любопитно дали страниците на организации, допринесли за развитието на хаоса в Хонконг, Европа, Латинска Америка, Украйна и т.н., ще бъдат запазени във ФБ. Наистина, въпреки факта, че те са се занимавали с деструктивна дейност, тези структури поддържат интересите на САЩ. Така че да видим дали това отново е политика на двойни стандарти? Въпреки че, какво има да гадаем. Отговорът е „Да“.  ", "date": "2020.01.13", "title": "Фейсбук затъна в политическата цензура"}
{"url": "http://www.classa.bg/%D1%81%D0%B2%D1%8F%D1%82/item/405177-%D0%BF%D1%83%D1%82%D0%B8%D0%BD-%D0%BF%D0%BE%D1%81%D1%8A%D0%B2%D0%B5%D1%82%D0%B2%D0%B0%D0%BB-%D0%B0%D1%81%D0%B0%D0%B4-%D0%B4%D0%B0-%D0%BF%D0%BE%D0%BA%D0%B0%D0%BD%D0%B8-%D1%82%D1%80%D1%8A%D0%BC%D0%BF-%D0%B2-%D0%B4%D0%B0%D0%BC%D0%B0%D1%81%D0%BA-%D0%B8-%D0%BE%D0%B1%D0%B5%D1%89%D0%B0%D0%BB-%D0%B4%D0%B0-%D0%BF%D1%80%D0%B5%D0%B4%D0%B0%D0%B4%D0%B5-%D0%BF%D0%BE%D0%BA%D0%B0%D0%BD%D0%B0%D1%82%D0%B0-%D0%B2-%D0%B1%D0%B5%D0%BB%D0%B8%D1%8F-%D0%B4%D0%BE%D0%BC", "text": "Това е станало по време на посещението на руския президент в сирийската столица преди няколко дни Руският президент Владимир Путин е предложил на сирийския си колега Башар Асад да покани на гости президента на САЩ Доналд Тръмп, предават ТАСС и БТА.  Това е станало по време на посещението на Путин в Дамаск преди няколко дни. Руският лидер изразил готовност да предаде поканата на стопанина на Белия дом.  По време на посещението на Путин в Сирия станало дума за историческото пътешествие на апостол Павел в Дамаск преди две хиляди години, когато му се явил Христос и му казал да се отрече от гоненията срещу християните, в резултат на което Павел прозрял верния път и станал един от най-ревностните апостоли на християнската вяра.  Асад се пошегувал, че \"ако Тръмп пристигне в Дамаск по същия път, при него също всичко ще стане нормално\".  В отговор руският лидер предложил да покани Тръмп в Дамаск, като отбелязал, че той (Тръмп) \"ще се справи\".  Асад изразил готовност, на което Путин му обещал, че ще предаде поканата.   \r\n  ", "date": "2020.01.13", "title": "Путин посъветвал Асад да покани Тръмп в Дамаск и обещал да предаде поканата в Белия дом"}
{"url": "http://www.classa.bg/%D1%81%D0%B2%D1%8F%D1%82/item/405168-%D0%B5%D0%BA%D1%81%D0%BF%D0%B5%D1%80%D1%82-%D0%BA%D0%B0%D0%BA-%D1%81%D1%82%D1%80%D0%B0%D0%BD%D0%B8%D1%82%D0%B5-%D0%BE%D1%82-%D0%B1%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D0%B4%D1%8A%D1%80%D0%B6%D0%B0%D1%82-%D1%81-%D0%B0%D0%BC%D0%B5%D1%80%D0%B8%D0%BA%D0%B0", "text": "/Депутатът от Държавната дума Евгений Фьодоров коментира ситуацията в Близкия изток, в частност конфликта между САЩ и Иран. Според политика действията на Америка са престъпни и самонадеяни. “Убийството на генерал Сюлеймани поради разпространението на някои слухове за вероятните действия срещу Съединените щати е много глупаво. Въпреки че, признавам, глупавото е твърде мека дума за подобно престъпление. Как човек може да бъде убит за всеки случай. Тези действия са възмутителни”, правилно отбелязва депутатът.     “По отношение на Съединените щати и по-специално на техните „превантивни“ действия, е необходимо международното право да се прилага възможно най-стриктно. Как е приемливо да убиеш някого, защото ти се е струвало или искало? Също на хиляди километри от собствената територия”, допълни той. Според Фьодоров въпросът с международното право е основен и трябва да бъде приложен. Фьодоров даде и ценни съвети на страните от Близкия изток как да се държат с американския хегемон. “Трябва публично да обявят, че вече не искат да приемат американски военни контингенти на своя територия и да спрат да се договарят за военно сътрудничество. В крайна сметка то е толкова мнимо”, допълни той. “Американските военни заслужават званието окупатори и интервенционисти, ако страна от региона на Персийския залив (и всяка друга) счита присъствието им на своя територия за неприемливо. По отношение на тях трябва да се вземат мерки за изгонване”, обобщи депутатът.  ", "date": "2020.01.13", "title": "Експерт: Как страните от Близкия изток трябва да се държат с Америка"}
{"url": "http://www.classa.bg/%D1%81%D0%B2%D1%8F%D1%82/item/405158-%D1%81%D0%B8%D0%BB%D0%B8%D1%82%D0%B5-%D0%BD%D0%B0-%D1%85%D0%B0%D1%84%D1%82%D0%B0%D1%80-%D0%B8-%D0%BD%D0%B0-gna-%D1%81%D0%B5-%D0%BF%D1%80%D0%B8%D1%81%D1%8A%D0%B5%D0%B4%D0%B8%D0%BD%D0%B8%D1%85%D0%B0-%D0%BA%D1%8A%D0%BC-%D0%BF%D1%80%D0%B5%D0%BA%D1%80%D0%B0%D1%82%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BE%D0%B3%D1%8A%D0%BD%D1%8F,-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%BE-%D0%BE%D1%82-%D0%BF%D1%83%D1%82%D0%B8%D0%BD-%D0%B8-%D0%B5%D1%80%D0%B4%D0%BE%D0%B3%D0%B0%D0%BD", "text": "Либийската национална армия, водена от генерал Халифа Хафтар, и базираната в Триполи GNA обявиха прекратяване на огъня, започващо в полунощ, 12 януари, след като руският и турският лидери го предложиха като начин за деескалиране на военните действия. Германският канцлер Ангела Меркел също призова за прекратяване на военните действия между двете враждуващи страни в проблемната северноафриканска страна, след като се срещна с руския президент Владимир Путин в Москва по-рано в неделя. Тя обеща да се проведе мирна конференция в Берлин. Международно признатото правителство за национално споразумение, базирано в Триполи, потвърди, че ръководителят на Съвета на председателството се е съгласил на прекратяване на огъня „от 00:00 на 12 януари.\" Базираното в Триполи правителство начело с премиера Файез ал Сарадж подкрепи незабавно примирието, пускайки изявление в сряда, като показва пълната си подкрепа за „всякакви сериозни призиви за възобновяване на политическия процес и премахване на призрака на войната\". Примирието беше предложено от Путин и турския президент Реджеп Тайип Ердоган в Истанбул по-рано тази седмица, но генерал Хафтар първоначално го отхвърли. „Приветстваме призива на Путин за прекратяване на огъня. Въпреки това, нашата борба с терористичните организации, които завзеха Триполи и получиха подкрепа на някои страни, ще продължи до края \", каза той чрез свой представител. Изглежда позицията на Хафтар се е променила сега. Либия бе разкъсана от враждуващи фракции, търсещи контрол над нацията след намеса на НАТО, ръководена от САЩ, за сваляне на правителството на Муамар Кадафи през 2011 г. Либийската национална армия контролира по-голямата част от страната, но GNA е международно призната. Сраженията между двете страни се засилиха през последните няколко месеца, като LNA напредна към Триполи и Турция изпрати войски за подкрепа на правителството там. Други държави също се включиха в процеса наскоро: италианският премиер Джузепе Конте се срещна с Хафтар в Рим, а Сарадж се срещна с председателя на Европейския съвет Чарлз Мишел и шефа на ЕС по външните работи Жозеп Борел в Брюксел. Германия предложи да се проведе мирна конференция в Берлин, за да се намери политическо решение на конфликта.", "date": "2020.01.13", "title": "Силите на Хафтар и на GNA се присъединиха към прекратяването на огъня, предложено от Путин и Ердоган"}
{"url": "http://www.classa.bg/%D1%81%D0%B2%D1%8F%D1%82/item/405160-%D0%B8%D0%BD%D0%B4%D0%B8%D1%8F-%D0%B8-%D0%BF%D0%B0%D0%BA%D0%B8%D1%81%D1%82%D0%B0%D0%BD-%D0%BC%D0%BE%D0%B6%D0%B5-%D0%B4%D0%B0-%D0%BD%D1%8F%D0%BC%D0%B0%D1%82-%D0%BC%D0%B8%D1%80-%D0%BF%D1%80%D0%B5%D0%B7-2020-%D0%B3-,-%D0%BD%D0%BE-%D0%B8%D0%BC%D0%B0-%D1%81%D0%B5%D0%BC%D0%B5%D0%BD%D0%B0-%D0%BD%D0%B0-%D0%BD%D0%B0%D0%B4%D0%B5%D0%B6%D0%B4%D0%B0%D1%82%D0%B0", "text": "Четири събития през 2019 г. предвещават дълбоки промени в бъдещето на Индия и Пакистан, съседни държави, напъпно оплетени в много сложно минало. Индия, отървавайки се от имиджа си на „мека държава\", изпрати планове за война в Пакистан, за да бомбардира предполагаеми тренировъчни лагери за джихадисти, от които е лансирана терористичната атака в Пулума на 14 февруари 2019 г. - при която са били убити 44 индийски войници. Делхи последва това, като премахна специалния статут на Кашмир и интегрира щата изцяло с основния поток на страната, в зашеметяваща политическа маневра. Пакистан, шампион по каузата на свободата на Кашмир от Индия, далеч не гледаше на това положително. В Пакистан 2019 г. беше годината, в която беше оспорвана мощта на нейния военен исталблишмент. Върховният съд на страната отказа тригодишно удължаване поста на началника на армейския щаб Камар Джавед Байва (въпреки че по-късно Националното събрание на Пакистан прие законопроект за удължаване на мандата на Байва). Също така съдът в Исламабад осъди бившия началник на армията и президент Первес Мушараф на смърт за предателство, което стана символ на ерозията на военната сила в страната. Тези актове оставят невидима примка, надвиснала над военния щаб на Пакистан и неговия реален център на властта - Равалпинди. Малко вероятно е 2020 г. да бъде година на мирните увертюри. Пакистанската армия и правителство все още се опитват да се възстановят от хирургичния удар в Балакот и бързото отстраняване на специалния статут на Кашмир. В национален мащаб Исламабад може да си позволи да изглежда като слаб и още по-примирителен към Индия. В Индия, ако Нарендра Моди не прояви интерес да остави наследство, подходящо за либералните очаквания, най-близкият му помощник и най-могъщият министър Амит Шах изглежда положително против това. И двамата искат да възстановят Индия на нейното цивилизационно командващо място и да си върнат земята, изгубена в продължение на векове от ислямските нашествия и британската колонизация. Те няма да бързат да търсят мир с Пакистан. Агресивна Индия не може да пресича червените линии по желание. Досега тя успява да има международното мнение на своя страна - дори от Китай и ислямски страни като Саудитска Арабия и ОАЕ. Но ще трябва да се води устойчива и изключително упорита дипломатическа война, за да се предотврати интернационализацията на двустранния въпрос за Кашмир. Продължителната кампания на западните медии - често въоръжена от фалшиви новини - изобразяваща новия законопроект за изменение на гражданството в Индия като анти-мюсюлмански, също е PR битка, която трябва да продължи да води. Но Индия може тайно да играе по разломите на Пакистан в Белокистан, Гилгит-Балтистан, Синд и Хибер Пахтунхва, подкрепяйки сепаратистките движения там, точно както твърди, че Пакистан се е намесил в Кашмир и в протестите в цяла Индия заради новия закон за гражданството. Вътрешната политика на Пакистан е на исторически кръстопът. За първи път има сериозно съдебно и политическо предизвикателство пред всемогъщото му военно учреждение. Междувременно има някои добри новини за икономиката на Пакистан през 2019 г., като например нови инвестиции от Китай, Саудитска Арабия и Обединените арабски емирства. В резултат чуждестранните резерви на Пакистан се увеличиха от 7,6 милиарда до 9,4 милиарда долара за осем месеца, а агенцията за кредитен рейтинг Moody's промени икономическата си перспектива за Пакистан от Отрицателна към Стабилна. Също така Пакистан напоследък избягва санкциите, свързани с тероризма, и вероятно би искал да продължи да ги избягва. Всичко, което би могло да накара генералите да направят пауза и да се отдръпнат от всякакви завземания на власт. Индия би приветствала по-силно правителство в Пакистан; може би единственият сигурен начин за двете държави да подобрят отношенията. Като цяло малко е вероятно 2020 да стане година на мир между Индия и Пакистан. Но има семена на надеждата и промяна в дългосрочен план.", "date": "2020.01.13", "title": "Индия и Пакистан може да нямат мир през 2020 г., но има семена на надеждата"}
{"url": "http://www.classa.bg/%D1%81%D0%B2%D1%8F%D1%82/item/405161-%D0%BD%D0%B0%D1%80%D1%8A%D1%87%D0%BD%D0%B8%D0%BA-%D0%B7%D0%B0-%D0%B4%D0%BE%D0%B1%D1%80%D0%B8-%D0%BE%D0%B1%D0%BD%D0%BE%D1%81%D0%BA%D0%B8", "text": "На \"Вие\" или на \"ти\"? Целувка или прегръдка? В Германия има редица правила за добро поведение във всяка ситуация. В германските обноски обаче има и много капани. В нашата фотогалерия представяме някои  от правилата. Ръкостискане на всяка крачка Целувка или прегръдка? На \"Вие\"? Или все пак на \"ти\"? \"Добър ден! Обажда се Мюлер.\" Чук, чук... Кажи го с цветя Германската точност Маниери на масата Приборите също имат своя ред  ", "date": "2020.01.13", "title": "Наръчник за добри обноски"}
{"url": "http://www.classa.bg/%D1%81%D0%B2%D1%8F%D1%82/item/405162-%D0%BC%D0%BE%D0%B3%D0%B0%D1%82-%D0%BB%D0%B8-%D1%81%D0%B0%D1%89-%D0%B8-%D1%80%D1%83%D1%81%D0%B8%D1%8F-%D0%B4%D0%B0-%D0%B8%D0%BC%D0%B0%D1%82-%D0%BD%D0%BE%D1%80%D0%BC%D0%B0%D0%BB%D0%BD%D0%B8-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F", "text": "  Настояваме за пълно и безусловно изтегляне на руските войски от Украйна, включително и от Крим Западните лидери са длъжни да оказват натиск върху президента на Русия, а не върху Украйна, казва бившият помощник-държавен секретар на САЩ Интервю на Валерия Егисман, Voice of America - Г-н Крамер, как оценявате резултатите от срещата на \"Нормандската четворка\" през миналата година? - Мисля, че срещата в Париж постигна доста скромни резултати. Имаше един важен политически рисков момент - въпросът за провеждането на избори в окупираните украински територии в Донбас. Ако президентът Зеленски се беше съгласил това да стане без руските войски да са напуснали украинската територия и без контрол върху границата, то той щеше да постави Киев под невероятен политически натиск. В този смисъл, Зеленски \"избягна куршума\". Но аз се опасявам, че европейците оказват натиск върху неправилния човек. Те оказват натиск върху Зеленски да реши конфликта, докато натискът трябва да бъде насочен срещу Путин. Трябва да отбележим и това, че ние не видяхме никаква роля или присъствие на САЩ. Според мен, по този начин президентът Тръмп недвусмислено дава да се разбере, че повече го интересува нормализацията на отношенията с Русия, а не толкова подкрепата за Украйна. - Президентът Путин не направи никакви отстъпки и заяви, че \"Минските споразумения\" не подлежат на ново обсъждане. Според Вяас, възможни ли са някакви отстъпки в бъдеще от страна на Кремъл? - Никога не съм смятал, че \"Минските споразумения\" са добри. Като начало в тях изобщо не се споменава Крим. Мисля, че това е лошо споразумение, което Порошенко подписа, защото тогава руските войски се придвижваха на украинска територия. Смятам, че те са остарели и трябва да бъдат денонсирани.  А Западът трябва да бъде абсолютно сигурен в това, какво иска от президента Путин: това трябва да бъде пълно и безусловно изтегляне на руските войски от Украйна, включително и от Крим. И докато това не се случи, всички санкции трябва да останат в сила и никакви избори в така наречените ДНР и ЛНР не трябва да се провеждат. Там не могат да се провеждат избори докато руските войски са окупирали тези територии. Украйна трябва да възстанови пълния си контрол над своите територии до руско-украинската граница и трябва да се случи пълно прекратяване на военните действия.  Но аз се опасявам, че е възможно временното прекратяване на огъня да се превърне в постоянно решение  и да преминем от \"горещ\" към \"замразен конфликт\", което няма да е добър изход за Украйна. - Казахте, че Тръмп е по-заинтересован в развитието на отношенията с Русия? Защо мислите така? - Посещението в Белия дом беше обещано на президента Зеленски още когато той спечели изборите със 73% от гласовете, но такава среща още не се е състояла. Междувременно министърът на външните работи на Русия Сергей Лавров беше приет в Овалния кабинет от Тръмп. Според мен, това е отражение на това, че президентът Тръмп поставя отношенията с Русия като приоритет. Това е ужасен сигнал.  Аз не разбирам защо Лавров беше приет от Помпео, от Тръмп – Русия не е направила абсолютно нищо, за да има връщане към нормализация на отношенията или дори към някакво \"презареждане. Ние виждаме, че същото прави и Макрон, който заяви, че е нужно да се \"върнем към по-стабилни отношения с Русия\".  Смятам, че това отслабва единството и решимостта на Запада и прави  уязвими  позициите на Украйна.  Украйна е нападната от Русия, тя се нуждае от помощ от Запада и от американска военна помощ. Заедно с лидерите на Запада трябва да виждаме нейния президент, а не руския министър на външните работи.  И въпреки всичко, точно това се случва във Вашингтон. Украйна се оказа в невъзможно сложно положение в резултат от вътрешнополитическата ситуация в Съединените щати. И твърденията, че уж Украйна се е намесила в нашите президентски избори през 2016 година също крайно негативно се отразяват на американо-украинските отношения. Мисля, че единственият човек, който се усмихва, когато републиканците повтарят този нонсенс е президентът Путин. - Каква, според Вас, трябва да бъде американската политика към Русия? - От моя гледна точка тя трябва да бъде много по-твърда. Смятам, че ние трябва да разширяваме санкциите, а не да говорим за тяхното смекчаване.  Ние видяхме, че през миналата година под натиск от Германия и Франция, Русия беше върната в Съвета на Европа. Продължаваме да сме свидетели на руски кампании за дезинформация и намеса в западните избори, за което предупреждават разузнавателните служби на САЩ. Виждаме действията на Русия в Сирия, където тя, по същество, извършва военни престъпления. Ние виждаме как Русия демонстрира сила във Венецуела и действията на Пригожин, неговата наемническа армия \"Вагнер\" в много африкански страни.  През последните години поведението на Москва се влошава, а не се подобрява. Но ние, вместо внимателно да следим действията на Русия и да и оказваме натиск чрез допълнителни санкции и да не допускаме участието и в международни организации, напротив, приветстваме връщането и в Съвета на Европа. Ние виждаме, че натискът върху Русия отслабва и, аз смятам, че това е голяма грешка. Твърдо вярвам в необходимостта от по-твърда политика спрямо Русия. Президентът Тръмп често казва, че би било много добре \"ако си оправим отношенията с Русия\". Разбира се, би било. Само, че аз мисля, че това е неправилна формулировка. Правилният въпрос е могат ли САЩ и Русия да имат нормални отношения докато Владимир Путин е на власт, без при това да жертват своите ценности, интереси и интересите на други страни?  И отговорът на този въпрос, за съжаление, е отрицателен. - Как виждате перспективата пред \"съюзната държава\" Русия-Беларус? - Досега срещите между Путин и Лукашенко не доведоха до някакви убедителни резултати от гледна точка на Съюзния договор между двете страни. Лукашенко вече 26 години – той е на власт по-дълго отколкото който и да било друг лидер в Европа – майсторски балансира между Русия и Запада, но натискът от страна на Москва се засилва Интересно е и това, че това води до голям възход на белоруската идентичност и национализъм в страната. Ние видяхме протестиращите срещу по-тясна интеграция с Русия. Белорусите знаят, че това означава загуба на независимостта. Цялата тази идея е изглеждала привлекателна за Лукашенко през 90-те години, когато президент беше Елцин и президентът на Беларус смяташе, че той ще е глава на Съюзната държава. Но когато на власт дойде Путин, тази динамика се промени и Лукашенко доста бързо разбра, че той ще бъде \"младшия партньор\" в това споразумение. Надявам се, че Западът и международната общност ще разберат, че това е заплаха за независимостта и суверенитета на Белаорус и тази заплаха действително се засилва. Защото Съюзната държава е единственият път Путин да запази властта си и след 2024 година. - Може ли Лукашенко по някакъв начин да излезе от този договор? - Предполагам, че би могъл да откаже да постави подписа си. Но Путин може да направи на Лукашенко такова предложение, на което ще бъде сложно да се откаже.  Под негово ръководство през последните две десетилетия и половина станахме свидетели на непрестанно размиване на независимостта и суверенитета на Беларус, защото Лукашенко повече от всичко е заинтересован да остане на власт, отколкото от развитието на страната. Той разбира се, може да опита да изгражда отношения със Запада. Западът също има интерес от това. Вече се очаква възстановяването на дипломатическите отношения между САЩ и Беларус и връщане на посланиците. Европейският съюз свали практически всички санкции срещу Минск. Беларус се разглежда от Запада в геополитически рамки като страна, на която трябва да се помага да защити и запази своята независимост и суверенитет.     ", "date": "2020.01.13", "title": "Могат ли САЩ и Русия да имат нормални отношения"}
{"url": "http://www.classa.bg/%D1%81%D0%B2%D1%8F%D1%82/item/405163-%D1%85%D0%B8%D0%B7%D0%B1%D1%83%D0%BB%D0%BB%D0%B0-%D1%81%D1%8A%D1%81-%D0%B7%D0%B0%D0%BF%D0%BB%D0%B0%D1%85%D0%B8-%D0%BA%D1%8A%D0%BC-%D1%81%D0%B0%D1%89", "text": "Иранската ракетна атака срещу две бази в Ирак, в които са разположени американски войници, е само началото на отмъщението за убийството на иранския топ генерал Касем Солеймани, каза днес лидерът на ливанската екстремистка групировка \"Хизбулла\", цитиран от Асошиейтед прес. Хасан Насрала посочи, че иранската ракетна атака е била само един \"шамар\" за САЩ, такъв, който изпраща послание, предава БТА. Ограничените ирански удари, нанесени в началото на тази седмица, не предизвикаха жертви и очевидно са само демонстрация на сила, отбелязва АП. Според лидера на \"Хизбула\", който е тясно свързан с Иран, тези удари са били само \"първа стъпка по дълъг път\", който ще доведе до изтеглянето на американските сили от региона. \"Американците трябва да премахнат базите си, войниците и офицерите си, и да ги отведат от нашия регион. . . Ние говорим за начало на нова фаза, за нова битка, за нова ера в региона\", каза Насрала в 90-минутна реч, предавана по ливанската телевизия, по случай навършването на една седмица от убийството на Солеймани от американски дрон в Багдад.", "date": "2020.01.13", "title": "Хизбулла със заплахи към САЩ"}
{"url": "http://www.classa.bg/%D1%81%D0%B2%D1%8F%D1%82/item/405164-%D0%BF%D1%83%D1%82%D0%B8%D0%BD-%D1%81%D0%B5-%D0%BF%D0%BE%D1%8F%D0%B2%D0%B8-%D0%BD%D0%B0-%D0%BC%D0%BE%D0%BB%D0%B8%D1%82%D0%B2%D0%B5%D0%BD%D0%BE-%D0%BA%D0%B8%D0%BB%D0%B8%D0%BC%D1%87%D0%B5-%D0%B2-%D1%81%D0%B8%D1%80%D0%B8%D1%8F", "text": "Молитвени килимчета с образа на руския президент Путин се появиха на пазара в Дамаск, съобщи телевизия \"Ал Джазира\". Медията коментира, че килимчетата не са сред най-популярните, но са предвидени за горещите привърженици на сирийския диктатор Башар Асад и неговия покровител Владимир Путин, които така можели да изразят благодарността си към руския президент. Медията има предвид, че при намаз мюсюлманите допират челото си до килимчето, върху което се молят, в случая - върху лицето на Путин.  ", "date": "2020.01.13", "title": "Путин се появи на молитвено килимче в Сирия"}
{"url": "http://www.classa.bg/%D1%81%D0%B2%D1%8F%D1%82/item/405165-%D0%BF%D0%BE-%D0%B1%D0%BE%D0%B3%D0%B0%D1%82%D0%B8-%D0%BE%D0%B7%D0%BD%D0%B0%D1%87%D0%B0%D0%B2%D0%B0-%D0%BB%D0%B8-%D0%B8-%D0%BF%D0%BE-%D1%89%D0%B0%D1%81%D1%82%D0%BB%D0%B8%D0%B2%D0%B8", "text": "Представете си благополучието на страна, далеч по-богата от Великобритания. Икономиката й е с над 300 млрд. паунда по-голяма, а работниците й са с почти четвърт по-производителни от британските, като се радват на заплати, които са по-високи със 7000 паунда. Домакинствата са достатъчно състоятелни, за да харчат хиляди повече за потребление, а пък публичните услуги имат далеч по-добри ресурси. Такава икономика все още ще е изправена пред дълбоки предизвикателства - включително вкорененото неравенство, регионалните дисбаланси и изменението на климата - но просперитетът като цяло прави живота малко по-лесен. Ако тази въображаема страна ви звучи едновременно чуждо и познато, то и така би трябвало. Това е описание на икономиката, която Великобритания можеше да има днес, ако не се беше лишила от десетилетие на икономически напредък след финансовата криза, пише Гавин Кели за Financial Times. След края на мрачното десетилетие си струва да допуснем, че това се бе случило, но не за да се измъчваме с това, което би могло да бъде, нито пък да разпалваме отново спора за ползите и грешките от строгите мерки за икономии. По-скоро сега е моментът да размишляваме как бихме се чувствали, ако нещата се бяха развили по различен начин: щеше ли по-богати да означава и по-щастливи? За мнозина това може да звучи като нелеп въпрос. Разходете се из всеки град или градче във Великобритания и човешката цена на икономическа стагнация е видна. И все пак връзката между националния просперитет и личното благополучие е сложна. Едно от най-цитираните и оспорвани открития в съвременната социална наука, така нареченият парадокс на Ийстърлин, гласи, че със забогатяването си нациите не стават по-щастливи, въпреки факта, че в дадено общество хората с повече пари обикновено са по-удовлетворени. Една от причините може би се състои в това, че болката от лошите времена значително надвишава печалбата от добрите. Точно както изследванията показват, силната непоносимост към загубите на ниво индивидуални доходи се отнася и за макроикономическото представяне. В развитите икономики оценките сочат, че е необходим между 2 и 6 на сто икономически растеж, за да се компенсира вредата за личното благосъстояние, произтичаща от спад на брутния вътрешен продукт с 1 на сто. Резултатът? В рамките на икономическия цикъл нациите могат да имат проблеми да постигнат голям напредък. Що се отнася до човешкото щастие обаче средните стойности за държавите разкриват толкова, колкото и прикриват. Ако нашата основна грижа е избягването на нещастието, тогава промените в разпределението на щастието, както и общото му ниво, би трябвало да ни засягат. Тук можем да видим светлини и сенки. Според проучванията на Андрю Кларк, Сара Флеш и Клодия Сеник, поразителна черта на капиталистическите демокрации е, че „неравенството в щастието“ спада, когато нациите стават по-богати - намаляват както напълно нещастните, така и значително удовлетворените (като САЩ са отчетливо изключение).       Неравенството в щастието обаче се разширява по време на икономически спадове. Във Великобритания, където общите нива на благополучие се оказаха устойчиви по време на кризата и се повишиха след нея, положението на застрашените групи - безработните, инвалидите и най-слабо квалифицираните - се влоши. Дори в по-добри времена намаляването на неравенството в щастието зависи от качеството на обществените услуги и институции: изборът на политики е от значение. На фона на изминалото второ десетилетите на XXI век как може огромният интерес през този период към връзката между благополучието и икономиката да ни води през следващото десетилетие? Едно от заключенията е, че спадовете може да бъдат още по-вредни, отколкото предполагахме по-рано, докато устойчивите експанзии, когато заетостта най-накрая обхване най-уязвимите групи, са още по-благоприятни. Пълната заетост е колкото икономическа, толкова и социална награда. Веднъж постигната, тя трябва да се отстоява яростно. В Европа увеличението с 1 процентен пункт на безработицата се преценява, че генерира спад в благополучието пет пъти по-голям от този, произтичащ от увеличение на инфлацията с 1 процентен пункт: това „съотношение на нещастието“ трябва да се взема предвид от политиците, когато балансират рисковете от различните политики. Вредата, нанесена от отрицателните шокове при доходите върху благополучието, трябва да ни мотивира да помислим отново за читави системи за застраховка на доходите - особено в страна като Обединеното кралство, като се имат предвид необичайно високите нива на волатилност на доходите на домакинствата и тежестта на скорошните съкращения в социалните разходи. На първо място доказателствата сочат, че новото поколение услуги, фокусирани върху психичното здраве, общественото здравеопазване и подпомагането на заетостта, трябва да бъдат подрепени с ресурси, а не с политическа реторика. Поглеждайки към новото десетилетие, има ли основание за мъничко оптимизъм? Може би. Рискът, разбира се, произтича от това, че привикнахме към намалените очаквания: второто десетилетите на XXI век занижи представата ни за нормалното. Положителното обаче може би е в това, че няма да е необходимо 20-те години да предложат твърде много, за да ни изненадат приятно. Ако, въпреки насрещния вятър, се появи нещо, наподобяващо по-добри времена, за известно време може да го оценим малко повече. Ако стане така, нека се надяваме, че евентуалният оптимизъм ще бъде използван за справяне с предизвикателствата - стари и нови - на новото десетилетие.    ", "date": "2020.01.13", "title": "По-богати означава ли и по-щастливи?"}
{"url": "http://www.classa.bg/%D1%81%D0%B2%D1%8F%D1%82/item/405166-%D1%82%D0%BE%D0%BF-20-%D0%B0%D0%BA%D1%86%D0%B8%D0%B8-%D0%B7%D0%B0-%D1%81%D0%BB%D0%B5%D0%B4%D0%B2%D0%B0%D1%89%D0%BE%D1%82%D0%BE-%D0%B4%D0%B5%D1%81%D0%B5%D1%82%D0%B8%D0%BB%D0%B5%D1%82%D0%B8%D0%B5", "text": "Банките, по-специално германските банки, са недолюбвани от инвеститорите. Ниските лихви убиват маржа между лихвата на депозитите и кредитите. Приходите от инвестиционното банкиране са доста волатилни, а освен това трябва да бъдат откупувани с високи бонуси за алчните звезди на бранша. А в бизнеса с частните и корпоративните клиенти банките се сблъскват с атаките на новите конкуренти - финтех компаниите. През последното десетилетие банките бяха сред губещите в германския основен индекс Dax, а Commerzbank дори отпадна от него. Дали това означава, че трябва да заложим на конкурентите? И това решение е рисковано за инвеститорите. Много от тях не са печеливши, бизнес моделите не са изпробвани от някоя криза, а някои от тях не са овладели вътрешните процеси, като например безпроблемно представяне на финансови данни, както осъзна наскоро новакът в Dax Wirecard. Кой ще печели винаги? Kойто инвестира във финансовата област, трябва да си зададе един въпрос: кой печели винаги, казва Рудолф Верша, бивш изпълнителен директор на Deutsche Boerse и днешен финансов инвеститор. И сам дава отговора: търговски платформи, борси, рейтингови агенции, издатели на кредитни карти. Компании, които не трябва сами да поемат риск, но които изглеждат незаменими за финансовия бранш със своите платформи и които от десетилетия блестят с покачващи се приходи и курсове на акциите. Visa го прави от 1958 г., рейтинговата агенция S&P - от 1917 г. A чикагската борса CMI е вече на 120 години. Бъдещето никога не е ясно. Дори за малка доза познание днес трябва да се плати висока цена. Ето защо несигурността е приятел на инвеститорите с дълъг хоризонт, казва един човек, кой изгражда своята парична империя преди 65 години - Уорън Бъфет, най-известният инвеститор на всички времена. Борсовият свят остава несигурен и в новото десетилетие: валутни войни и търговски спорове, климатичните промени и политическите реакции на тях, изборите в САЩ и Brexit, масовото печатане на пари от централните банки и вероятният лихвен поврат - това са само видимите рискове. Eто защо още по-важни за портфолиото стават надеждните компании. Kойто се освободи от перспективата за кратки срокове, ще намери книжа, които обещават висока възвръщаемост в срок от над година. „Става дума за това да се инвестира дългосрочно, а не да се спекулира”, казва Бенярдин Гернтер, ръководител на подразделението за акции във франкфуртската компания Union Investment. За да намери наистина устойчиви по отношение на стойността акции, а не такива за бързата спекулация, германското икономическо списание WirtschaftsWoche тества глобалните акции, като ги постави под микроскоп. По-малките специализирани производители, които без съмнение могат да бъдат лукративни, остават отвъд подбора. Те могат да бъдат просто допълнение към един по-широк дългосрочен портфейл, но не и да образуват ядрото. Вместо това в списанието се концентрират върху силни по отношение на приходите компании със сериозна тежест в борсата. Специалистите проверяват дали е налице функциониращ бизнес модел, изпитан по време на кризи. Важна е и силната пазарна позиция. „Като цяло в икономиката има олигополизация”, казва Гертнер. Един вид - Шампионска лига, както във футбола. Но дори и това може да не стига, за да се квалифицираш за топ 20 на акциите. Съответните компании трябва и финансово да са добре подплатени, защото иначе се крият счетоводни рискове. Това води до отпадане на повечето по-млади концерни. „Нападателите могат да бъдат твърде рискови, ако нямат все още съответната пазарна сила”, казва Гертнер. Пример в е американска Tesla. Що се отнася до отделните браншове, то според него софтуерът ще играе отново силна роля, тъй като бизнеса тук е скалиращ. Също и трансферът на безкешови разплащания, медицински технологии и фармацевтика са теми, които ще занимават борсата дълго време. Ннапук на технологичната революция налице са някои стабилни тенденции. Ръстът на глобалното население например. В началото на на годината на планетата има 7,8 милиарда хора. За 2100 г. Организацията на обединените нации очаква на Земята да има 11 милиарда души. И други тенденции изглеждат стабилни, като дори се ускоряват. От над 50 години важи Законът на Гордън Мур, според който мощта на изчисления на чиповете се удвоява на почти всеки две години. Повишеното ползване на данни пък се очаква да предостави на производителите на чипове за памет и изчисления допълнително високо търсене и през следващото десетилетие. Когато през 1965 година Мур публикува своята по онова време дръзка прогноза, след бума през 50-те години на 20-ти век бе започнало понижение на ръста на икономиката. Появиха се политически кризи, студената война доминираше в политиката, а протестите за Виетнам мобилизираха младежта. И това доведе до стагнация на пазара на акции.       Но не на всички акции. Има един исторически пример за този списък, т. нар. nifty-fifty. 50 смели акции, които между 1964 и 1972 г. поскъпнаха с почти 200% по-бързо от борсата. Към тях Спадат Сoca-Сola, McDonald's и Walt Disney. Това са и днешни фаворити. Но не всичко е вечно: Еastman Kodak и Xerox бяха победени от иновациите и конкурентите. Един преглед върху успешната фаза на nifty-fifty може да зададе насоката за шансовете и за бъдещето десетилетие. Така например тези акции нарастваха независимо от движението на икономиката, те имаха добре прогнозируеми приходи, което пък водеше до предсказуеми дивиденти. Днешните nifty-fifty се възползват от мегатенденциите. Към тях спадат дигитализацията на всички области на живота, включително на медицината, растящото значение на Азия с увеличаването на покупателната способност на населението и средната класа там, растящото търсене на аграрни стоки, бързата урбанизация и бумът на възобновяемите енергийни източници. Предимство в конкуренцията имат етаблирани компании с познати, имиджово позитивни имена. Картовият гигант Visa има ясно предимство пред борещите са често с проблеми финтех компании. В сектора на енергетиката испанската Iberdrola е в силна позиция благодарение на стабилното си подразделение за ВЕИ и географската си деверсификация. С Danaher придобивате дял не само в индустриална компания, но и в лидер в медицинската технология. Procter and Gamble се възползва с широката си продуктова гама от бейби бума и от все още нероденото поколение, което един ден вероятно ще печели достатъчно, за да може да си позволи лукс a la LVMH. Всяка от петте акции, както и останалите 15, би трябвало да привличат вниманието на далновидните инвеститори. CME Group Водещият борсов оператор за търговия с опции и фючърси предлага най-широкия спектър от деривати върху почти всички важни класове инвестиции. Той дори би спечелил от борсов срив, защото тогава ще се търгува още повече. Дневният обем на търговия на борсите на групата расте от началото на века със средно 12% годишно. Принос за това имат и придобивания - например на Chicago Board of Trade и на New York Mercantile Exchange. Големината е решителна за бизнеса с борсите. Затова и CME търси нови цели за придобивания. А компанията не страда от липса на финанси. От 2012 г компанията е изплатила дивиденти за 12 млрд. долара. S&P Global В света има само три значими рейтингови агенции, а една от тях е S&P. Рейтинговият бизнес генерира почти половината от приходите на американския финансов концерн. Тъй като задълженията на компаниите и държавите продължават да растат в световен мащаб, работата за инспекторите на кредитоспособността не стихва. Защото който иска да поеме нов дълг, има нужда от рейтинг. Към концерна спадат и компанията за анализ на данни S&P Market Intelligence, услуга за информация за цените за търговия със суровини, както и познатият оператор на индекси S&P Dow Jones.   Munich Re 33 договора с премия от 1 млн. марки. Така започва бизнеса си компанията през 1880 година. През тази година печалбата ѝ ще бъде над 2,5 милиарда евро. През последните 40 години балансовата сума се е увеличила 50 пъти. Концертът владее изкуството на калкулацията на големите рискове, а бариерите за навлизане на пазара в основния бизнес за презастраховането са високи. Разбира се, има и по-голяма конкуренция - това е най-големият риск. Както и дъщерната компания Ergo - не е ясно дали тя ще успее да осъществи дигитализация на бизнеса си, или ще трябва да бъде силно свита и вероятно да има отписвания. Но дори и за това в баланса има заделени парични средства. По всяка вероятност концернът, който преживя войни и борсови сривове, ще продължава да развива успешно бизнеса си. Visa От всяко евро, което операторът на платежни услуги привлича в своята мрежа чрез трансакциите, чистата печалба е 50 цента. Много малко компании имат такава ефективност. Марката етаблира доверието между продавачи и купувачи - най-важната валута, за която клиентите са склонни да си плащат. Безконтактните разплащания напредват. А дори и при дигиталните портфейли на мобилните телефони клиентите все пак трябва да предоставят данни за своите карти. И така за година потребителите плащат 23 трилиона долара чрез кредитни карти - от общо 59 трилиона долара, които харчат като цяло. Така че има потенциал за още ръст. Сега Visa взема под радара и разплащанията между компаниите. Там пазарът е двойно по-голям от плащанията между потребителите. LVMH Марките на френския луксозен концерн са символ за ексклузивност. Към тях спадат производителят на часовници Hublot, производителят на парфюми Aqua di Parma и преди всичко модната икона Louis Vuitton. И така французите се възползват от растящото търсене на луксозни стоки. Според анализ на консултантската компания Bain and company до средата на десетилетието секторът ще расте с между 3 до 5% на година. Съществен двигател за ръста ще бъде китайската средна класа.     LVMH е добре позиционирана там и всъщност именно в Азия расте най-бързо. Растящите приходи се превръщат в увеличаващи се печалби и приток на пари в брой. Така концернът успява постоянно до увеличава дивидента и е напът да придобие американската верига за бижута Tiffany, която може да стане следващата перла в портфолиото от луксозни марки. Procter and Gambe Нито един друг конкурент в тази сфера не е проверявал толкова стриктно портфолиото си от марки. Като цяло приходите на компанията в момента са почти с една пета под нивото от 2012 година. За сметка на това обаче нетният марж на печалбата се подобрява значително. Учудващо бързо компанията за потребителски стоки успява да се напасне към новите изисквания на потребителите и да държи конкуренцията на дистанция, като например предлага приложения за красота и умни четки за зъби. За това допринася гигантският маркетингов бюджет, който възлиза на над 10 милиарда долара на година. Компанията успява да привлече и свободен паричен поток в същия размер. Това гарантира продължителност на дивидентната политика и позволява гъвкавост по отношение на програмите за обратно изкупуване на акции.   Archer Daniels Добивите от пшеница, царевица, соя и други подобни продукти трябва да се удвоят, за да може до средата на века да бъдат изхранвани 10 милиарда души. Транспортът и търговията с аграрни стоки са основният бизнес на Archer Daniels Midland. Освен основния бизнес обаче компанията стартира и иновативни проекти. Така например тя започва да доставя съставки за вегетарианските бургери на бразилската компания Marfrig Global Foods, най-големият производител на кюфтета от месо в света. По отношение на опаковките от растителни източници компанията работи заедно с химичния концерн Dupont. А бизнесът с вкусови подобрители и продукти за спортисти е просто още едно сладко допълнение. Veolia Ако се повиши цената на въглеродния диоксид, компаниите ще трябва да намаляват своите емисии. Veolia Environment предлага техническите решения за това. Французите са иновативни и са активни в целия свят, а в Китай например са успешни с управлението на води в пречиствателни станции. Подразделението за управление на отпадъците и рециклирането също се радва на засилен интерес. От 2020 година пък всички училища във Франция са задължени да подобряват качеството на въздуха във вътрешните помещения, a компанията има решение и за това. Сигурни във времена на кризи са приходите, които идват от дългосрочните договори с различните общини - за доставка на вода или управление на отпадъците. А програма за строги икономии трябва да свие дълговете до 2023 година и да подобри рентабилността. Пример за бизнеса остава американският пионер Waste Мanagement. Iberdrola Iberdrola ще генерира половината от своята енергия през следващите години от вятъра, слънцето и водата. До 2030 година испанците възнамеряват да построят нови вятърни паркове преди всичко по крайбрежието на Великобритания и на Северно море. В северната част на Испания компанията изгражда най-големия фотоволтаичен парк в Европа. Все още една седма от производството на енергия произхожда от ядрени централи. На фона на засилените дискусии за възможно по-ниските емисии на въглероден диоксид това не е непременно недостатък.     Финансовата база представлява стабилният и прогнозируем бизнес с мрежите, който генерира половината от печалбата. нови Импулси пък идват от електромобилността. Само в Испания концернът възнамерява да построи през следващите години 25 хиляди зарядни станции. Vinci До този момент политиката на ниски лихви окрили курсовете на акциите на европейските инфраструктурни компании. Да строиш бързо сега е доста изгодно. Но спадащата конюнктура ще накара компаниите в сектора да селектират внимателно проектите. Благодарение на приходите си от тол системи Vinci е по-малко зависима от строителните компании като цяло. Условията за тол таксите са държавно гарантирани и се фиксират за години напред. Сегашните стачки във Франция едва ли ще накърнят бизнеса в дългосрочен план. Именно за да запази околната среда, Франция възнамерява да измести през следващите години все по-голяма част от транспорта върху релсите. През миналата година държавната ЖП компания инвестира около 10 милиарда евро. Vinci печели и от това, защото френската компания строи и управлява железопътни отсечки, като например тази между Париж и Бордо. Novartis За 9,7 милиарда долара Novartis купува американския биотехнологичен концерн The Medicine Company. С придобитото лекарство за холестерици швейцарската компания получава истински билет за бъдещето. Новото лекарство може да бъде купувано в бъдеще от над 50 милиона пациента. В своята развойна дейност Novartis има поне 25 нови лекарства, които в средносрочен план ще могат да генерират приходи от над един милиард долара. Стабилните приходи и отчасти твърде високите цени на лекарства компенсират високите разходи за разработване. потенциал има и чрез преструктурирането на подразделението за генерични лекарства Sandoz.   Danaher Три стъпки са типични за историята на успеха на Danaher. Американците купуват водещи финансово стилни компании от браншове с бъдеще. В момента акцент се поставя на подразделенията за здравеопазване и медицинска технология. След това компанията натиска придобивките за възвръщаемост и се разделя от слабите части. Резултатът е повишаващи се приходи и печалба, която расте още по-силно. Ако компанията стане твърде голяма и сложна за управление, е възможно ново отделяне на цели и корпоративни части, както стана през 2014 година. Акционерите ще спечелят и от сериозните акции по изплащане на дивиденти. Microsoft Microsoft е сред лидерите в технологичния сектор в няколко категории: облачни услуги сигурност, корпоративни предложения. Компанията се преобразува като водеща платформа, която достига чрез своите услуги до различни групи от клиенти, които от своя страна могат да осъществяват бизнес един с друг. Времената, в които Microsoft искаше просто да продава своята операционна система, отдавна са отминали. След лидера Amazon Microsoft оперира една от най-големите облачни мрежи. Приходите в тази област растат с двуцифрени проценти. Двете компании се очаква да продължат да задържат конкурентите си на силна дистанция зад себе си. Cadance Design Незаменимо в производствения процес на чиповете е използването на достатъчно зрял софтуер - от проектирането и тестването на функционалностите, оптимизирането на процесите и дори опаковането му. Който участник в производството на чипове не иска да изостане от конкуренцията, не може да си позволи да свие инвестициите си в софтуера. От това печелят производителите на тези инструменти, което пък им гарантира известна независимост от икономическите условия. Световен лидер в тази сфера е Cadance Design Systems. Едва след него се нареждат Siemens и Synposys. Ссамо тези три компании контролират три четвърти от този обещаващ пазар. Palo Alto Networks Главният изпълнителен директор Никеш Арора, който пое поста преди 19 месеца, поставя правилните акценти. От специалиста по IT сигурност той направи компания за пакетни услуги, защото много компании страдат от цял пакет проблеми със сигурността. Арора развива и силно растящия бизнес с облака. Наскоро компанията му придоби стартъпа Aporero, специалист по сигурност в облачните услуги. Безупречната сигурност в облака, включително и при мобилните услуги - това е обещанието на калифорнийския концерн към неговите клиенти. Досега обаче нито той, нито конкурентите му успяват да сторят това. Благодарение на огромните средства, с които разполага обаче, Palo Alto Networks може да инвестира повече в новата генерация на технологиите за сигурност, отколкото неговите конкуренти. TSMC Apple вгражда собствени чипове в своите телефони, Nvidia снабдява геймърите по целия свят с графични чипове. Но те просто правят дизайна за тях. Самите чипове се произвеждат от TSMC.     Както е в автомобилната индустрия, строителните разходи за производствени обекти са гигантски. Едва малко производители на чипове оперират собствени заводи. Без собствена марка TSMC е най-големият в света производител на чипове като поддоставчик. Конкуренция има само от страна на Samsung, която също иска да се наложи като доставчик за други компании. Анализатори обаче се съмняват, че корейците ще успеят да наваксат технологичното предимство на тайванския концерн. Освен това TSMC разполага с парични средства за 14 милиарда евро в брой и печели достатъчно за да може всяка година да инвестира милиарди евро в разработката на нови заводи, но и да плаща дивиденти.   Cummins Американската компания е на 100 години. Историята започва с дизелови камиони, но с времето Cummins доказва, че може да се справи с конюнктурните спадове и икономическите трансформации. В продължение на години оперативният марж на печалбата е стабилно над 14%. 2020 година ще бъде година на прехода. Още през 2017 г. Cummins представи прототип на електрически камион, изграден с помощта на новите придобивки. В портфолиото влизат и разработки на водородни двигатели. тези иновации се финансират с приходите от бизнеса с дизелови и газови двигатели. В дългосрочен план компанията възнамерява да отбележи точки и с технологиите си за енергийна ефективност. Поне засега клиентите не са склонни да плащат повече за нея, но с разгарянето на климатичните дебати това може да се промени лесно. Emerson Electric От 62 години насам инвеститорите в американския производител на индустриална техника се радват на повишаващи се дивиденти. Това изглежда няма да се промени и през следващите години. Производствената палитра обслужва мегатенденции като автоматизацията и дигитализацията. Спектърът се простира от умното управление на системи за климатизация в частните домакинства до сензорите за индустриалното производство. Независимо дали става дума за енергийна ефективност, производствен прогрес или за свързването в индустрията, Emerson e в играта. Щирокото продуктово портфолио предпазва от конкуренцията, а предимството от познатата марка е огромно. В момента акцията е близо до рекордно високото си ниво, като оценката е около 20 пъти над печалбата. Инвеститорите в дългосрочни активи не бива да се плашат от това: качеството си има цена. Fanuc Производителят на роботи печели от тенденцията за автоматизация. И тъй като индустриалните компании разчитат все повече на роботи, то се покачва и търсенето на продукти на Fanuc. Браншовият съюз IFR очаква за първите три години на новото десетилетие двуцифрен ръст на търсенето, който ще идва преди всичко от съединените щати. Въпреки това бизнесът е цикличен, а приходите и печалбата със силно волатилни. В момента приходите са слаби защото една трета от инсталираните в световен мащаб работи се падат на изпадналата в криза автомобилна индустрия.     Fanuc обаче успява да отчита високи маржове и дори и по време на финансовата криза беше на печалба. японците поддържат в продължение на години квота на собствен капитал от около 90% и държат доста сериозни резерви от пари в брой. Така дори и в по-скромните години дивидентът расте. Rational Фамилна компания, израснала от една провинция, без никакви дългове. Производителят на печки е типичната история на успеха от Германия. Собственият капитал възлиза на 75% от баланса, а компанията държи 50% от световния пазар. Това се дължи преди всичко на продукта Vario-Cooking Center, който струва 10 000 евро и досега е намерил 35 хиляди клиента по целия свят. Частните домакинства все по-често купуват скъпа техника, а корпоративните клиенти също се избиват за продуктите на компанията. Заради липсата на достатъчно професионални готвачи все повече заводи и ресторанти разчитат на продуктите на тази компания. Бинесът постоянно расте, a маржът на печалбата е почти 60%. През 2005 година компанията генерира приходи в размер на 250 милиона евро, а след две години се очаква да бъде надмината границата от един милиард. А перспективата е положителна, именно заради тенденцията към устойчивост. Печките на германския производител използват много по-малко вода и ток.    ", "date": "2020.01.13", "title": "ТОП 20 акции за следващото десетилетие"}
{"url": "http://www.classa.bg/%D1%81%D0%B2%D1%8F%D1%82/item/405167-%D1%82%D1%80%D1%8A%D0%BC%D0%BF-%D0%B2-%D0%B8%D0%BD%D1%82%D0%B5%D1%80%D0%B2%D1%8E-%D0%B7%D0%B0-fox-news-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B8%D0%BC%D0%B0%D0%BC%D0%B5-%D0%B2%D1%8A%D0%B7%D0%BC%D0%BE%D0%B6%D0%BD%D0%BE%D1%81%D1%82-%D0%B7%D0%B0-%D0%B4%D0%BE%D0%B1%D1%80%D0%B8-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F-%D0%B8-%D0%B4%D0%B0-%D1%82%D1%8A%D1%80%D0%B3%D1%83%D0%B2%D0%B0%D0%BC%D0%B5-%D1%81-%D1%80%D1%83%D1%81%D0%B8%D1%8F", "text": "Вашингтон трябва да подобри отношенията си и да разшири търговията с Москва. Това мнение беше изразено в интервю за Fox News от президента на САЩ Доналд Тръмп. Той смята, че укрепването на връзките между двете страни може да бъде улеснено от факта, че разследването на специалния прокурор Робърт Мюлер, който той нарече „лов на вещици“, не потвърди „руската намеса“.     Вие не говорите често за нарушаването на правата на човека в Китай, но това се отнася за много от най-убедените ви поддръжници - евангелисти, католици, други хора, които сериозно са загрижени за правата на човека. Милиони хора се държат в лагери за „превъзпитание“, в лагери за интернирани лица. Католиците по Коледа намериха молитвеници на пейките в църквата, в които вместо „Тиха нощ“ имаше похвали на Си (Дзинпин. -  ). Става някаква лудост. Рейгън разбираше важността на моралните доводи за свободата и ги комбинираше с икономическия и военен аргумент за  . Можете ли да направите повече на този фронт, без да подкопавате бъдещите търговски споразумения? Да направите повече за правата на човека, г-н президент? ДОНАЛД ТРЪМП, президент на САЩ: Но имат ли се предвид правата на човека? ДОНАЛД ТРЪМП: Изобщо не търгувахме със Съветския съюз. Нямахме голям брой студенти от Съветския съюз в САЩ. ДОНАЛД ТРЪМП: (специалният прокурор Робърт Мюлер и неговият екип. -  )    Превод: М.Желязкова", "date": "2020.01.13", "title": "Тръмп в интервю за Fox News: Трябва да имаме възможност за добри отношения и да търгуваме с Русия"}
{"url": "http://www.classa.bg/%D1%81%D0%B2%D1%8F%D1%82/item/405159-%D0%BC%D0%B8%D1%81%D1%82%D0%B5%D1%80%D0%B8%D0%BE%D0%B7%D0%BD%D0%B0-%D0%B1%D0%BE%D0%BB%D0%B5%D1%81%D1%82-%D0%B2-%D0%BA%D0%B8%D1%82%D0%B0%D0%B9", "text": "От дни Китай е обзет от паника, след като близо 60 души заболяха от мистериозна пневмония - почти всички от град Ухан. Един от тях почина. Сега учените твърдят, че са открили вируса, причинил заразата. Какво се знае?       На 31 декември 2019 представителството на Световната здравна организация (СЗО) в Китай беше информирано за 27 случая на пневмония с неизяснен произход. Пациентите са били регистрирани в 19-милионната метрополия Ухан, административен център на провинция Хубей. Здравните власти в града първоначално свързаха инфекцията с посещение на местен рибен пазар, на който освен риба се продават и други животни (сред които и много живи). Пазарът впоследствие беше затворен и дезинфекциран.   До 5 януари 2020 броят на пациентите нарасна на 59. Един от тях вече почина, а шестима са в критично състояние. Междувременно и от Южна Корея беше съобщено за един съмнителен случай, свързан с 36-годишна китайка, която миналия месец е посетила Ухан. Пациентката е била приета за лечение в болница южно от Сеул.  И все пак: дотук осем от пациентите са били напълно излекувани и са напуснали болницата. Експертите изглежда са напреднали в търсенето на причинителя на мистериозното белодробно възпаление. От експертната група съобщиха, че са дешифрирали генната секвенцията на причинителя: нов вид коронавирус, открит в кръвните проби и слюнката на 15 от развилите заболяването. Междувременно и представител на СЗО в Китай потвърди новината за новия коронавирус. Причините за избухването на заразата обаче все още са неясни. Изясняването на всички обстоятелства около разпространението на вируса продължава. Що е то коронавирус? Коронавирусите са открити през 1960-те години. Името им идва от тяхната форма: под микроскоп се вижда, че стърчащите навън протеинови структури, обграждащи обвивката на вируса, наподобяват слънчева корона (от латински: corona).  Принципно коронавирусите не са нещо необичайно. Често инфекциите протичат безобидно, най-често с оплаквания като при грип - температура, кашлица и затруднено дишане, или със стомашно-чревни оплаквания, най-вече разстройство. От момента на заразяване до появата на първите симптоми обикновено минават от една до две седмици време. Но коронавирусите са силно приспособими и могат да бъдат и много коварни. Те принадлежат към РНК-вирусите и имат висока генетична променливост: лесно преодоляват бариерите и причиняват инфекции. Често заразата се предава върху хората от животни - бозайници, гризачи и птици. Инфекцията може да причини и сериозни заболявания - като белодробно възпаление и остра респираторна недостатъчност. Изходът може и да е летален.     През 2002 и 2003 година агресивният коронавирус  SARS-CoV предизвика епидемия - в 30 страни се заразиха общо над 8000 души, а близо 1000 починаха. През 2012 на Арабския полуостров беше открит коронавирусът MERS-CoV - респираторен синдром на Близкия изток. И в двата случая експертите предполагат, че вирусът е бил предаден на човека от животни. Как се предава заразата? Инфекцията може да се предаде при директен контакт между човек и животно, но също така и по въздуха. Известни са обаче и други пътища на заразяване, например чрез храни - месо или други  животински продукти, които не са надлежно термично обработени. Насекоми като комарите и кърлежите също могат да пренасят заразата, като не е задължително и те самите да развият болестта.  В сравнение с пандемиите от SARS и MERS сегашната ситуация е значително по-безобидна. Но опасността не бива да се подценява в никакъв случай. Засега китайските власти реагират със засилен контрол на местата с голяма концентрация на хора - като летищата и гарите. Някои азиатски страни затегнаха превантивните мерки по границите - особено за пътниците, идващи от Ухан.  ", "date": "2020.01.13", "title": "Мистериозна болест в Китай"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/405150-%E2%80%9E%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B0%D1%82%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D0%B8-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%B4%D0%B8%D0%BF%D0%BB%D0%BE%D0%BC%D0%B0%D1%86%D0%B8%D1%8F-%D0%B3%D0%BE%D0%B4%D0%B8%D1%88%D0%B5%D0%BD-%D0%B0%D0%BD%D0%B0%D0%BB%D0%B8%D0%B7-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8%D1%87%D0%B5%D1%81%D0%BA%D0%BE-%D0%B4%D1%80%D1%83%D0%B6%D0%B5%D1%81%D1%82%D0%B2%D0%BE%E2%80%9C", "text": "Българското дипломатическо дружество   БЪЛГАРСКО ДИПЛОМАТИЧЕСКО ДРУЖЕСТВО   С Ъ О Б Щ Е Н И Е    На 14 януари, вторник, в 11 часа, в Национален пресклуб БТА ще се проведе пресконференция, на която Българско дипломатическо дружество ще представи разработката   „ МЕЖДУНАРОДНАТА ПОЛИТИКА И БЪЛГАРСКАТА ДИПЛОМАЦИЯ.   Годишен анализ на Българско дипломатическо дружество “   Тя включва девет раздела: Mеждународен контекст; България в ЕС и Европа; България и Балканите; сигурността в Черноморския регион и интересите на България; Сигурност и отбрана; България в ООН и другите международни организации; Отношенията България – Русия; Енергетика и външна политика; За състоянието на съвременната българска професионална дипломация. Участват: Андрей Караславов, председател, Любомир Кючуков и Симеон Николов, членове на Управителния съвет. Ще присъстват и останалите автори.   12. 01. 2020 г., София Управителен съвет на БДД", "date": "2020.01.13", "title": "„Международната политика и българската дипломация - годишен анализ на Българско дипломатическо дружество“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/405151-%D0%BA%D0%BE%D0%BD%D1%82%D1%80%D0%B0%D0%B0%D0%B4%D0%BC%D0%B8%D1%80%D0%B0%D0%BB-%D0%BE-%D0%B7-%D1%80%D1%83%D0%BC%D0%B5%D0%BD-%D0%BF%D0%BE%D0%BF%D0%BE%D0%B2-%D0%BE%D1%82%D0%BA%D1%80%D0%B8%D1%82%D0%BE-%D0%BF%D0%B8%D1%81%D0%BC%D0%BE-%D0%B4%D0%BE-%D0%B3-%D0%B6%D0%B0-%D0%B5%D0%BA%D0%B0%D1%82%D0%B5%D1%80%D0%B8%D0%BD%D0%B0-%D0%B7%D0%B0%D1%85%D0%B0%D1%80%D0%B8%D0%B5%D0%B2%D0%B0,-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D0%B2%D1%8A%D0%BD%D1%88%D0%BD%D0%B8%D1%82%D0%B5-%D1%80%D0%B0%D0%B1%D0%BE%D1%82%D0%B8-%D0%BD%D0%B0-%D1%80%D0%B1", "text": "Открито писмо до г-жа Екатерина Захариева, министър на външните работи на Рългария   Госпожо Министър,   Повод да се обърна към Вас ми дадоха три политически документа: Първият – историческата преоценка, която парламентът на Европейския съюз направи за причините на Втората световна война като последствие от действията не само на фашистка Германия но и на Съветския съюз, оценка която Вие и правителството на България подкрепяте безрезервно. Вторият –На 3-ти септември 2019 г. Министерството на външните работи разпространи свое съобщение относно изложба, посветена на 75 години от освобождението на Източна Европа от нацизма. Събитие, организирано от посолството на Руската федерация у нас. В съобщението пише:  Третият - В началото на тази година Сеймът на Полша прие решение, с което открито обвинява СССР, заедно с хитлерова Германия, за Втората световна война. Очевидна е пълната съзвучност на тези три документа. І Това е изцяло нова историческа оценка на най значимото събитие на 20 век, която преобръща всички наши представи. Нормално е обикновеният гражданин на България да приеме тези оценки като резултат от задълбочени исторически изследвания на архивни документи, монографии и др. Все пак не става дума за обикновени журналистически публикации, които не е задължително да имат документирана основа, а за оценка от такива високи институции като Европейския парламент, парламента на Полша и Правителството на република България. Подчертавам последното, защото не допускам, че Вие можете да си позволите подобни оценки от лично име. Учените историци от библейски времена до днес са преброили 12000 войни в човешката история. Има войни, които са продължавали малко повече от половин час. Други са продължавали 100 години, 30 години. Никой не посочва колко човека са погубени в тази хилядолетна касапница, но всяка от тях е завършвала с победител и победен. Всяка война е съпроводена с неизброими жертви, страдания и разрушения и паметта на човечеството дълго пази спомена за пепелищата след нея. Днес ние помним нашествията на хуните, монголите, татарите из Азия и Европа като опустошителна стихия, донесла страдания на народите и оставила след себе си камъни от разрушението. Всяка следваща война обаче по неписани закони ни показва, че безчовечието няма граници, че в бойно поле могат да се превърнат цели континенти, а в пушечно месо милиони мирни хора. От Втората световна война, най-нечовешка и най-разрушителна война в историята, живите свидетели и потомците за вечни времена ще усещат болка от жертвите, страданията и разрушенията, причинени от фашисткото безчовечие, сполетяло народите на Европа. И до днес човешкият разум не иска да приеме, че това се е случило стотици хиляди години, след като човечеството е излязло от пещерите. Не е предмет на настоящето писмо да направи исторически преглед на войната, но няма как да не споменем, че за народите на Европа тя продължи почти 6 години. За СССР, страната понесла най-тежкия товар на войната и платила най-кървавата дан в нея, тя продължи почти 4 години, 1416 дни и нощи. Съединените американски щати воюваха в Тихия и Атлантическия океани и в Европа срещу Япония и фашистка Германия почти толкова. Любопитно четиво за осмисляне на това злодейство, започнало преди почти 81 година, са документите на Обвинителното заключение на процеса в Нюрнберг срещу главните виновници за войната. Ужасяващите със своята цинична откровеност документи може би ще ни помогнат да разберем какво бъдеще се планираше за Европа и от каква катастрофа спасиха човечеството силите на антихитлеристката коалиция и, преди всичко, саможертвата и несломимата воля на народите на СССР. До историческите преоценки, които правят посочените декларации, в световната историография се приемаше че: Фашистка Германия, Италия и Япония са планирали, организирали и осъществили разрушително дело на Втората световна война. Тази оценка е направена от Нюрнбергския съд над главните виновници за войната и документирана в 8 тома архивни единици. Тя изцяло се подържа от правителствата на държавите от антихитлеристката коалиция. Подобна документална аргументация, която доказва вината на СССР за войната, заедно с тази на фашистка Германия липсва в оказаните по-горе декларации. По такъв начин те откровено звучат като политически декларации. Но, знайно е, че разликата между политическите декларации, продиктувани от конюнктурни съображения, наследени и придобити фобии и историческата истина е безкрайно голяма. ІІ Воден от тези съображения отново погледнах в документите от Нюрнбергския процес, за да потърся „новата“ истина за войната. Първият основополагащ документ, който определя пътя на Хитлеровия нацизъм към нова война датира още от 1920 г.Това е  …………………………………………………… а  Тази генерална линия активно се развива след като през 1933 г. Хитлер заграбва властта.Тя се подържа и от германските индустриалци. В писмо от имено на„  пише: Както се вижда още в началните години на властта Хитлер си е осигурил поддръжката на цялата икономическа мощ на страната за осъществяване на своите агресивни цели. Тя му осигурява безпроблемното осъществяване и на вътрешната политика. ІІІ Тази политика е насочена към ликвидиране на каквато и да е политическа съпротива. С Телеграма на пруския министър на вътрешните работи до регирунгспрезидентите от 11 март 1933 г.се разпорежда: В друга Радиограма до полицейските власти от 24 юни 1933 г. се разпорежда: След разправата с политическите противници национал-социалистическата машина се заема с расовата уредба на страната. В приетия   от 15 сентября 1935 г., е указано: ……………………………………….. В отделен З  от 15 септемри 1935 г. е указано: Розенберг пояснява:  В Обвинителните документи на Нюрнбергския процес се казва: Изложените до тук факти биха могли да се оценяват като вътрешна работа на Германия, въпреки че са характеризирани като престъпления срещу човечеството . ІV Заложеното от програмата на Национал-социалистическата партия от 1920 г. искане за преустройството на Европа предопределя подготовката на нацистка Германия за война. В първото изказване на Хитлер пред главнокомандващите на сухопътните войски и военноморските сили на 3 февруари 1933 г. райхканцлерът Хитлерказва: … В развитие на това основополагащо изказване е разработена   . Тя поставя началото на организираната подготовка на Германия за война. В обширният анализ на състоянието на въоръжените сили на Европейските страни между другото се споменава ( До 1925 г. Русия е раздирана от опустошителна гражданска война и едва през тридесетте години започва изграждане на мощна индустрия, но е далеч от създаването на съвремени въоръжени сили, способни да започнат непровокирана война. Имено този факт се отчита от нацисткото ръководство. В контекста на нашето търсене на причастието на СССР към световния конфликт като инициатор на агресия възниква въпросът: възможно ли е тази държава да започне каквато и да е агресия срещу европейските държави) Понататък в директива се казва: … V Наред с решаването на вътрешно политическите проблеми и усилената подготовка за война, нацистка Германия провежда активна външна политика с цел да ликвидира Версайлските договорености. В резултат на тези усилия тя сключва редица международни договори, които постепенно развързват ръцете й за война. Първи в този списък е  . В него между общоприетите оговорки за невмешателство и готовност за решаване на възникнали спорни въпроси чрез преговори се казва: Възможните спорове, които визира декларацията без да се посочват, се отнасят преди всичко за Данциг, за който Германия има претенции. През 1938 г. тези претенции са повод за нова среща на министъра на външните работи на Полша Ю. Бек с Хитлер. … През месец януари 1939 г. т.е. 8 месеца преди агресията на Германия срещу Полша, се състои нова среща. ………………………………… Както се вижда през 1938-1939 г.г. Германия и Полша имат твърде топли отношения и общи интереси. Те се разпростират и извън рамките на антисемитската проблематика и включват териториални претенции на Полша чак до Черно море. Всичко това няма как да не я харатеризира като неосъществен агресор, станал жертва на изменената политика на Германия. На този фон претенциите на Полша да се представя за жертва на агресия на СССР, както и декларацията на полския сейм за неговата, на СССР, отговорност за разпалването на Втората световна война наравно с фашистка Германия, звучат доста странно. По повод на развитието на Полско-Германските отношения в Обвинителното заключение се казва: Един от най-важните документи, който разчиства пътя на Германия към началото на войната и й разрешава разчленяването на Чехословакия е  . Поради това, че документира престъпното съглашателство на Великобритания и Франция в предвоенните години, то упорито се премълчава от съвремените европейски политици и творците на нова история . Документите и заключенията на Обвинителният акт, т.е. историческата истина, се заменя с продукти на русафобията. До колкото този документ е най-често забравян при анализиране на причинителите на Втората световна война ще си позволя цитирането на най-същинската част от него. Това съглашение е капитулация на Великобритания и Франция пред нарастващите апетити на Германия и поставя началото на края на мира в Европа и света. По повод на него в Обвинителното заключение на Нюрнбергския съд се казва: Важно е да се подчертае, че в тревожнит за Чехословакия дни, преди подписването на Съглашинието, единствената страна, която изказва готовност да помогне на страната да запази своята териториална цялост е СССР. И още нещо – тази помищ е осуетена от Полша, която не пропуска съветски войски през своята територия към Чехословакия. В известен смисъл това е обяснимо.   отрежда и на Полша къс от територията на Чехословакия – Тешинската област. При тези документи много политическа еквилибристика е нужна за да определиш роля на СССР като фактор и причина за последвалата война. Мюнхенското съглашение е последвано от други декларации. Най-интересна е Става дума за премахване ограниченията в тонажа и количиството на германския флот, наложени от Версайлския договор)  Очевидно правителството на Великобритания счита, че чрез подялбата на Чехословакия тя, както и Франция, са си заплатили за безопасността на своите държави и са осигурили мира в Европа. Подобно е съдържанието и на Френско-Германската декларация от 6 декември 1938 г. На повърхността Англо –Германските и Френско-Германските отношения са безпроблемни и не будят тревога в страните. Но нещата са доста по различни . В Протокола на съвещание, состояло се в райхсканцеларията на 5 ноември 1937 г., т.е. година преди Мюнхенското съглашетие, е записано: ………………………………………………………. Преди Мюнхенското съглашение СССР прави безуспешни опити да подпише с Франция и Великобритания подобни документи, които в една или друга степен да охладят интересите на Германия на изток. По такъв начин Мюнхенското съглашение и последвалите го договори и декларации, явно развързваха ръцете на Германия и тихомълком насочваха нейните териториални планове на изток. Съветският съюз изпада в пълна изолация от Великобритания, Франция, Полша. В тази обстановка, почти една година след Мюнхинското съглашение, между СССР и Германия на 23 августа 1939 г. е подписан  ………………………………….. Както се вижда договорът по никакъв начин не засяга интересите на трети страни и не застрашава мира в Европа. В него се изключва участие на СССР съвместно с Германия във война с трета държава (например срещу Полша) Особен интерес представлява   Именно този протокол се използва като мотив за обвиняване на СССР като съпричасен към разпалването на Втората световна война. … Този протокол е аргумента на русофобите в Полша и Европейския съюз да предпишат на СССР ролята на агресор. Съвремените политици и конструктори на нова история съзнателно пропускат уговорката „ Тази уговорка по никакъв начин не отрежда евентуална роля на СССР като инициатор на това преустройство. СССР зае част от територията на Полша едва след нийния разгрома от фашистка Германия, когато страната остана без правителство и държавното управление рухна. Договорът между Германия и СССР, както и упоменатите съглашения и договори не можеха да преградят пътя на агресията на фашистите Германия. Чрез редица директивни документи на Хитлер и вермахта подготовката за война започва далеч преди нейното начало и обхваща всички звена на управлението и икономиката на страната. През 1937 г. е разработена  Изхождайки от тази благоприятна за Германия обстановка страната води усилена подготовка за война. В   е записано: ………… Няколко месеца по-късно в  . се казва: ………………….. ………………… … В друго   , т.е. само месеци след разгрома на Полша, той разсъждава: ……………………………… ………………………………………… (Малко преди това, в   той прави характеристика на политическите противници от Великобритания и Франция Това е документ, който свидетелства че подготовката на войнта срещу СССР започва още през 1939 г. Агресивните планове на Хитлер изобщо не взимат предвид подписаните съглашения и договори и Германия целеустремено се подготвя за неограничена агресия по целия свят, включително и срещу Русия. Хилядите архивни документи от процеса в Нюрнберг свидетелстват за това. Ето защо абсолютно неразбираемо е основанието, на което съвремените тълкователи на историята от Брюксел, Варшава и София , приписват на СССР същите агресивни намерения против мира в Европа, каквата отговорност Нюрнбергския процес потърси от нацистка Германия. Как Русия от жертва на агресията на Германия се превърна в обвиняем агресор – може би Вие, госпожо, министър имате отговор. В Обвинителното заключение на Нюрнбергския процес се казва: Днес, оседемдесет и една година след началото на Втората световна война и седемдесет и пет години след победата над фашистка Германия, ние търсим обяснение защо така здраво паметта на човечеството пази болезнения и величав спомен за войната и Победата. Причините са няколко. На първо място са целите, които фашистка Германия на Хитлер си постави във войната. На Запад Германия целеше да овладее икономическия потенциал на европейските страни и да го застави да работи за своята главна цел – разгрома на СССР. Като цяло Германия постигна тази цел в рамките на 1939 -1940 година. Чехословакия и Австрия бяха предадени и подарени на Германия от дипломатите на Великобритания и Франция. Последва агресията срещу Полша и физическото изтребление на полския народ. На 3 септември 1939 годинаАнглия и Франция обявиха война на Германия. От септември 1939 г. до май 1940 г. това беше т.н. „странна война“, когато воюващите стояха в готовност за война, но не воюваха . Белгия , Холандия, Дания капитулираха без съпротива. За малко повече от месец беше разгромена Франция. Няколко месеца по-късно Норвегия последва съдбата на останалите европейски държави. В понататъшния ход на войната Германия разчиташе на примирие с Великобритания , за да се заеме с осъществяването на основната си цел – разгрома на СССР. Победите на фашистка Германия в Европа попътно решаваха и въпроса за колониите, от които тя беше лишена след Първата световна война. Заграбените френски, белгийски, холандски, потенциално –британски колонии биха решили суровинните проблеми на Германия за дълги години напред. Целите на войната на Германия със западните страни бяха в известен смисъл обичайни за всяка завоевателна война и се свеждаха до овладяване на икономиката и богатствата на победените страни, а народите се разглеждаха като покорна квалифицирана работна ръка. Целите на войната срещу Съветския съюз бяха принципно различни. Те бяха лишени от всякакви правила и сантименти и доведени до предела и на най - извратеното въображение. На 23 май 1939 г. на съвещание в имперската канцелария Хитлер заявява: „ През октомври, същата година на съвещание с командването на вермахта Хитлер поставя задачата Документ от личния архив на Алфред Розенберг – той е човекът, който управлява окупираните територии на Украйна - разяснява тази основополагащата идея на фюрера: ... По-ясно едва ли може да се каже. За да постигане на тези цели на войната стратезите на фашистка Германия не се нуждаеха от населението на съветските народи. Ето как изглежда това в плановете на фашистка Германия на Източния фронт.На съвещание на национал-социалистическия актив Ерих Кох- райхлайтерът на Украйна, на 5 март 1943 г. заявява: „… Наред с предварителното разработване на чисто военните и стратегически планове за нападение, хитлеристите също предварително, с хладнокръвието и точността на професионални грабители и убийци са разработили и подготвили план за организиран грабеж и мародерство. Още на 12 февруари 1940 г., т.е. преди началото на войната, фелдмаршал Гьоринг казва:  По-късно, след началото на войната, на подобно съвещание той възкликва:  В реч на райхсфюрера Химлер от 4 октомври 1943 г. той казва:  Много победи и поражения помни не винаги безпристрастната история, но сигурно няма равна на себе си трагедията и мъжеството на блокирания Ленинград. За него Адолф Хитлер в изрична заповед под № 1-а 1601/41 заповядва: „ В друга заповед се казва Не бе съдено заповедите на Хитлер да бъдат изпълнени, но страданията на ленинградчани нямат аналог в човешката история. Но все тази история помни отбраната на Севастопол и Сталинградската битка, битката при Курск. Много операции на Съветската армия ще останат за вечни времена в аналите на историята с военното майсторство на пълководците и с волята и мъжеството на воините и гражданите на страната. Венец на тази славна равносметка на войната е Берлинската операция, която окончателно разгроми престъпната военна машина на фашистка Германия и освободи половината Европа от робство. Във войната Съветската армия унищожи 607 дивизии на страните от фашистката коалиция. Въоръжените сили на фашистка Германия загубиха на Източния фронт около 10 милиона човека. Загубите на империалистическа Япония само от съветските войски съставляват 677 хиляди души. Достоен принос в борбата срещу оста на фашистка Германия, Италия, Япония допринесоха страните от антихитлеристката коалиция Съединените американски щати, Великобритания, Франция. На фронтовете в Африка и Европа, в десантните операции в Сицилия и Нормандия, на просторите на Тихия океан те разгромиха повече от 167 немски дивизии. 3 милиона германци паднаха в сраженията със съюзниците. На жертвения олтар на войната положиха живота си 405 хиляди воини на Съединените щати, 375 хиляди граждани на Великобритания. На 9 май 1945 годиназавърши опиянението на фашистите от победите в началото на войната. Германския народ попадна в бездната на страданието за милионите жертви, за разрушените хиляди градове и промишлени центрове, за разгрома на държавата, за позора пред човечеството от извършените злодеяния . Всяка победа носи слава и гордост на победителите, но за никоя победа не е заплатена такава цена. Никой народ не е понесъл толкова мъки и страдания по дългия кървав път от стените на Кремъл до купола на Райхстага, каквито понесоха Съветските народи. 27 милиона човешки живота бяха погубени. Кой може да каже колко Толстоевци и Достоевски легнаха в пръста, преди да са написали своите книги, колко Чайковци и Мусоргци не написаха своята музика. Никой не може да каже колко гении бяха загубени за Отечеството и за света. Не говорим за материалните загуби, които се изчисляват на 2, 600 трилиона рубли, за разрушените 1700 градове и села, 32 000 промишлени предприятия, 98 000 колхоза и 1870 совхоза. Болката от тези страдания и загуби тегне над съдбата и душите на поколенията, понесли тяхната безвъзвратност и над поколенията до ден днешен. Победата над фашистка Германия е дело с общочовешки измерения. Ако се замислим не може да не открием, че днешното териториално, политическо и икономическо устройство на света е резултат от победния завършек на тази най-унищожителна, безчовечна и жестока война от войните, които човечеството помни. Фашизмът като идеология и практика искаше да върне човечеството в зверството на обитателите на пещерите от преди стотици хиляди години, използвайки съвременни технологии. Никога човешкото падение не е стигало до идеи, като тази за „окончателно решаване на еврейския въпрос“. Пунктуалната фашистка статистика сочи цифрата 6 000 000 еврейски мъже и жени, деца и старци, за които беше намерено „окончателно решение“. Когато една идеология създава държавни структури и научни институти със задачата да разработват технология и рецепти за масова преработка на трупни мазнини от убитите в концлагерите човешки същества за производство на тоалетен сапун, тя, тази идеология, надхвърля варварството. Извън човешките мерки е разработването на кожарско занаятчийство за производство на дамски ръкавици и чанти от човешка кожа, подбирана от определени части на тялото на жертвите без козметични дефекти. Кожата с татуировки се използва за салонни абажури. Тези абажури втечняваха мрака над поробеното човечество. Страшно е да се четат и говорят тези неща, но те са подробно описани, пронумеровани и прошнуровани във фашистките архиви. След всичко казано, Вие госпожо Захариева като министър на външните работи, както и правителството на Република България дължите на българския народ обяснение по силата на какви аргументи и документи приписахте на СССР ролята на споделена отговорност с фашистка Германия за Втората световна война. Такива документи от архива на Нюрнбергския процес при всичкото си старание не открих. А тези документи са основата на Обвинителното заключение на обвинителите от Съединените щати, Великобритания, Франция и СССР. Именно те обвиняват фашистка Германия като единствен виновник за войната. Ако Вие не разполагате с такива доказателства предполагам, че единствената причина за Вашите изявления са политическата конюнктура, която господства в Европейския съюз и русофобската епидемия, която се разпространява из Европа и от която Вие сериозно боледувате. Трудно мога да се освободя и от мисълта, че зад тази русофобия нагло наднича прикритото разочорование от неосъществените планове на нацистка Германия спрямо Съветския съюз. Румен Попов, контраадмирал о.з. БЕЛЕЖКА: В откротото писмото съм използвал материали от двутомния сборник „НЮРНБЕРГСКИЙ ПРОЦЕСС, СБОРНИК МАТЕРИАЛОВ , ИЗДАНИЕ ВТОРОЕ, ИСПРАВЛЕННОЕ И ДОПОЛНЕННОЕ. Государственное Издательство ЮРИДИЧЕСКОЙ ЛИТЕРАТУРЫ МОСКВА1954., както и „Нюрнбергский процесс, сборник документов (Приложения)“ Преводът на цитатие в Писмото е мой.", "date": "2020.01.13", "title": "Контраадмирал о.з. Румен Попов: Открито писмо до г-жа Екатерина Захариева, министър на външните работи на РБ"}
{"url": "http://www.classa.bg/%D1%81%D0%B2%D1%8F%D1%82/item/405152-%D0%BA%D0%BE%D0%BB%D1%83%D0%BC%D0%B1-%D0%B5-%D0%B1%D0%B8%D0%BB-%D0%BF%D1%80%D0%B0%D0%B2-%D0%B7%D0%B0-%D0%BA%D0%B0%D0%BD%D0%B8%D0%B1%D0%B0%D0%BB%D0%B8%D1%82%D0%B5-%D0%B0%D0%B1%D0%BE%D1%80%D0%B8%D0%B3%D0%B5%D0%BD%D0%B8", "text": "Група изследователи от Музея по естествена история във Флорида (САЩ) вярват, че аборигените Карибци - за които се смята, че са канибали - вече са били там през 1492 г., когато Христофор Колумб пристига в Америка. Това твърди, проучване, публикувано в Scientific Reports. Експертите са открили, че това племе е нахлуло в северните Кариби през 800 г. сл. Хр. В., стотици години по-рано, отколкото се смяташе досега, така че те вече са обитавали тази област, когато испанските колонизатори пристигнали в края на XV в., точно както твърди Колумб. Експерти от този американски музей анализирали черепите на първите жители на Карибите и открили, че сред тях има членове на това коренно племе. Колумб твърди, че „тихоокеанските Аравахи, който също са живели там, са били тероризирани от нашествието на Карибците, които практикуват отвличането на жени и канибализъм на мъжете\". „Ще трябва да преосмислим всичко, което сме смятали, че знаем\", каза Уилям Кийгън, главен изследовател на музея. Изследването разкри и маршрут на миграция на карибците от Южна Америка към Карибите, който досега беше неизвестен, което „наистина беше изненадващо\". По този начин те открили, че първите колонизатори на Карибите пристигат от Юкатан и се разпростират до Куба и Северните Антили. Втората вълна идва от Аравахите, които отиват в Куба и Бахамските острови между 800 и 200 г. пр. Н. Е. В. Третата вълна на миграция се провежда около 800 г. сл. Хр., когато Карибците отишли на север, пристигайки в Испания и Ямайка, а по-късно и на Бахамските острови, където се заселили. \"Карибците нашественици били в движение\", обясни Кийгън. Той обясни също, че макар те и Аравахите да са врагове, понякога са живели заедно поради „случайни бракове\". \"Може би е имало някакъв канибализъм, ако трябва да изплашите враговете си - това е много добър начин да го направите\", добави изследователят. Кийгън обясни, че испанската монархия решила да поробва тези аборигени, след като те отказали да се обърнат към християнството. Той обаче заключи, че европейското възприемане на Карибите и техните практики оказват голямо влияние върху историята на региона.", "date": "2020.01.13", "title": "Колумб е бил прав за канибалите аборигени"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/405153-%D1%88%D0%B5%D1%84%D1%8A%D1%82-%D0%BD%D0%B0-%D0%BD%D0%B7%D0%BE%D0%BA-%D0%BA%D0%B0%D1%81%D0%B0%D1%82%D0%B0-%D1%81%D0%B5-%D0%B8%D0%B7%D1%82%D0%BE%D1%87%D0%B2%D0%B0-%D1%81-%D0%BB%D0%BE%D0%B1%D0%B8%D1%81%D1%82%D0%BA%D0%B8-%D0%B7%D0%B0%D0%BA%D0%BE%D0%BD%D0%B8,-%D0%BF%D1%80%D0%BE%D0%BA%D0%B0%D1%80%D0%B0%D0%BD%D0%B8-%D0%BE%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B0%D0%BD%D0%B0%D0%BD%D0%B8%D0%B5%D0%B2-%D0%B8-%D0%B6%D0%B5%D0%BD%D0%B8-%D0%BD%D0%B0%D1%87%D0%B5%D0%B2%D0%B0", "text": "  Примерно – едно и също конкретно лекарство на един и същи производител, когато се отчита от държавна и общинска болница, се заплаща от касата на 150 лева, а когато се отчита от частна, го плащаме на цена от 1050 лв. Разликата е 7 пъти. \r\n Нов скандал в държавата! Истинска бомба хвърли шефът на Зравната каса д-р Дечо Дечев, обвинявайки здравния министър Кирил Ананиев и неговата заместничка Жени Начева в съзнателно и умишлено източване на НЗОК. \r\n \"Болниците са много, Касата се източва с фиктивни дейности и лобистки закони, а реформи няма\",  заяви д-р Дечо Дечев, цитиран от   и обяви своето оттегляне през март.  \r\n „В няколко случая през миналата година каруцата беше поставена пред коня. Първият случай беше с тези 50 милиона лев за сестрите, за които беше обещано, че ще се дадат от бюджета на държавата. \r\n Най-парадоксалното е, че това го предлагат хора, на които професионалният живот е минал в правене на бюджети. Именно тези хора трябваше да знаят, че това е невъзможно да се случи в един модел, в който приходите на една болница се получават на база дейност.  Оказа се, че няма как да се дадат тези 50 млн. лева и беше казано – да ги даде касата. Но как НЗОК да ги даде? Единственият начин е като се повишат цени на определени дейности. Повишиха се цени, това не доведе до нищо и след три месеца тръснахме друга идея, без касата да знае – увеличаваме цени на клинични пътеки, даваме 200 милиона и поставяме фонда пред свършен факт.  Реалният резултат е такъв – ние наказваме работещите болници. Два пъти разбрахме, че котлонът пари и продължихме да го пипаме,“ коментира ситуацията в сектора д-р Дечев пред \r\n         По думите му министър Ананиев и заместничката му Жени Начева са прокарали лобистки текстове, в които за частните болници е било забранено на касата да иска финансови показатели.  \r\n „Държавните и общинските болници да дават отчети как са похарчили парите си, а частните да не дават. Второто нещо, което направиха – извадиха частните болници от задължителните обществени поръчки, които се провеждат, когато се харчи обществен ресурс. \r\n Това доведе до огромни девиации.  Примерно – едно и също конкретно лекарство на един и същи производител, когато се отчита от държавна и общинска болница, се заплаща от касата на 150 лева, а когато се отчита от частна, го плащаме на цена от 1050 лв. Разликата е 7 пъти . Защо ви ги казвам тези неща? Защото всеки греши, но разумният човек си вади изводи и не повтаря грешките си. Ние обаче – един път пипаме котлона, втори път, трети път – животно да беше, щеше да се научи, че котлонът пари. Ние обаче не се научихме,“ посочи управителят на НЗОК.  Според д-р Дечев, се налага „основен ремонт“ на НЗОК, защото инситуцията не е адекватна на промените, които са настъпили в последните 20 години от съществуването й.  По думите му не повече от шест районни каси за цялата страна са достатъчни, а не 28, както е в момента, но една година преди парламентарни избори такава ревизия била невъзможна. \r\n „ Вече можем да говорим за една организирана система за отчитане на дейности, които са извършени или в по-малък обем, или изобщо не са извършени.  Нужна е ревизия на броя на болниците. Ако съществуващият ресурс се инвестира в по-малък брой лечебни заведения, отколкото са тези 387, с които касата в момента има договор, парите ще бъдат достатъчни, без да се нарушават достъпът и качеството на лечението.  А екипът на МЗ и тази година не успя да свърши – национална информационна система . \r\n За пореден път и тази година се провали внедряването на електронната борса за лекарствата, за пореден път и тази година темата за промяна на осигурителния модел бе отложена. Медицинските стандарти, правилата, по които се работи – там е много тревожно положението. Фармако-терапевтични ръководства, които определят унисона на терапиите – също нищо не се направи. Всичките тези неща са извън дейността на НЗОК. Не бягам от отговорност, но казвам кои са нещата, които биха довели до вкарване на нашата система в рамките на този ресурс, който е значително по-малък, отколкото трябва да бъде“, обясни д-р Дечев.  Той обаче добави, че за да се случат всички тези неща, трябва да има унисон в действията на екипа на касата с екипа на министерството, визийрайки, че в сега такъв няма. \r\n „Аз си отивам на 12 март, защото ангажиментът, който съм поел, е за един мандат, който изтича тогава“, обяви оттеглянето си от поста д-р Дечо Дечев. \r\n      ", "date": "2020.01.13", "title": "Шефът на НЗОК: Касата се източва с лобистки закони, прокарани от министър Ананиев и Жени Начева"}
{"url": "http://www.classa.bg/%D1%81%D0%B2%D1%8F%D1%82/item/405154-%D0%BA%D0%B8%D1%82%D0%B0%D0%B9%D1%81%D0%BA%D0%B8%D1%82%D0%B5-%D1%83%D0%BC%D0%BD%D0%B8-%D1%81%D1%83%D0%BF%D0%B5%D1%80%D0%B3%D1%80%D0%B0%D0%B4%D0%BE%D0%B2%D0%B5-%D0%B8-5g,-%D1%89%D0%B5-%D1%81%D1%82%D0%B0%D0%BD%D0%B0%D1%82-%D0%BD%D0%BE%D0%B2-%D0%B4%D0%B2%D0%B8%D0%B3%D0%B0%D1%82%D0%B5%D0%BB-%D0%BD%D0%B0-%D1%80%D0%B0%D1%81%D1%82%D0%B5%D0%B6%D0%B0", "text": "Следващата фаза на растеж в Китай може да дойде от разработването на интелигентни суперградове с 5G свързаност, интелигентни мрежи, възобновяема енергия и съвременен транспорт, сочи доклад на Morgan Stanley. Очаква се коефициентът на урбанизация на страната да нарасне от сегашните 60 на 75 процента до 2030 г., което ще доведе около 220 милиона нови жители в града. Морган Стенли определя суперградовете с интелигентни технологии като регионални клъстери от гигантски хъбове, заобиколени от големи сателитни градове. „Според нас Китай е готов да бъде световен лидер в развитието на клъстери от градове и суперградове,\" каза главният икономист на Morgan Stanley за Китай, Робин Синг. В дългосрочен план тези интелигентни тенденции за урбанизация ще спомогнат за поддържане на растежа на производителността и смекчаване на вредите от структурния растеж от застаряващо население, каза той. Според доклада, през последните две години Китай е насочил фокуса си към стратегията за урбанизация, основно към развитието на пет градски клъстера в напреднали региони, включващи делтата на река Яндзъ, района на Дзин-Джин-Джи, района на Големия залив, района на река Среден Янцзъ и зоната Чънду-Чунцин. Счита се, че средното население на петте най-големи клъстери ще достигне 120 милиона до 2030 г., всеки от тях близък до размера на цялото население на Япония. Докладът визуализира бъдещия живот в потенциално интелигентен суперград, като ежедневно пътуване с високоскоростни железопътни и автоматизирани превозни средства по интелигентни мрежи, автоматизирани домакинства с уреди за интелигентен Интернет на нещата (IoT), работещи в 5G мрежа от ново поколение, както и по-добро здравеопазване, подкрепено от изкуствен интелект и големи бази данни. Такова бързо развитие ще тласне търсенето на телекомуникации и комунални услуги, ще стимулира инвестициите в области като Публичен облак, 5G инфраструктура и IoT устройства. „В дългосрочен план по-модерните функции на интелигентния град, като автомобили без шофьор, дронове за автоматична доставка и напълно взаимосвързани и автоматизирани домакински уреди, трябва да изведат производителността на следващо ниво\", казва Шон Ким, ръководител на изследователския екип за Азиатски технологии на Morgan Stanley. Изследването предполага, че преходът на Китай към супер-градове, базирани на модерните технологииу ще създаде многобройни възможности за глобални инвестиции. Интелигентните градове ще се очертаят като ранен пилотен проект на телекомуникационните оператори за осигуряване на приходи от 5G инвестиции, заяви Морган Стенли.", "date": "2020.01.13", "title": "Китайските умни суперградове и 5G, ще станат нов двигател на растежа"}
{"url": "http://www.classa.bg/%D1%81%D0%B2%D1%8F%D1%82/item/405156-%D0%B1%D0%BE%D0%BB%D0%BD%D0%BE%D0%B3%D0%BB%D0%B5%D0%B4%D0%B0%D1%87%D0%B8-%D0%BE%D1%82-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5", "text": "Германски клиники плащат до 15 000 евро премия за болногледач от Западните Балкани. Това е златна мина за посредническите агенции. Но методите, с които си служат някои от тях, приличат по-скоро на трафик на хора.       Преди две години Невена Пежич* започва добре платена работа в хотел \"Славия\" в центъра на Белград. Но не като рецепционистка или камериерка. Невена преподавала немски език. Част от стаите в хотела били превърнати в класни стаи, над 100 души изучавали немски език в тях от сутрин до следобед. \"На хората им беше обещана работа в Германия, веднага щом научат достатъчно добре езика. Настаняването в хотела беше платено, както и храната, някои дори бяха получили джобни\", спомня си Пежич. Организатор на курсовете била посредническата агенция Artigum Management. Служителите ѝ твърдели, че агенцията е част от \"германски работодател\". Сред кандидатите за работа имало много сърби, но и хора от съседните балкански страни, например от Северна Македония или Босна. За четири месеца те трябвало да овладеят езика до ниво B2 - нивото, което се изисква за работа в Германия. \"Това беше почти невъзможна мисия\", казва преподавателката. \"Мнозина се отказаха, защото целта беше много трудна за постигане. Някои се оплакаха, че са били излъгани от агенцията. Те бяха оставили семействата си у дома и бяха вложили всичките си надежди в това начинание\", разказва още Невена. Това е само един от безбройните примери на \"имиграционната индустрия\". Индустрия, родена от мизерията на Балканите и недостига на медицински персонал в Германия. От години посреднически агенции набират в Западните Балкани персонал за германските клиники и старчески домове. Посредниците получават тлъсти премии. 10 000 евро премия за посредника? Наскоро Федералната агенция по заетостта обяви, че днес общо 50 000 граждани от шест държави от Западните Балкани (Сърбия, Босна и Херцеговина, Албания, Косово, Северна Македония и Черна гора) работят в медицинския сектор в Германия. Година преди това броят им е бил 43 500. Според прогнозите, само след пет години в Германия ще има около 200 000 незаети работни места за болногледачи. \"Вече няма смисъл да пускаме обяви за вакантните места в Германия, защото за тях не кандидатстват германци\", казва ръководителят на отдел \"Човешки ресурси\" към голяма верига домове за възрастни хора, която предлага места за над 7000 души. Те са готови да платят на посредника около 10 000 евро за сключен договор с болногледач. В разговор с ДВ няколко посредници споделят, че германски клиники и старчески домове плащат до 15 000 евро за всеки един болногледач от Балканите. Сумата обикновено се поделя между езиковите училища и хедхънтърите на място. Смята се, че тази индустрия реализира няколкостотин милиона евро годишен оборот и не се чувства обвързана с особено много правила. Кай Симон е ръководител на посредническата агенция IPP Health в Кьолн - една от най-големите агенции, наемаща работници от Балканите. Той е чувал множество истории за посредници, които дават лъжливи обещания. \"Стартът в Германия е достатъчно труден. Ако агенцията дава нереалистични обещания на хората, става още по-лошо\", казва той в разговор с ДВ. Симон казва, че немалко посредници умишлено не уточняват дали става дума за бруто, или нето. Или пък казват, че служителят може веднага да вземе цялото семейство със себе си. \"Не е редно хората да се примамват с лъжливи обещания, да бъдат карани да напуснат родината си и да се преместят в Германия по този начин. За мен това е трафик на хора\", твърди Симон. Друг посредник, който не желае да споменаваме името му, признава, че се опитва да вербува хора от болниците в балканските страни. За целта той работи с няколко медицински сестри. \"Обаждат ми се и казват, че имат, например, три колежки, които искат да заминат за Германия. Ако успеят да ги примамят, им плащам по 300 евро на човек.\" Посредниците знаят много добре кога могат да загубят хонорара си: ако по някаква причина кандидат, за когото вече са платени езиковите курсове и другите подготовки, не сключи договор с работодателя в Германия. Глоби и други неприятни моменти за кандидатите Ето защо Pro Sert, агенция от сръбския град Крагуевац, кара кандидат-болногледачите да подпишат договор, който предвижда глоба, ако се откажат в последния момент. Глобата е 3000 евро - колкото е средното възнаграждение в Сърбия за половин година. Pro Sert работи съвместно с Dekra Academy - реномирана германска частна образователна компания. Dekra осигурява и обучение в чужбина. Ръководител на офиса на Dekra в Сърбия е Александра Талич, която до април 2019 е оглавявала агенция Pro Sert. Днес Dekra обучава кандидати в Сърбия, а Pro Sert ги води в Германия. \"Задачата на кандидатите е да научат немски език и да издържат изпитите\", казва Александра Талич. По отношение на глобите за тези, които се отказват, Талич посочва: \"Ако няма основателна причина даден кандидат да недоволства, трябва да принудим кандидата... или по-скоро да му помогнем да вземе решението да остане при нас\". Марио Релянович често се занимава с подобни договори. Адвокатът от Белград казва, че драстичните санкции към договорите са неоснователни. Но има и по-лоши неща. \"Има и договори, които очевидно са измамни. Те съдържат скрити разходи или много неблагоприятни условия на труд - до 12 часа на ден, седем дни в седмицата\", казва Ралянович. \"Това нарушава сръбското, а и германското трудово законодателство.\" Същевременно търсенето продължава да се увеличава. Всяка година около 200 000 души напускат шестте балкански страни - или 1% процент от населението. А посредническите фирми печелят отлично. Макар и конкуренцията да е жестока.  Междувременно в хотел \"Славия\" отново е тихо. Необичайната клиентела - емигрантите, учещи немски, вече не са там. А агенция Artigum Management вече не съществува. Бившият управител е изключил всичките си телефони. Учителката по немски език Невена Пежич казва, че агенцията продължава да работи, но под друго име. Тя и други учители са изгубили работата си и така и не са получили последните си заплати.  ", "date": "2020.01.13", "title": "Болногледачи от Балканите"}
{"url": "http://www.classa.bg/%D1%81%D0%B2%D1%8F%D1%82/item/405155-%D1%8F%D0%BF%D0%BE%D0%BD%D0%B8%D1%8F-%D0%BD%D0%B5-%D0%B5-%D1%83%D0%B1%D0%B5%D0%B4%D0%B8%D0%BB%D0%B0-%D0%BC%D0%BE%D1%81%D0%BA%D0%B2%D0%B0,-%D1%87%D0%B5-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D1%80%D0%B0%D0%BA%D0%B5%D1%82%D0%B8-aegis-ashore-%D1%89%D0%B5-%D0%B1%D1%8A%D0%B4%D0%B0%D1%82-%D1%81%D0%B0%D0%BC%D0%BE-%D0%B7%D0%B0-%D0%BE%D1%82%D0%B1%D1%80%D0%B0%D0%BD%D0%B0", "text": "Токио не успя да убеди Москва, че възнамерява да разположи американските ракетни системи Aegis Ashore на своята територия единствено за отбранителни цели, заяви в петък заместник-министърът на външните работи на Русия Сергей Рябков. Той даде изявлението след разговори с японския му колега Такео Мори в Токио. Дипломатите проведоха срещата си като част от 11-ия кръг на стратегическия диалог Русия-Япония. \"Не вярваме, че разполагането на тези системи ще служи само на задачата на отбраната на Япония срещу хипотетични удари от Северна Корея\", цитира ТАСС руският дипломат. \"В тези системи виждаме определен потенциал, който може да повлияе неблагоприятно на руския арсенал за стратегическо сдържане.\" Япония планира да разположи две системи за противоракетна отбрана Aegis Ashore в префектурата Ямагучи в югозападната част на главния остров на страната Хоншу и в северната префектура Акита до 2023 г. Въпреки това местните власти все още не са дали съгласието си за разполагането. Токио заяви, че системите за противоракетна отбрана ще защитят цялата територия на страната от удари от балистични ракети.", "date": "2020.01.13", "title": "\"Япония не е убедила Москва, че американските ракети Aegis Ashore ще бъдат само за отбрана \""}
{"url": "http://www.classa.bg/%D1%81%D0%B2%D1%8F%D1%82/item/405157-%D0%BF%D0%B5%D1%80%D0%BC%D0%B0%D0%BD%D0%B5%D0%BD%D1%82%D0%BD%D0%B0-%D0%B2%D0%BE%D0%B9%D0%BD%D0%B0-%D0%BF%D0%B5%D1%80%D0%BC%D0%B0%D0%BD%D0%B5%D0%BD%D1%82%D0%BD%D0%B8-%D0%BF%D1%80%D0%BE%D0%B4%D0%B0%D0%B6%D0%B1%D0%B8", "text": "Анализаторът Макс Кайзер коментира последната фаза на постоянната война и как пазарите на биткойни, злато и петрол реагират на убийството на генерал Солеймани. Той също анализира действията на Федералния резерв на пазара на договори за обратно изкупуване. Макс обяснява, че през март 2007 г. генерал Уесли Кларк е заявил: \"Планът е САЩ да нахлуят в седем страни през следващите години и последната от всички ще бъде Иран\". Според него, в графиките, показващи как се променят котировките, се вижда, че „не се обръща много внимание на доставчиците на оръжие, защото това бе една от страните, които генерал Уесли Кларк споменава след Ирак, Сомалия и Судан. \" \"Мисля, че през октомври 2011 г. инвеститорите видяха, че наистина вървим към Иран и оттам идва промяната в тенденцията на графиката\", добави той. Макс посочва, че \"пазарите имат капацитета да предсказват какво ще се случи след няколко години, така че когато видите графиките, можете да кажете, че наистина фондовия пазар показва, че предстои нахлуване в Иран или нещо подобно на война с тази страна. Борсата е отговорна за отразяването на това прогнозиране\", подчертава той. В този смисъл Макс смята, че \"контрагентите на отбраната са компаниите, които прахосват най-много пари в света.\" „Това е прекрасен метод, ако човек иска да изхвърли половината от всеки долар, който се събира от данъци в Съединените щати. Всички тези пари отиват при контрагентите на отбраната на САЩ и ако човек иска да напечата още 5, 6 или 10 милиарди долари, всичко, което трябва да направи, е да остави тези момчета свободни да действат по свое усмотрение, защото тогава няма да имаме друг избор, освен да напечатим още 10 или 15 милиарда долара, за да може цифрите на фондовия пазар да нараснат с още 20 или 30%, без да сте яли или пили\", заключи Макс Кайзер. Макс накрая цитира Майкъл Пенто от PentoPort.com, който не е фен на златото, но смята, че много от действията на правителството оправдават дългата позиция за този метал.", "date": "2020.01.13", "title": "Перманентна война = перманентни продажби"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/405148-%D1%82%D0%B5%D0%BE%D0%B4%D0%BE%D1%80-%D0%B4%D0%B8%D0%BC%D0%B8%D1%82%D1%80%D0%BE%D0%B2-%E2%80%93-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%BE%D1%82-%D0%BD%D0%BE%D0%B2%D0%B0%D1%82%D0%B0-%E2%80%9E%D0%B5%D0%BF%D0%BE%D0%BF%D0%B5%D1%8F-%D0%BD%D0%B0-%D0%B7%D0%B0%D0%B1%D1%80%D0%B0%D0%B2%D0%B5%D0%BD%D0%B8%D1%82%D0%B5%E2%80%9D", "text": "Ако перифразираме заглавието на Вазовия разказ, Теодор Димитров може да се нарече „Един българин“. Почти неизвестен. От „Епопея на забравените“. Днес младите поколения вероятно не знаят нищо за него, а тези от моето поколение или се чудят защо това е така, или им е „все тая“, както би казал героят на Алеко. Имах късмета да познавам покойния родолюбец Теодор Димитров, който беше изключително уважаван управител в библиотеката на ООН в Женева. Дипломати, учени, студенти, работещи над дисертации и неговите колеги в библиотеката – всички го боготворяха. Не само че помагаше на всеки да се ориентира в безкрайните книжни богатства, но им подсказваше и допълнителни идеи как да вземат най-доброто от съкровищата й. Беше тих, деликатен, усмихнат и Родолюбив. Това е думата за него, както аз го виждах тогава, между 1982, когато се запознахме, и до 2002, когато той ни напусна и се пресели завинаги там, горе… Беше и душата на „българската група“ в Женева , сред които беше и друг родолюбец, Д-р Зарко Ханчев, брат на поета Веселин Ханчев. И проф. Тодор Събев, зам-генерален секретар на Световния Съвет на църквите… Те тримата сигурно обладаваха общо знания колкото Александрийската библиотека… И тримата вече ги няма. За наше съжаление. Беше невероятно удоволствие, когато можех да ги наблюдавам и тримата заедно;   високообразовани, изключително скромни във всекидневието си, фини, задълбочени, но със силно чувство за хумор, странни птици – като хора от Ренесанса, но случайно кацнали на брега на Женевското езеро да видят как вървят работите в града на Жан-Жак Русо. Доктор Зарко Ханчев беше висок, хубавец, широко скроен, винаги безукорно облечен, с излъчване на френски маркиз, макар да беше роден и израсъл някъде между Чирпан и Стара Загора. Жените много го харесваха, а мисля, че и той тях… Говореше с лекота френски и английски, докато българският му беше сладко-архаичен, смес от детските му спомени в България и куплети от стиховете на брат му… Имах късмета като млад репортер от „Поглед” да ме командироват в Швейцария, и двойно по-големия късмет Теодор Димитров да ме покани няколко пъти на вечеря заедно с д-р Зарко Ханчев, д-р Кирил Игнатов, някогашният председател на БЧК и бивш партизанин; Сашо Маринов, бивш директор на международната дейност на БЧК и виден софийски бонвиван. Незабравими вечери в един изискан италиански ресторант до гарата в Женева… телешка глава по френска рецепта от италиански готвач. След шестата чаша вино Зарко се връщаше към спомените си и казваше: „… в чифлика татко имаше много хубави коньове.“ А Сашо го поправяше:“Не се казва коньове, а коне в множествено число“. На което Зарко отвръщаше:“Тогава защо се казва „огньове“ в множествено число, а не „огни“. И така, до дванайсетата чаша вино спрягахме неправилните глаголи на различни езици. Зарко беше напуснал България много млад, за да учи медицина във Франция, после в Швейцария, където се беше оженил за Никол. Работеше в Международъта федерация на Червения кръст, специалист по „всички аспекти на кръвта“, както се шегуваше той самият. Различен от него беше професор Тодор Събев, историк и теолог, заместник-генерален секретар на Световния съвет на църквите. Тих, скромен и любезен, винаги готов да помогне, с дълбоки познания в областта, в която работеше, родолюбец и с поетична душа, професорът напомняше на персонаж на Томас Ман и на Хайделбергски учен от времето на Хайне. И винаги имаше у дома си по едно „стъкло ракийка от Троянския манастир“, както той описваше течността, окуражаваща светските ни разговори. Докторът по политически науки Теодор Димитров се вписваше идеално в тази компания. Той говореше по-малко от напористия Зарко, но беше     поради работата си. Солидният му том „Жалбите на Македония“ беше ценен научен извор за много дипломати от онова време, когато от България имахаме не винаги ясни и сходни виждания за бъдещето на Македония с незабравимия маршал Йосип Броз (Тито) – както е май и сега с наследниците на маршала. А двата му тома за швейцарско-българските отношения са вероятно най-пълният каталог за това, което е ставало в миналото между нашите две държави. Ако се съди по днешната действителност, ние май нищо не сме научили от швейцарците… И двайсет тома да беше написал Теодор, изглежда пак щяхме да сме в същите класации на Европейския съюз по отношение на благоденствието ни. Но да не задълбаваме, било каквото било. Може и да е добре, че Теодор вече не е между нас, за де не се срамува от „елита“ ни. Веднъж отидохме на разходка до Грюйер. Преди да хапнем и пийнем направихне 3-4 часова разходка пеша из красивия район около градчето, толкова известно със сиренето си. Гледайки пейзажа наоколо, Тео няколко пъти въздъхна: ех, какво ни пречи и на нас да направим същото и в България? Обичаше много България този човек, за последен път си беше идвал май в далечната 1963, преди да го сложат (неофициално) в групата на „невъзвръщенеците“. Страдаше за България, работеше за нея, макар тя да не му отвърна подобаващо… И накрая й завеща всичко, което имаше: пет тира пълни с редки книги и ръкописи, църковна утвар и реликви, творби на Салвадор Дали и Златю Бояджиев, на Марк Шагал и на Дечко Узунов. И какво ли още не. Докараха петте тира с духовното наследство на Теодор, част от него остана в Народната библиотека в София, друга отиде в Панагюрище, където семейството на Тео е било евакуирано през войната и той завършва с отличие тамошната гимназия. Често ми говореше и за семейството си, за младите си години. За брат си и за племенниците си, там, в загадъчната в онези години България. Все ми казваше     А аз все се каня да ида и да проверя какво е останало от това, което Теодор завеща на България. Чувам, че мишки, крадци и влага са направили каквото могат, за да намалят броя на експонатите. Дано да не е вярно. Малко след смъртта на Теодор, когато в Женева дойде тричленна комисия от експерти от София да опише и каталогизира наследството му, дипломатическата мълва разпространи новината, че лично шефът на въпросната комисия е обрал най-ценните картини и графики, оставени от Теодор, и офейкал като Карлос Чакала… Не знам какво стана после с този изкусен „изкуствовед“… И дано дипломатическите слухове да са били само „Fake news“, както основателно казва Доналд Тръмп за много от съдържанието на днешните медии.       Някъде към 2007 или 2008, когато работех в Международния Червен кръст (МЧК) в Женева, един колега дойде от София да прави документален филм за Теодор. Добър професионалист, доколкото го познавам. Обади ми се да му разкажа за Теодор: лични впечатления, професионални постижения и т.н. Разказвах за него пред камерата сигурно 30-40 минути. Така и не можах да видя филма. Вероятно е бил интересен. Защото главният протагонист на този филм беше един от най-интересните хора, които съм срещал. Имаше колегата и въпроси дали съм чувал за евентуалната връзка на Теодор със „службите“. Не, не бях чувал и не подозирах нищо от този род… Но предполагам, че там горе, на небето, където е Теодор сега, може да имат видеотека и той да й е началник. И да е видял филма за себе си, както и всички вестникарски материали, които се изписаха за него през последните години… За щастие, повечето написани със симпатия към горчивата съдба на този светъл човек. …     Като много млад, след завършване на славянска и романска филология в Букурещкия университет (1955), и след специализация в Библиографския институт в София, Теодор се кандидатира и спечелва работно място в библиотечната система на ООН в Женева. Това ще да е било тежък конкурс, в онези години източноевропейците не получаваха лесно работа отвъд Желязната завеса… Но Теодор не се спираше пред нищо, използвайки ерудицията си, професионализма си и огъня, който постоянно гореше в сърцето на този българин. Говореше с лекота половин дузина западноевропейски и славянски езика. Даваше парите от заплатата си само и изключително за книги и произведения на изкуството. Къщата му в женевския квартал Шамбези беше пълна с книги до тавана… Както се полагаше в онези години (началото на 80-те), официалните власти в неговата родина му лепнаха етикета „невъзвращенец“, понеже Теодор не се вписваше в административно-политическите им разпоредби. Същата тази родина, на която той отдаде живота си, и на която завеща дома си в Женева, мечтания от него културен център в съседното на Женева френско градче Жекс, който искаше да ремонтира и да превърне в Европейско огнище на културата. И го направи! Самият президент Митеран го подкрепяше и Теодор с вдъхновение ми показваше плановете си. Като млад репортер от някогашния „Поглед“ преди близо 40 години написах статия, направих интервю с Теодор по препоръка на един мой приятел, Иван Сотиров, тогава дипломат в Женева. Насърчи ме и посланикът в женевската мисия Константин Теллалов, стар политически вълк в онези времена… Че като почнаха да ме разпитват от Държавна сигурност и от Външно министерство защо сме публикували това интервю, кой ни е разрешил, как така ще даваме гласност на един невъзвращенец… (Гласността на Горбачов още не беше достигнала българските политически мъдреци). Голяма олелия стана. Тогавашният ми главен редактор Любен Генов (да е жив и здрав още дълги години), както винаги – с такт и решителност – успокои дипломатично топката, но и любезно затвори вратата на тези дето се опитвха да дават акъл на вестника какво да публикува… Любо знаеше как майсторски да води редакционния кораб в неспокойни води, както се пее в една песен… Вежди Рашидов още не беше излязъл на политическата сцена, за да защити свободата на словото… Ако в онези години имаше полезни родолюбци зад граница, вероятно един от най-видните беше Теодор. Именно той издирваше и даваше дискретно на нашите дипломати и историци безценни документи от библиотеката на ООН в ожесточените ни „историко-идеологически“ спорове с бивша Югославия и бъдеща независима (Северна) Македония. Именно Теодор написа солидния том за българо-швейцарските отношения.  Но най-голямата му заслуга, според мен, е че той направи американския журналист Дженерариъс Макгахан известен на широката българска публика. Същият Макгахан от Лексингтън, Охайо, кореспондент на лондонския „Дейли нюз“, който отвори очите на великите сили за зверствата след Априлското въстание. Онова въстание, потопено в кръв от „командированите в България за 500 години башибозуци“, за което една шепа днешни наши антрополози и офшорни публицисти доказват, че баташката драма е силно преувеличена, ако използваме сарказма на Марк Твен. Години по-късно, когато работех в Ню Йорк като постоянен представител в ООН на Международния Червен кръст, се запознах с американския конгресмен Тони Хол, бъдещ посланик на САЩ в Световната Организация по прехраната на ООН (ФАО) в Рим. Тони беше от Охайо.     и ролята на Теодор за официалното признание и обич на българите към този наш истински освободител, знаете ли, какво направи конгресменът? Отиде в Лексингтън, остави букет цветя на паметника на големия Репортер и наш защитник преди век и половина. А вечерта пред избирателите си Тони разказал за Макгахан, България, Батак и командированите там за 500 години комшии. „That’s the way it is“, „Така стоят нещата“, както казваше Уолтър Кронкайт, друг легендарен журналист, успешно спрял безславната Виетнамска война, довеждайки я във всеки американски дом чрез телевизионния екран. Пак Теодор, след дълго ровене издири, преведе и издаде – чрез „Самиздат“ и за негова сметка – на български и френски (2002) няколко есета за България и българите от титани на френската литература и философия – от Волтер, през Луи Фердинанд Селин до бъдещата литературна звезда Емил Ажар (Ромен Гари), млад френски дипломат в София след Втората световна война, бъдещ носител на две награди „Гонкур“ и майстор на шедьоври. Интересни работи за нас има в тази тънка, но казваща много книжка, която моят приятел Иван Господинов, тогава наш млад дипломат в Женева ми подари… Срещахме се винаги, когато Теодор имаше време. Темата му беше една и съща: България и нейната култура. Умря с България в сърцето. Завеща й всичко, което имаше. Книги, произведения на изкуството, сгради. Едва ли е знаел какво ще направи любимата му България с тях… Но го няма Дядо Вазов, за да допълни с още една поема „Епопея на забравените“.  ", "date": "2020.01.13", "title": "Теодор Димитров – българите от новата „Епопея на забравените”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/405149-%D0%BD%D0%B0-%D0%BF%D0%B5%D1%82-%D0%BE%D0%BA%D0%B5%D0%B0%D0%BD%D0%B0-%D0%BC%D0%B8%D0%B5%D1%89%D0%B0-%D1%81%D0%B5", "text": "Годината започна добре – един средно голям град на България се чуди сутрин как да си умие очите, а в останалата част на милата Родина по-мъжествената част джапа в ледените води на реките и спори кой е измислил Калоферското ледено хоро. А отговорът е от ясен по-ясен – но вие не четете „ТЕЛЕГРАФ”, затова само си чешете езиците.  Според цитирани от всекидневника учени произходът на несъмнено древният обичай е някъде край Приморско – там е открито т. нар. „Юнашко корито” – на картинката се вижда нещо като вана за къпане, издълбана в скалата преди няколко хилядолетия, която според откривателя й „е саркофаг, но за живи хора – предшественик на криогенната терапия”. За несведущите си има гугъл – според него номерът е да се вкара човек в камера и да му се пусне газ с около минус 150 градуса. Откъде древните са намирали азот с такава температура остава загадка, но все пак според изследователя „Хорото в ледената река на Йордановден вероятно идва от обектите тип Юнашко корито”. О, спи ли ЮНЕСКО, о, ЮНЕСКО не види ли! Но да не се ограничаваме само с праисторическите корита, да погледнем по-широко и по-гордо тоя свят – „Според теорията на Димов мегалитната цивилизация е дошла по нашите земи от Мала Азия. Тя е творила за известен период у нас, а после е продължила на север чак до Англия. Там нейни представители са създали кръглата структура кромлех, известна като Стоунхендж. Предполага се, че същите майстори са направили и статуите на Великденските острови и ред други загадъчни обекти по света”. Ако още не сте изпитали неудържима национална гордост, разгърнете „ТРУД”, който с живи факти ще ви избоде очите. Става въпрос, разбира се, за „Пророк Йоло”, автор на Библията на българите и човечеството. Никакви глезотии и увъртания с някакви мегалитни цивилизации – в прав текст си е казано: „Ние сме богоизбраният народ, създали сме 22 империи и 55 държави, включително в Мексико и Япония. Наша кръв тече в жилите на Мойсей, Христос, Буда, Заратустра и прочие месианци. Български дюлгери са вдигнали пирамидите, Вавилонската кула, Китайската стена и всички по-значими градежи на планетата”! И ще ми пишат после дечурлигата по дуварите, че България трябвало да бъде на три морета миеща се! Много скромно, мили деца – на пет океана трябва да се мие нашата държава, създателка на империи и строителка на чудеса по целия свят! Така че – гответе се и учете чужди езици, за да се разбирате с далечните ни потомци от Мексико, Япония и Китай! А ако се чудите защо Германия е най-успешната европейска икономика, а „Байерн” – Мюнхен бие наред когото докопа, отново пророкът Йоло Денев ще ви разясни защо Бавария е най-успешната немска провинция: „Българо-арийци се преселват в Кавказ (Армения). Впоследствие тръгват на Запад през Източна, Средна и Западна Европа. Част от народите се води от княз Бавар, който завладява района и създава държава Бавария. Говорят български…” Това обяснява многото общи думи с немския език – като речеш на немец – дай една бира, той веднага ще разбере за какво става дума и ще почне да налива! Е, наздраве – за на пет океана миещатата се България! Ако питате мен – по-добре, че не сме осъществили тая мечта, че сега китовете щяха да пляскат на сухо край Антарктида – досущ като в Пернишкия язовир.  ", "date": "2020.01.13", "title": "На пет океана миеща се"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405138-%D0%B6%D0%B5%D1%81%D1%82%D0%BE%D0%BA%D0%B0-%D1%81%D1%8A%D0%B4%D0%B1%D0%B0", "text": "Лекарка, прекарала години от живота в изследване на вид рак на кожата, почина от същото заболяване, съобщава „Дейли Мейл\". Експертът по меланома д-р Шарън Хътчисън работела в университета в Инвърнес, Шотландия.       През януари тя самата била диагностицирана с това заболяване, след като забелязала бенка на врата си. Тя минала през терапии, но починала минала седмица в хоспис. Тези симптоми на рака се появяват 5 години преди заболяването Това се случило едва година след като разбрала, че има агресивна форма на меланома.     39-годишната лекарка се присъединила към изследователския екип на университета през лятото на 2018 година, а тяхната работа била част от голямо световно сътрудничество. Преди това е работила шест години в радиофармакологичния отдел на болница Рейгмор, където участвала в предоставянето на лечение за хиляди болни от рак пациенти.      Освен това работела и по разработването на лекарствени предукти за меланома в университета в Глазгоу. Д-р Кътчинсън продължила да работи и след поставянето на диагнозата чак до декември. Тя минала през два вида терапия, но ракът се разпространил. Прекарала последните си дни в хоспис, заобиколена от семейството си. Колегите ѝ обещаха, че ще продължат нейната работа.", "date": "2020.01.13", "title": "Жестока съдба!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405139-%D0%B8%D1%81%D1%82%D0%BE%D1%80%D0%B8%D1%8F-%D0%BD%D0%B0-%D1%81%D0%B0%D1%80%D0%B8%D0%BD%D0%B0", "text": "Сутрин - хигиенистка, вечер – диджейка - 57-годишната Сарина Сафойева преди четири години открива своята нова страст - музиката. Днес тя се изявява веднъж месечно на музикалната сцена в Москва, разказва Дойче веле. Страстта на Сарина към музиката е заразна.Тя работи като диджей от почти четири години и веднъж месечно се изявява на клубната сцена в руската столица. Любимите ѝ жанрове са хаус и електронната музика.      Снимка: Дойче веле    Сарина е на 57 години и е родом от Узбекистан. Но за нея на дансинга има значение само музиката. \"Най-обичам, когато всички танцуват. Дори и аз се включвам в танците!\", споделя Сарина Сафойева, диджей.      Снимка: Дойче веле    Преди 20 години Сарина се премества в Москва със съпруга си от Самарканд. За да изкарва пари за семейството си, тя работи като чистачка - включително и в школа за диджеи. Наблюдавайки заниманията на учениците, постепенно Сарина се влюбва в електронната музика и самата тя започва да взима уроци. Дори и сега, след като приключи с почистването, тя се упражнява върху диджейския пулт, преди да са започнали часовете на останалите.      Снимка: Дойче веле    \"Музиката ми помага. Работя много, но когато дойда тук, забравям всичко останало. Тогава светът ми се превръща в музика. Понякога се упражнявам по пет или шест часа наведнъж. Музиката ми дава сили и ме кара да се чувствам добре\", казва Сарина Сафойева, диджей. Тя не говори английски и не може да чете латинската азбука. Затова се старае да запомня кориците на записите, които ѝ харесват и които иска да включи в своя плейлист. Антон Лобов е бивш учител на Сарина в школата за диджеи. Той често ѝ предлага музика, която мисли, че ще ѝ хареса. Антон казва, че Сарина е сърцето на това училище, защото историята ѝ непрекъснато вдъхновява новите попълнения.      Снимка: Дойче веле    \"За съжаление много хора смятат, че диджейската професия е трудна за някой, който идва от друга държава, има различна националност или е по-възрастен. Сарина доказва на всички, че всеки може да се научи на този занаят и че няма невъзможни неща\", смята Антон Лобов, диджей.      Снимка: Дойче веле     Сарина е само една от милионите узбеки в Русия. Мигрантите от Централна Азия често са дискриминирани, но диджейката споделя, че никога не се е сблъсквала с този проблем. \"Когато човек е добросърдечен, общителен и приятелски настроен към хората, тогава той бързо бива приет от останалите. Така мисля аз. Според мен всичко си зависи от човека\", споделя Сарина. В края на представянето си Сарина винаги танцува с публиката на узбекска поп музика, облечена в традиционна носия. В родината си Сарина е била учител. Надява се някой ден да създаде собствена диджейска школа в Узбекистан, за да предаде на следващите поколения любовта си към музиката.", "date": "2020.01.13", "title": "История на Сарина"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405140-%D1%81%D0%B5%D0%BA%D1%81-%D0%B1%D0%BE%D0%BC%D0%B1%D0%B0-%D1%81-%D0%BD%D0%BE%D0%B2%D0%B8-%D0%B3%D0%BE%D1%80%D0%B5%D1%89%D0%B8-%D1%81%D0%BD%D0%B8%D0%BC%D0%BA%D0%B8", "text": "Една от най-известните мъжемелачки - Кати Прайс, минала през леглата на редица футболисти от английската Висша лига и обявила фалит през ноември, стартира новата година в Тайланд. Бившият модел се показа в яркочервен бански, докато се разхождаше на плажа. Известната с прозвището Джордан силиконова красавица привлече вниманието към бюста и перфектната си фигура. 40-годишната красавица се наслаждава на слънцето в Тайланд, където температурите в момента надвишават 30 градуса. Към горещата си визия тя прибави сламена шапка и черни слънчеви очила, докато се разхождаше по пясъка с чифт пухкави чехли. Новите горещи снимки се завъртяха в интернет и зарадваха почитателите на хубавицата.", "date": "2020.01.13", "title": "Секс бомба с нови горещи снимки"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405141-%D0%B7%D0%B2%D0%B5%D0%B7%D0%B4%D0%BD%D0%B8%D1%8F%D1%82-%D0%B1%D0%B5%D0%B9%D0%B1%D0%B8-%D0%B1%D1%83%D0%BC-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0", "text": "2019 ще остане в историята като годината с най-много звездни бебета. Родители през миналата година станаха доста родни знаменитости, сред които Тото и Лъчо от \"СкандаУ\", Криско, Джулиана Гани, Алекс Раева, Антония Петрова, Даниел и Александра Петканови, Поли Генова, Виктория Терзийска, Йоанна Драгнева, Златка Райкова, Деси Цонева, Зейнеб Маджурова, Наум Шопов и др.    Очаква се бейби бумът да продължи и през новата 2020 г. Все още сме в самото й начало, а се знае за няколко популярни личности, които скоро ще дундуркат бебета.      До няколко дни се очаква да роди красивата диетоложка Енджи Касабие, която преживя няколко спонтанни аборта преди това. С нейния красив принц от години правят опит за наследник, но все не се получаваше и Енджи не можеше да износи плода. Сега всичко върви нормално и до няколко Касабие ще изпита какво е чувството да бъде майка.      Певицата Лора Караджова също е бременна,а щастливото събитие се очаква през пролетта. Полът на бебето е тайна засега. Лора е сгодена за приятеля си, DJ-я Марсел Рохас. Това ще е второ дете за Лора, след като се раздели с бащата на първородната си щерка.      Дъщерите на Илиана Раева и Наско Сираков са бременни и ще дарят с внуци популярните си родители през настоящата година. Коя ще е първа, предстои да видим!     Бившата вокалистка на Слави Трифонов - Цветелина Грахич, също е в напреднала бременност, но упорито крие този факт. Гласовитата певица ще роди в края на март, след което е решила да възобнови музикалната си кариера с договор в \"Пайнер\".      Любимата ни дрифтърка изненада всички ни с едно стори, като те впоследствие станаха две, три... Детенцето ще е първо за нея и любимият ѝ Ангел Караньотов, но пък второ внуче за актрисата Аня Пенчева.", "date": "2020.01.13", "title": "Звездният бейби бум продължава"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405142-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-13-%D1%8F%D0%BD%D1%83%D0%B0%D1%80%D0%B8", "text": "Ще искате да прекарате един ден с любимия човек. Нито работата, нито кариерата, нито парите, днес няма да ви интересуват. Ще ви доставя удоволствие да пътувате, да се срещате с нови хора или да търсите нова сфера на дейност. Вечерта също няма да скучаете, възможно е пристигането на близък приятел, роднина или посещение на кино. Очаква ви плодотворен ден, освен ако не се събудите преди вечеря. По отношение на любимия човек може да се заблудите, така че бъдете внимателни относно това, което казвате. Опитайте се, да докажете думите си на практика, за да не изпаднете в неприятно положение. В областта на финансите, има по-голям шанс да станете богати, отколкото да загубите онова, което сте натрупали. Успешно ще премине целия ден, особено сутринта. Ако смятате, че нещо или някой ви пречи да осъществите вашите планове, тогава покажете всичките си таланти и вложете малко хитрост. Любимият човек, ще ви направи сюрприз. Но това няма да е скъп подарък или ваучер за почивка, а нещо друго. Прекарайте вечерта в уютна и спокойна атмосфера.   Препоръчително е, тези които имат собствен бизнес, да усилят комуникацията с партньорите си. Направете това до обяд, за да съхраните ентусиазма и увереността във вашите способности. Обрата в личния живот, ще се окаже неочакван, но приятен. Възможни са конфликти с приятели, въпреки че за тях, ще сте виновни сами. Трябва да намерите общ език с лице, от което зависи вашата бъдеща кариера. Не се страхувайте, ако думите са повече, от реалните действия. Възможно е да има закъснения при получаването на пари, но това не е критично. Бизнесмените, ще трябва да се справят с минали проблеми, както и да търсят нови бизнес партньорства. Днес, ще трябва да се справяте с един единствен проблем, който ще ви тежи през целия ден. Отношенията с любимия човек, са стигнали до задънена улица и вие сте притеснени. Опитайте се, да не настоявате на своите решения, дори ако сте принудени да го направите. В работата всичко ще е отлично, така че ще получите толкова, колкото очаквахте. От разходка вечерта, е по-добре да се откажете. Днес, ще трябва да се държите в ръце, както и да намерите отговори на сложни ежедневни проблеми. Не се опитвайте да се противопоставяте на тези, които са по-възрастни и по-опитни. Включете интуицията си на пълна скорост, за да не допускате грешка с нови хора. Запознанство вечерта, може да прерасне в истинска любов. Чакайте изненада от някой, който е влюбен отдавна във вас.   Очаква ви труден ден, но доста обещаващ по отношение на работата. Възможни са неприятни изненади в колектива, ако се държите агресивно. Компромисът трябва да бъде по-важен за вас, отколкото всичко друго. В любовта, не трябва да се разстройвате, ако нещата не стават, така както сте ги замислили. Времето ще постави всичко на неговото място.   Днес, ще бъдете емоционално нестабилни, което може да доведе до стрес и сблъсъци с околните. Ако се чувствате не разположени, е по-добре да се откажете от дълго пътуване. Под въздействието на емоциите, не трябва да вземате решения, в противен случай разочарованията ще се окажат болезнени. С парите, бъдете по-икономични. Очаква ви, един двусмислен ден, когато ще трябва да променяте плановете си по-няколко пъти. В работата, завършете задачите за който не ви е останало време. Денят е добър за учение, пазаруване и пътуване. В личния си живот трябва да станете по-здравомислещи, за да не се опарите. Усмирете темперамента си. Може да се почувствате неуверени, особено ако вървите против вашите амбиции. Честността и богатия опит, са двата компонента, които ще ви помагат да постигнете успех в работата си. Смело решавайте, имуществени и финансови проблеми - всичко ще се получи. Вечерта, може да се наложи да оформяте важни документи. Възможни са грешки, във финансовите ви дела. Някой от приятелите, ще ви дадат ценни съвети, струва си да ги слушате. Противоречия могат да възникнат от страна на близки роднини, но се опитайте да се контролирате. Добре ще се справяте като организатор, така че може да се заемете с някакво събитие. И няма значение какво ще бъде - парти или празник.", "date": "2020.01.13", "title": "Дневен хороскоп 13 януари"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/405143-%D0%BA%D0%B0%D0%BA-%D0%BD%D1%80%D0%B1-%D1%83%D0%B1%D0%B8-%D1%80%D0%B0%D0%B7%D0%BD%D0%BE%D0%BE%D0%B1%D1%80%D0%B0%D0%B7%D0%B8%D0%B5%D1%82%D0%BE-%D0%B2-%D0%BA%D1%83%D1%85%D0%BD%D1%8F%D1%82%D0%B0", "text": "Преди 1944 година българската кухня е разнообразна и отворена към света. В НРБ обаче поне осем вида сирена и редица други продукти изчезват от трапезата. А на тяхно място идват \"вкуснотиите\" на столовете.       С навлизането на европейските търговски вериги в България и покрай конкуренцията в хранителната и аграрната индустрия хранителните навици на българина се промениха. На масата му днес има италиански сирена, европейски колбаси и много други чуждестранни специалитети. Само преди 30 години нещата изглеждаха другояче: до края на 1989 в българските магазини можеха да се открият само по два-три вида сирене и кашкавал. Подобно беше и разнообразието от трайни и малотрайни колбаси - разбира се, не наведнъж. Преди идването на съветските войски и налагането на \"народната власт\" обаче изобилието от местни и вносни продукти по пазарите в България е било много по-голямо. Стандартизацията на храната по съветски модел, затварянето на пазара в рамките на СИВ, индустриализацията и налагането на любимия на Ленин модел на обществено хранене са довели до изчезването на десетки традиционни за България продукти. Продукти, които в наши дни вече не съществуват, поне не и масово.     Поне осем български сирена са практически изчезнали и днес са непознати, пише в книгата си \"Производство на традиционни млечни продукти при домашни условия\" професор Петър Груев, публикувана през 1994 година. В рецепти от ловешката кухня от 1893, издадени от Регионалния исторически музей в Ловеч, откриваме продукти като октопод, миди, охлюви и китова мас. А това означава, че те са били нещо обичайно за пазара в първите години на Третата българска държава. От реклами на търговци в стари вестници се вижда, че в магазините и кръчмите е имало отбрани алкохолни напитки, вина и бири от цял свят. Тънката книжка \"Производство на традиционни млечни продукти при домашни условия\" на проф. Груев е написана с цел да се възстановят технологиите за производство на изчезналите млечни продукти. Шанс за това Петър Груев вероятно вижда в завръщането на частното животновъдство и малките мандри в началото на 1990-те. Кои са изчезналите български сирена? Да започнем с Куртмач (Куркмач) и неговата разновидност - куртмачово сирене. Интересното е, че технологията на производството на този продукт е открита в италианската специализирана литература. Приготвя се след изваряване на овче мляко и вкусът му се описва като близък до сладка, но гъста сметана. Ако продуктът се остави да узрее и ферментира, се получва куртмачово сирене. Ахчакът е друг изчезнал вид меко сирене, което узрявало при съхраняване в стомна. Поставянето му в този съд позволявало да се транспортира на далечни разстояния и да има необходимата за това трайност. Преди употреба стомната се чупела. Производството е възможно и в други съдове. Негов братовчед е катъкът - при него се добавяло бяло саламурено сирене. Сегашният катък по магазините няма много общо с оригинала. Разновидност на катъка е тулумското сирене, тоест катъкът узрява в тулум (торба от животинска кожа, наричана още мях). Смята се, че рецептата е останала от каракачаните. В Централните Родопи това сирене е известно и като \"мяхово сирене\" или като \"ядково сирене\" - заради това, че се образуват своеобразни ядки, в които са съчетани няколко консистенции и вкусове - от този на извара, през бяло сирене и кашкавал. Малки количества от него могат да се опитат и в наши дни - като атракция за туристи. Разбира се, тулумското сирене сега не се съхранява в мях, а в буркани. Преди Първата световна война най-популярното сирене в Родопите е битата брънза. По пазарите в Пловдив е било известно и като Рупско сирене, тъй като предлаганото там се е правело в района, наричан Рупчос - около селата Хвойна, Павелско и Орехово. Освен тулумското сирене, каракачаните приготвяли и сирене Стромботири, известно още като \"кремик сирене\" или \"жилавец\", което траело цяла година. Освен изброените в книгата на проф. Груев сирена, преди 1944 в България са били популярни и рецепти за млечни продукти от съседните страни, чийто вкус отдавна е забравен. Каймакът например, който все още е специалитет в Сърбия, е бил част от българската трапеза до 9-ти септември. Столовете като \" кълнове  на комунизма\" \"В утвърдения от третата редовна сесия на Народното събрание доклад \"За ускоряване на развитието на народното стопанство\" ние си поставихме задачата да подобрим и разширим мрежата на общественото хранене с оглед в перспектива постепенно всички наши съграждани да получават готова, евтина и питателна храна\", пише в доклад, изнесен пред Политбюро на 18 май 1959 година. В документа се прогнозира, че през близките няколко години ще се премине от \"индивидуално-семейния към обществения начин на хранене\". \"Този начин не само осигурява икономия на материални и трудови ресурси, но изменя коренно бита на семейството, освобождавайки жената от тежестта на домакинския труд\", се посочва още там. Както в почти всеки документ от соца, така и в този доклад се цитира Ленин, който наричал столовете \"кълнове на комунизма\" и ги смятал за важен фактор за \"социалистическото преустройство на бита на народа\". Голяма част от работещите в столовете в НРБ нямат готварско образование, храната в повечето заведения за обществено хранене е с голяма надценка, а освен това съществуват и проблеми с необходимата техника.  От документа, намиращ се в дигиталната колекция на Държавна агенция \"Архиви\", не става ясно кой е неговият автор. За негово съжаление, но пък за наше щастие \"индивидуално-семейният начин на хранене\" е оцелял, а с него и част от кухнята и кулинарията. Общественото хранене в годините на социализма обаче е довело до почти пълно унифициране на рецептите и изчезване на много традиционни продукти.  ", "date": "2020.01.13", "title": "Как НРБ уби разнообразието в кухнята"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/405144-%D1%81%D0%B2%D0%B2-%D0%BC%D1%8A%D1%87%D0%B5%D0%BD%D0%B8%D1%86%D0%B8-%D0%B5%D1%80%D0%BC%D0%B8%D0%BB-%D0%B8-%D1%81%D1%82%D1%80%D0%B0%D1%82%D0%BE%D0%BD%D0%B8%D0%BA-%D1%81%D0%B8%D0%BD%D0%B3%D0%B8%D0%B4%D0%BE%D0%BD%D1%81%D0%BA%D0%B8-%D0%B1%D0%B5%D0%BB%D0%B3%D1%80%D0%B0%D0%B4%D1%81%D0%BA%D0%B8", "text": "  Зетят на   (306-337 г.) император Ликиний (311-324 г.), който водел негова сестра, имал зъдължението да охранява долния Дунав от нашествия на варварите. Този необразован и развратен цар, който подписал Миланския едикт (313 г.) си останал потаен езичник. Подир кървавото му сблъскване с Константин през 314 г., което му струвало илирийските провинции, той открито продължил няколкогодишните жестоки гонения против християните. Още през 315 г. негови жертви станали мъчениците Ермил и Стратоник.     Когато се намирал на р. Дунав и узнал за славата на християнския дякон св. Ермил, той заповядал да го заловят, бил го жестоко с железни пръчки и го хвърлил в тъмница. Воинът Стратоник охранявал тъмницата. През нощта стражът видял как затворникът разговарял с един ангел. Тази гледка през тъмничното прозорче решила съдбата на Стратоник. Той повярвал в Христа и станал приятел на св. Ермил. На другия ден отново принуждавали с нови изтезания дякон Ермил да принесе жертва на боговете. Като наблюдавал неустрашимото мъжество на своя нов и непреклонен във вярата си приятел, Стратоник не могъл да удържи сълзите си и те издали пред всички неговото обръщане. След като били жестоко измъчвани, двамата християни били удавени в реката. Телата им били намерени на 18 стадии от Сингидунум, днешния Белград.", "date": "2020.01.13", "title": "Свв. мъченици Ермил и Стратоник Сингидонски (Белградски)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/405145-13-%D1%8F%D0%BD%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1610 г.  - Галилео Галилей открива спътника на Юпитер - Калисто.     1822 г.  - В Гърция е приет дизайнът на сегашния национален флаг.     1854 г.  - Във Филаделфия (САЩ) е патентован акордеонът.     1864 г.  - В Русия започва въвеждането на провинциални (областни) съвети.     1878 г.  - Стара Загора е освободена повторно, а за окръжен началник е назначен руския офицер Куликовски.     1893 г.  - В Лондон е учредена Лейбъристката партия на Великобритания.     1898 г.  - Френският писател Емил Зола публикува отвореното си писмо „Аз обвинявам\" - протест срещу скалъпеното дело „Драйфус\".     1910 г.  - От Метрополитън опера в Ню Йорк е осъществено първото радиоизлъчване - на операта „Селска чест\".     1915 г.  - Прожектиран е първият български игрален филм „Българан е галант\" на Васил Гендов.     1915 г.  - Мощно земетресение разтърсва град Авецано в Централна Италия, при което загиват 29 800 души.     1916 г.  - Поради пробив в дига е наводнена голяма част от територията на Холандия, загиват около 10 000 души.     1935 г.  - Саарланд гласува на референдум за присъединяването си към Германия.     1953 г.  - Йосип Броз Тито е избран за президент на Югославия.     1964 г.  - Първият запис на песента на Бийтълс „Искам да държа ръката ти\" става най-бързо продаващият се сингъл.     1964 г.  - Карол Войтила, бъдещият папа Йоан Павел II, е ръкоположен за архиепископ на Краков.     1972 г.  - Висшият педагогически институт в Пловдив е преименуван на Пловдивски университет.     1974 г.  - Отворено най-голямото летище в света - в Далас, щат Тексас, САЩ.     1991 г.  - За да не допуснат независимостта на Литва съветски войски с танкове атакуват телевизията във Вилнюс, при което загиват 11 души.     2001 г.  - При земетресение в Салвадор загиват около 800 души.      ", "date": "2020.01.13", "title": "13 януари, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/405146-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%B5-%D0%BF%D1%80%D0%B5%D0%B2%D1%80%D1%8A%D1%89%D0%B0-%D0%B2-%D0%B8%D0%B7%D0%BD%D0%B5%D1%81%D0%B5%D0%BD%D0%BE-%D0%BC%D1%8F%D1%81%D1%82%D0%BE-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0%D1%82%D0%B0-%D0%BC%D0%B0%D1%84%D0%B8%D1%8F-%D0%B7%D0%B0-%D0%BD%D0%B0%D1%80%D0%BA%D0%BE%D1%82%D0%B8%D1%86%D0%B8-%D0%B8-%D0%B1%D0%BE%D0%BA%D0%BB%D1%83%D0%BA", "text": "Потърсихме бившия служебен премиер  Ренета Инджова  с коментар за кризите, които изживяваме като народ. Безпристрастният и хладен разсъдък на единствената жена-премиер в историята ни стигна до генезиса на проблемите. Какво ни чака?!  Европейската прокуратура ли ще разследва  нашите престъпници, или националните прокуратури и съд? Ще има ли възмездие? Ще се „разкачи“ ли България от общата европейска колесница и защо ще се случи това? –    Госпожо Инджова, видяхме първия арест на действащ министър в лицета на Нено Димов. Мнозина се питат, обаче, този устрем на Иван Гешев дали е пиар акция, или просто зашиване на поредната пробойна в управлението на Борисов? –    Вие го формулирате и с едното, и с другото. Имаше първи районен кмет, първи министър сега, така че пробивът е направен. Но прави впечатление, че моделът  на поведение на санкциониращите органи е същият, както преди. Говори се предварително и много, обещават се нови  арест увани – неща, които са недопустими. Неща, които говорят, че може би се затъмняват други събития. Такова събитие, което не трябваше да стига до много българи, е посещението на  Борисов  за откриване на  на „ Турски поток „, който той там се опита да представи за „ Балкански поток „. Направи се, че има договорка и съгласие за „Балкански поток“, че има разширяване на газопреносната мрежа, че ще има  диверсификация . Всъщност, той се опитваше да покаже на  Русия , че се строи и че България участва, дори с деветдесет процента от капацитета на транзита и  САЩ  да смятат, че това е в услуга на диверсификацията и получаването на втечнен газ, а Европа да приема, че се изпълняват стриктно европейските регламенти по „Трети пакет“. Българите да мислят, че някакви грандиозни строителни проекти направи Борисов, невиждани до сега, а Ердоган да смята, че сме изцяло в услуга на инвазията му в Европа. Без оценките, без анализите, без възможността да се гарантират бъдещите приходи от този проект, е всъщност заравяне на пари под земята.  Маниерът на угаждане на всички блокира и този проект до степен, в която да не може да бъде помръднат в нито една от посоките. Нито да продължава да лъже едните, нито другите, нито третите, а за България подземните съоръжения ще създават дългов проблем към другите участници. Остава проблемът за юридическия въпрос върху мрежата и инфраструктурата със сервивута върху тях. Тези неща никой не разглежда. Просто са съгласни с мантрата „Балкански поток“ и точка!  Имаме затъмняване на тази тема е отговорът, за който ме питате. –    Чухме заканите на спецпрокуратурата, че ще има още арести, което е абсурдно, но като го пренебрегнем, да Ви питам: Очаквате ли задълбочаване на търсената вина, или всичко ще се размие с освобождаването на Нено Димов и потулване на отговорността, която очевидно, не е само негова? –    Като се има предвид, че пет, шест са органите и институциите, които регламентират процесите в сферата, най-вероятно ще се въздържат от търсенето на виновни, защото тук са заложени проблеми още в създаването на ВЕИ-сектора с квотите, които Европа препоръча за замяна на традиционни източници с ВЕИ-източници, в рамките на 20 години. Българите се изхитриха и много пъргаво изпълниха тези квоти – веднага, с което ВЕИ-тата създадоха този проблем на нерегламентираното изчерпване на водата. Ние не знаем кои са собственици на язовирите – можем само да гадаем, разглеждайки състава на Българския парламент. Но ВЕИ-източниците, съчетани с неясните отношения на частния сектор на водните източници – неплащане на сметки, байпаси, които минават неясно и тайно, стремежа на ВЕИ да доставят вода на промишлени източници, защото носят големи приходи, създадоха кризата. Така, чрез европейски инициативи беше постигнато ограбване, източване на воден ресурс. ВЕИ-тата изсмукаха водата и създадоха престъпление върху престъпление. Въпросът Ви, как ще се стигне до всички виновни, е един сложен въпрос. Много сложен! Стотици милиони евро са финансирани за водните цикли, за пречиствателните станции и ВЕИ-та. Там е една много благодатна сфера за мафията, защото под земята не се знае къде, къкво е сменяно и колко пъти. При това положение 88% загуби на вода са нещо, което прикрива икономически и финансови престъпления. –    Председателят на „Легия Антимафия“ Григор Здравков в интервю говори за внасяне на наркотици в балите с боклук. Италианските власти също разследват пътешествието на отпадъците. Сляпа ли е Европа за случващото се в страна-членка на ЕС и след сезирането на Европейската комисия от евродепутати, начело с Радан Кънев, да очакваме ли някави резултати, макар и чак през април? – Да се надяваме  Никола Гратери  в  Италия  / прокурор ът на антимафията/ да стигне и до нашите предели, защото на българските власти не може да се разчита. Още повече, че те внесоха не само боклука /всичко, което внасяме у нас е  боклук , не само храна, но и дрехи, стари коли, употребявана техника/, но и всичко, което може да служи за гробища .България се превръща в изнесено място на европейската  мафия , на тези, които заедно с българските си авери осъществяват най-мръсните дейности по  пране на пари , търговия с  наркотици , с хора, с органи, с оръжия. И комбинацията между смет и наркотици в едни и същи транзакции, се оказва в момента най-големия хит. Забележете, в момента, в който богатите в страните произвеждат и купуват  злато, защото лоши са нещата в света, ние в нашата страна трупаме боклук.  Има подозрения и за  Хитрино  и влаковия  взрив , и за свинската чума, която възниква от необработени боклуци на местата, където са складирани – това се говори от  разследващи журналисти . Аз съм предвидила на времето този санитарен проблем между континентите Азия, Европа, Африка и ние ще бъдем този санитарен пояс, който никой няма да иска да пресича, защото е най-рисковата територия. На фона на  липса та на вода, може да си представите какви комплексни огнища заплашват здравето и живота ни. В този смисъл, информацията за  оставка та на  Георги Костов  – шефът на  митници те, въпреки, че бе опровергана от министър Горанов, е един добър пробив в системата. –    Още  нещо унизително чухме тези дни. Третият помощник държавен секретар на САЩ Дейвид Хейл, освен санкцията на „Турски поток“  каза, че са водени споразумения за промяна на Конституцията ни. Кого, всъщност излъга Борисов с маньовъра  за разклонението на тръбата и не е ли договорката за конституционна промяна държавно предателство? –    Борисов играе едни клоунски изпълнения, още с посещението си в Белия дом , едностранчиво и от своята гледна точка. Ние знаем, че той не участва в договорености, защото никога не отстоява националните интереси. Той участва при получаването на сведения и задачи и най-вероятно е получил такава задача за промяна на Конституцията. Но аз искам да обърна вашето внимание за тази промяна в Конституцията, която касае жалби на граждани. Тя няма да промени с нищо конституционния ред в страната, защото и досега жалбите се спират още при подаване, а с това ще се имитира разглеждане. А да се смята,че с конституционни жалби ще се постигне върховенство на закона, това е илюзия и за страната, която изисква тази промяна от нас.  С друг ангажимент дойде новият посланик на САЩ – да постави върховенството на закона, от гледна точка на борбата с корупцията и престъпността. Този е същинският смисъл на промените в тази сфера.  Страната трябва да покаже воля да се справи с престъпния си политически елит – това е важната задача, която трябва да свършим. –    Оказва се доста непосилна задача! Затова Ви питам: Преди месеци казахте в наше интервю, че правителството ще падне с помощ отвън. Още ли го твърдите и важи ли с днешна дата? –     Какво друго  да твърдя, при положение че целият този ужас, в който е поставено българското население, не предизвиква никаква реакция от него? Виждаме молебени, вместо протести за корупция и ограбване на водата. Виждаме автопротести на топло, като на сватба и абитурентски бал, минаващи през Перник, да покажат, че нещо се прави. Вместо Рожественски псалми и Ботьови песни, се топят в Тунджа с грухтене, че са юнаци! Тези неща, докато са в такъв вид, българският народ ще остане не само беден, гладен, бос и гол, но и ще бъде и жаден, и без въздух. –    В крайна сметка – мъртъв? –    Въпрос на регистриране на това състояние. Има много случаи, когато се укриват и нямат смъртен акт онези, които са напуснали този свят. В България също има ноу-хау за това. –    Един въпрос се избягва, макар да е важен: Допускате ли, че под напора на Европейската прокуратура и европрокурора Лаура Кьовеши, за да остане читав и на поста си, Гешев ще се еманципира от работодателите си, като им посегне? –    И Кьовеши, и новата комисия, ще се опитат да акцентират върху престъпленията и нарушенията в използването на фондовете и във финансовата и инвестиционна сфера на Източна Европа. Това ще е начина, по който ще започне т.нар. „разкачване“ на Източна Европа, формирането на периферия, за да може, все пак, Европа да намери по-непосредствени виновници за състоянието, в което тя самата се намира. Това е нашата надежда. Но да не забравяме, че тези неща за нас продължават да имат препоръчителна стойност и са в прерогативите на съответните национални власти. Затова разчитам, че обвързаността и партнирането на нашите мафиоти с международните им „колеги“, така се наричат по между си, ще е по-бързия способ за достигането на санкции и възмездие. Това е една плетка, която по-лесно може да се разплете. –     Безнадеждност ли се нарича бъдното? –    По-лошо – неосъзнатост на тази безнадеждност, когато развеселени и безотговорни за собствената си съдба видим края си.    ", "date": "2020.01.13", "title": "България се превръща в изнесено място на европейската мафия за наркотици и боклук"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/405147-%D0%BA%D0%BE%D0%B0%D0%BB%D0%B8-%D0%BC%D0%BE%D0%B6%D0%B5-%D0%B4%D0%B0-%D0%BD%D1%8F%D0%BC%D0%B0%D0%BC%D0%B5,-%D0%B0%D0%BC%D0%B0-%D0%BA%D0%BE%D0%B0%D0%BB%D0%B8%D1%86%D0%B8%D0%B8%D1%82%D0%B5-%D0%BD%D0%B8-%D1%81%D0%B0-%D0%B5%D0%B4%D0%B8%D0%BD-%D0%BF%D1%8A%D1%82", "text": "  Неделя Четох, че по Австралия се навъдила една птица: сокол - подпалвач (да не се бърка с нашия местен Сокол - балансьор). Бушува си пожарът значи, изгаряме ние с вас от хуманизъм, а тая гад взима в човката си пламтящи клонки и ги хвърля на сухото. Помага на природата един вид по-добре да гори. Ама че странна птица. Вместо мирно и кротко да загине с останалите 500 000 000 коали и други животни, за които страдаме в колективната ни субектност, тя е гладна и разпалва допълнително. Толкова съжалявам, че няма фейсбук. Щеше да е адски популярна. Но да не се отплесваме по гневния ред и да бъдем реалисти. За мен единственият българин, който реално може да оцени загубите от огъня в Австралия, е Ковачки. Сърцето му се къса сигурно, като гледа как всичко гори безконтролно, а италианските отпадъци не са в схемата. Понеделник Честит имен ден! Днес празнуват всички именници. Именно, именно. Честитя на именника на българските инфлуенсъри. Споделена е тук-там тая курсова работа с нюанси на фукня и неволен in memoriam. Така не съм се смял от последната шега за Перник. Чухте ли я? щяла да е пред парламента. За да гонели там злите духове. Точно така! Да прибегнем до народните традиции, като не става с гласуване. Много ме дразнят тия, които твърдят, че на било стар наш обичай. Те, разбира се, цял живот само с топла вода са се къпали, хоро играят единствено на гей-сватби. Абе, аланкоолу, всяка традиция, за която се дърляме във фейсбук на конкретна дата, автоматично става стара. Иначе според мен мъжественост в ледено хора се мери, само ако жена ти после не те пусне вкъщи да си допиеш на топло. Вторник Ирановден. Извинете, Ивановден исках да кажа. Ама нали Иран са изстреляли ракета сабахле и отново получихме сутрешна ерекция на тема Трета световна война. Колкото повече се удря, толкова сме по-задоволени. Няма да мирясаме, докато не започне войната. Такива пилци сме си, какво да ни правиш. Защо никога не ни канят на консултативния съвет по национална сигурност, за да им разясним какво ще се случи. Единственото сигурно сега е, че чакаме. Аз например на такава среща бих лансирал необходимостта от соколи-подпалвачи. По-евтино щеше да излезе от Ф-16, по-еко, а и все така враговете ни нямаше да знаят дали можем да ги управляваме. Пък и ако се размине войната, на прокуратурата могат да им влязат в употреба. Стига се е мъчила с тия старомодни клошари-подпалвачи. Сряда Чета, че някаква . Събрала 500 000. А ние си мислехме, че сме единствените, които подхождаме към кризите със свалени гащи. Иначе сумата е впечатляваща и голяма част от родния инфлуенсърски елит вероятно съжалява за цената, която сега поставя на задните си части. Каквото и да си приказваме, нашето традиционно най-мощно оръжие си остава молитвата. Още една се задава. Не е сред решенията на консултативния съвет по сигурност, просто по-религиозните хора пак занимават Господ със себе си, докато има друга работа. Ще се молим за Австралия. Ако вземе сега да завали там, а не над язовир „Студена\", значи съм бил прав да се опасявам, че в района на Перник няма достатъчно коали, за да интересува истински някого тая криза. Четвъртък Най-после нещо тече в Перник. Специализирана акция за бързо замиване на очите. Арестувана е шефката на ГЕРБ - жени. Браво на прокуратурата, мъжка постъпка! Такива като нея нямат място в хорото на властта по язовирите. Да си седи у тях, я какъв палат си е вдигнала. Опа, , макар че той и без това бая се задържа на поста. Първият в историята ни арестувам министър. Подавай бързо оставка, човече, разваляш имиджа на правителството като работиш за него. Аз не знаех, че той бил стар кадър на СДС, после ДСБ, ДБГ. Сега е в кабинет на ГЕРБ от ВМРО. Коали може да нямаме, ама коалициите ни са един път. Чувам, че хората се вълнуват от новата болница на властта. Мислят по някаква причина, че управлението ни е в цветущо здраве и няма нужда от нея. Че то е на командно дишане бе, приятели. Обаче аз съм ок за правителствена болница, ако се направи и правителствен затвор. Петък Нено Димов е спал добре, известяват ни от ареста. Получил е кроасан и чаша вода, което е пак повече от това, което се полага на перничани. Нямаме данни дали е ходил до тоалетна. Предполагам е малко спечен при така създалите се обстоятелства. Или пък вече контролират по-изкъсо достъпа му до водни ресурси. Астроложката Алена разправя, че водната криза в Перник щяла да бъде овладяна благодарение на харизмата на Бойко Борисов. Викам си: разгеле, така се прави. Пак на някого харизахме проблема. Само да не е отново на Харизанов и дясното напояване, че последният такъв специалист сега закусва кроасани. Ох, къде е Соколът-хидролог, когато най-много ти трябва? Още ли празнува колективната субектност на властта? Събота Световен ден на думата „Благодаря\". Искам специално да благодаря на министър Захариева, която е наумила да излъже САЩ да ни дават повече визи, като помоли да кандидатстват хора, които нямат намерение да ходят. Ама те и сега са паднали визите за тия, които не пътуват. Или викате да попълним малко бумащина в името на България и сънародниците ни с отказан достъп. Идеята ми допада. Може да се приложи и за други проблеми. Я пуснете чешмата да тече без нужда, за да увеличим броя на българите без проблем с водоснабдяването. Какво ми се лигавят тия перничани. Не му се плашете на Борис Бонев с идеите да одържавява ВиК. Вие си плащате за течове и при спрян кран. Какво ви интересува чак толкова на кого. Хайде, пускайте водата да тече, после ще ми благодарите празнично. И вентилатора не забравяйте, че да се поизмирише поне малко.    ", "date": "2020.01.13", "title": "Коали може да нямаме, ама коалициите ни са един път"}
