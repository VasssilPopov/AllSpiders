{"url": "http://www.classa.bg/%D1%81%D0%B2%D1%8F%D1%82/item/392477-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B8-%D0%B2-%D0%B0%D1%80%D0%B0%D0%B1%D1%81%D0%BA%D0%B8%D1%8F-%D1%81%D0%B2%D1%8F%D1%82-%D0%BE%D0%B1%D0%B7%D0%BE%D1%80", "text": "В началото на декември шефът на израелската Партия на труда Avoda Ави Габай тайно посети Абу Даби и проведе срещи с редица министри и лица от висшето ръководство. Обсъден беше конфликтът между Палестина и Израел, както и американският план за неговото регулиране (т.нар. Сделка на века). Не мина и без обсъждане на „иранската заплаха“. За всичко това написаха израелските медии. Bloomberg съобщава също, че работещите в ОАЕ евреи, в това число и граждани на Израел, са открили първата синегога в историята на арабската страна. Reuters пък оповестява, че ОАЕ са започнали да наемат екс-агенти от Агенцията по национална сигурност на САЩ за наблюдение и следене на опозиционери, държавни глави, журналисти и правозащитници, а също и на лица, заподозрени в терористични намерения, и дори за следене на някои американски граждани.   От другите новини за тази страна може да се отбележи фактът, че ОАЕ-паспортът стана първият по влиятелност паспорт според рейтинга на Passport Index. Въпросният индекс има предвид броя на държавите, които собственикът на даден паспорт може да посети без виза или които може да посети, имайки възможност да получи виза на място. На този фон в Абу Даби долетя сирийска делегация от бизнесмени, които обсъдиха туризма, търговията, недвижимостите и алтернативните източници на енергия. Отскоро ОАЕ са възобновили дейността на своето посолство в Дамаск, като по този начин се превърнаха в първата арабска държава, възстановила дипломатическите си отношения със Сирия.   . Натискът върху Иран върви и по други линии. ОАЕ започнаха да укрепват сътрудничеството си с Делхи, за да компенсират недостига на енергия в Индия, породил се от антииранските санкции. Вероятно с подобна цел Абу Даби и Рияд обявиха, че предоставят и огромен „нефтен кредит“ на Пакистан. … Като цяло, както отбелязват експерти, икономическата мощ, бойният опит, получен в Йемен, построените зад граница военни бази и прагматичният подход във външната политика – всичко това превръща ОАЕ от по-малкото братче на Саудитска Арабия в регионална държава със свои собствени цели. За този факт свидетелстват и разногласията между Абу Даби и Кайро по въпроса за настъплението на ген. Хафтар към столицата на Либия. Една от причините за растящите амбиции на ОАЕ е личността на принца наследник Бин Зайед, оказващ голямо влияние върху саудитския кронпринц. Неслучайно екс-съветникът на Бин Зайед заяви, че страната му, ОАЕ, е станала „нов център на тежест в арабския свят“. Такъв род промяна може да попречи на продължаващата в Дубай криза с недвижимостите, заради която най-крупните компании на този емират, Дамак и Емаар, преживяват трудни времена и техните акции стремително падат. Кризата започна още през 2015 г., заради снижаването на цените на нефта, но ситуацията се задълбочи и заради проблемите с Катар и Иран. Мерките, взети от правителството, не решиха проблемите и за първи път от 15 години насам трафикът от пасажери на летището в Дубай намаля значително. Всъщност, напълно е възможно управляващият ОАЕ Бин Зайед, който управлява Абу Даби, да не помага на дубайците умишлено. Факт е, че емирът на Дубай от няколко години критикува властите, заради това, че се изоставя политиката на неутралитет на шейх Зайед ал Нахаян, баща на принца-наследник на Абу Даби. И сега отново дубайският емир призовава за дистанция от политиката, за раздяла с расизма и разплаването на ненавист, за равенство на всички пред закона, включително и за членовете на управляващото семейство. Той призовава също за укрепване на федерализма, за единство на страната и за диверсификация на източниците на доходи, като се прекрати да се разчита единствено на външни инвестиции. Рияд постепенно идва на себе си след грандиозния скандал, свързан с убийството на журналиста Джамал Хашоги. Голяма роля в това изигра и поддръжката на Белия дом.    Американският Конгрес прие две резолюции, едната от които връчва отговорността за въпросното убийство на Бин Салман, а другата препоръчва да се прекрати поддръжката на войната в Йемен. Но тези резолюции имат само декларативен характер.    По неговите думи, „без американската помощ саудитската армия няма да може да воюва дори с хартиени торби“.   Междувременно израелският премиер предупреди за дестабилизация на ситуацията в Саудитска Арабия, а Wall Street Journal излезе със заглавие „Ще тръгне ли Нетаняху към Рияд?“. За разлика от Тел Авив и Вашингтон Турция продължава да оказва натиск върху Саудитска Арабия относно Хашоги:   . А през януари турските власти обявиха намерението си да инициират международно разследване на това убийство. Като резултат, ООН отправи в Истанбул свой следовател, но саудитците не го пуснаха дори до прага на своето генерално консулство. Очевидно е, че тази тема няма да слиза още дълго от страниците на турските вестници, а Анкара прекрасно разбира какви лостове за натиск е получила и върху Рияд, и върху Белия дом. Саудитските власти безспорно осъзнават всичко това и се опитват да лавират.   Също така саудитската военна компания Rakaa Holding започна преговори с Русия и Беларус, въпреки че преди винаги е работила само със САЩ.  . … Значително събитие за саудитското кралство беше подмяната на ръководителите на ключовите ведомства: Министерство на външните работи, Националната гвардия, службите за сигурност. Подмени се и съветникът по национала сигурност. Започна и реформиране на основната спецслужба на страната – Службата за общо разузнаване. Една от версиите е, че промените са резултат от скандала по делото за убийството на журналиста: Бин Салман беше принуден да отстъпи на принца. В този случай има голяма вероятност, че именно саудитите са организирали убийството на Джамал Хашоги. В икономически план Рияд продължава опитите си да „слезе от нефтената игла“: престолонаследникът заяви, че през 2019 г. те очакват ръст на нефтогазовите доходи. Но пък държавните разходи трябва да се увеличат до рекордни нива. Откъде ще дойдат парите? Включително и от развлекателния бизнес. Саудитците искат да влязат в топ 10 на страните, заработващи от шоубизнес. Затова кралството има намерение да провежда редица впечатляващи концерти, като например концерт на рапъра Jay Z, или състезания с бикове. Само че сериозният бизнес напуска Саудитска Арабия. Вече много малко хора говорят за развитие там на такива брандове като Boeing, Lockheed Martin, Intel, AMD или Apple. Едва ли ще помогне и създаването на обща криптовалута заедно с ОАЕ. През декември 2018 г. в Швеция започнаха преговори между бунтовниците и правителствените сили на Йемен. Обикновените йеменци, измъчени от кръвопролитната война, чакаха дълго и с надежда тези преговори. Представителят на ООН Мартин Грифитс, приветствайки участниците в преговорите, отбеляза, че е необходимо да се действа преди ситуацията да излезе от контрол. По данни на ООН бойните действия, високите цени на продуктите и спадът в икономиката поставят гражданите на ръба на оцеляването и единствено доставките на продоволствия спомагат да се избегне масов глад и мор.  . Към това може да се добавят и разрушените болници и системите за водоснабдяване, а също и поголовното замърсяване, което вече доведе до епидемия от холера и други тежки заболявания. Без да говорим за бойните действия, от 2016 г. досега в Йемен са починали 60 хиляди души. Повече от 28 хиляди са загинали през 2018 г., което е с 68% повече отколкото през 2017 г. Грифитс изрази надежда, че 2018 г. ще бъде последната година на война в Йемен и през 2019 г. конфликтът ще приключи. За това има известни основания: в резултат на завършилите на 13 декември преговори страните достигнаха до единство по такива важни въпроси като прекратяването на огъня, обмен на военнопленници, извеждане на силите отвъд линията на фронта, предаване на контрола над порта в пристанищния град Ходейда на силите на ООН. Миротворците вече са отправили там своя първи контингент. Но всичко се оказа не така просто. Както много често става конфликтуващите групи  започнаха да се обвиняват един друг, че нарушават договора, а извеждането на силите и демилитаризацията на договорените зони не се случи. През януари ситуацията се обостри дори още повече. Поддръжниците на Хади започнаха мощно настъпление в централните провинции на страната. В отговор на това бунтовниците проведоха серия от „безпилотни“ атаки. На 10 януари един от дроновете нанесе удар по базата „Ал Анад“ в провинция Лахдж.   . Учитайки сложността на ситуацията, в Йордания започна нов рунд на мирните преговори, чийто главен въпрос е техническата разработка за размяната на пленници. На този фон експертите започнаха да говорят за възможността Москва да изиграе ключова роля в урегулирането на тази криза. Счита се, че Кремъл, който е привилегирован събеседник с бунтовниците и икономически партньор на Рияд, може да стане добър посредник при решаването на този конфликт. Но тук много неща зависят от позицията на Белия дом.    . Надеждите на Доха за отслабване на наложената й блокада от четворката Саудитска Арабия, ОАЕ, Бахрейн и Египет отново не се оправдаха. Катарският външен министър, изказвайки се в Давос, заяви, че към момента няма никакви признаци за излизане от кризата. Дори отбеляза, че блокадата става още по-тежка.  .  В края на януари в Китай пристигна и самият емир. Посещанието му беше част от азиатското му турне, което включваше още Южна Корея и Япония. Преди това емирът на Катар проведе среща в Куала Лумпур с премиера на Малайзия, диверсифицирайки по този начин своята външна политика. Това показва и визитата в Катар на пакистанския премиер, в хода на която беше постигнато споразумение, че лимитът на работната сила от Пакистан ще се увеличи на 150 хиляди души. Президентът на Судан също посети Катар, а емирът го увери, че го подкрепя на фона на масовите демонстрации в суданската страна. Странно е, но въпреки всичко Катар продължава да укрепва и отношенията си с Вашингтон.    Освен това Белият дом се опитва да пробутва хитроумна комбинация – подстрекава Катар да изтласква Русия от европейския газов пазар. … . Експертите изказват различни мнения за причините довели до това решение – от икономически причини до отмъщение. На пръв поглед подобно събитие изглежда не толкова важно, някой все излиза или влиза в картела. Но в случая катарците са едни от основателите на тази организация, и може тяхното излизане да предизвика ефект на доминото.  .  . Още една крачка към разширяването на обхвата на Qatar Petroleum по света. Като цяло в геоикономическо измерение Катар продължава да се движи напред.   При такива суми Доха може да си позволи да предостави на Ирак 1 милиард за възстановяване на инфраструктурата, както и да окаже военна помощ на някои африкански страни. Катар отправи в Сомалия 68 единици съвременна военна техника, а в Мали – 24 бронетранспортьора. Катар продължава да поддържа и палестинците: изпрати в Газа помощ от 15 милиона долара, която трябва да бъде предадена на ХАМАС. Но след реакциите на Израел парите бяха дадени изключително за хуманитарна помощ, подкрепа за бедните, подобряване и разширяване на електромрежите и др. . В Кувейт двама депутати от парламента бяха осъдени на затвор по обвинение за извършени престъпления срещу държавата. Депутатите били замесени в нападение на парламента, извършено от група опозиционери през 2011 г. с цел оставка на тогавашния премиер. Парламентаристите реагираха на това решение по различен начин. Едните заявиха, че „сега всички добре ще разбират кое е позволено“, а други обвиниха съда в „ограничаване правата на депутатите“. .  . Крачката представлява усилие за развитие на финансовия пазар в страната и е в посока на привличането на инвестиции. От другите събития важно е подписването на договор с Индия за сътрудничество в сферата на наемането на работна ръка и защита на индийските работници, особено жените. В Кувейт работят повече от 300 хиляди индийци, а 90 хиляди от тях са жени. …  На въпрос на кореспондент на BBC има ли връзка между военното сътрудничество с Великобритания и пограничните проблеми на Кувейт със Саудитска Арабия, зам.-министърът по външните работи на Кувейт заяви, че няма такава връзка. Но няма дим без огън. Медиите съобщават и за визитата на кувейтския министър на нефта в Саудитска Арабия, след която се взе решение да се възобнови добива на нефт в спорните територии Хафджа и Вафра. Апропо, това се случи след вмешателството на САЩ. Тук следва да се поясни, че след началото на блокадата на Катар всички в Кувейт започнаха да се опасяват, че нефтеният спор с Рияд ще стане повод за политически натиск, и че катарският сценарий ще се повтори и по отношение на Кувейт. Затова външното министерство на Кувейт се обяви категорично против възобновяването на добива на нефт в спорните райони, но Държавният департамент на САЩ даде своеобразни гаранции за сигурност.  . Възможно е това решение на Кувейт да сложи кръст на плановете на Турция, която по примера на Катар също искаше да предложи защита на кувейтската държава от евентуални проблеми със Саудитска Арабия и ОАЕ. . След обявяването на резултатите от проведените в края на 2018 г. избори в долната камара на бахрейнския парламент по-голяма част от местата получиха независими депутати: те взеха 34 места от 40 възможни. За първи път в парламента влязоха и 6 жени. След приключването на изборите кралят на Бахрейн назначи нови членове в Меджлис аш Шура – върховната палата на парламента. Всъщност изборите никак не повлияха на състава на правителството, само трима са новите министри – в сферата на отбраната, на финансите и спорта. Не се промени и политиката на Манама за преследването на опозиционери:  . Съдът също така поддържа и присъдата за доживотна тъмница на шейх Али Салман, лидер на политическата партия Al Wefaq, който е обвинен в „шпионаж в полза на Катар“. В отговор ръководството на Al Wefaq излезе със заявление, в което се казва, че „движението на хората в Бахрейн няма да престане, а ще се засилва, защото абсолютното мнозинство от бахрейнския народ желае превръщането на настоящия деспотичен режим в справедливо общество и държава“. На този фон властите в Бахрейн продължават да правят произраелски изказвания.   И то независимо от това, че арабският свят решително осъжда австралийските власти. По-рано същият този бахрейнски министър заяви, че Израел има право на самозащита в Сирия. .  . Главното събитие за Оман стана визитата на премиера на Израел, което извика очаквана реакция в арабо-мюсюлманския свят. Шефът на оманското външно министерство беше принуден да се оправдава, заявявайки, че „политическата философия на неговата държава се основава на принципите на мир с миролюбивите нации, както и че тя не се меси в делата на другите и не позволява да се месят в нейните“. Тези думи оманският министър каза по време на турне из страните от залива. . . Оманските власти също така търсят чужди инвеститори в сферата на енергетиката за развиване на нефтеното находище Хабхаб. И това не е случайно. Бюджетът на страната за 2019 г. е приет с дефицит от 7,3 милиарда долара, а през 2018 г. бюджетният дефицит беше 7,8 милиарда. Липсата на пари се планира да се покрие с вътрешни и външи заеми. Към 2020 г. Оман има намерение да диверсифицира източниците на доходи така, че доходите от нефт да не надвишават 22%. В момента нефтените приходи са 44%. Авторитетният Вашингтонски институт за близкоизточни изследвания направи интересна прогноза.  .  . По този начин Оман и Кувейт все още остават в списъка на тези страни, където потенциално е възможно да се случи нов политически конфликт или да се разрази внезапна криза.", "date": "2019.02.09", "title": "Какво се случи в Арабския свят (ОБЗОР)"}
{"url": "http://www.classa.bg/%D1%81%D0%B2%D1%8F%D1%82/item/392472-%D0%BA%D0%B0%D0%BA-%D1%89%D0%B5-%D1%80%D0%B5%D0%B0%D0%B3%D0%B8%D1%80%D0%B0%D1%82-%D1%81%D0%B0%D1%89-%D0%B0%D0%BA%D0%BE-%D1%80%D1%83%D1%81%D0%B8%D1%8F-%D0%BF%D1%80%D0%B8%D0%B7%D0%BD%D0%B0%D0%B5-%D0%BD%D0%B0%D0%BD%D1%81%D0%B8-%D0%BF%D0%B5%D0%BB%D0%BE%D1%81%D0%B8-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82", "text": "Политическият анализатор Макс Кайзер критикува признаването от Доналд Тръмп на лидера на Народното събрание на Венецуела, Хуан Гуайдо, за временен президент на южноамериканската страна след неговото самопровъзгласяване за такъв: \"Невероятно е, че САЩ не признават президента на Венецуела, а негов подчинен, което е очевидна електорална намеса\", казва Макс.   В този смисъл той подчертава: \"Ако един ден Путин пристигне и заяви, че Русия признава Нанси Пелоси - лидер на демократите в Камарата на представителите - като президент на САЩ, а не Доналд Тръмп, светът ще бъде възмутен. Северноамериканската власт има тази теория за своята изключителност и счита че не е задължена да спазва закона, а прави това, което поиска\".   В своя коментар той също анализира големите покупки на злато, които се случиха миналата година: през 2018 г. централните банки на няколко страни са придобили повече кюлчета, отколкото по което и да е време от 1971 г. насам. Освен това правителствата са добавили общо 651,5 тона в хазната, което представлява увеличение от 74% в сравнение с 2017 година. Според Макс това значително повишение е свързано пряко с позицията на американското правителство: \"Това, което тази масивна покупка на злато от централните банки демонстрира е, че те са осъзнали, че САЩ са загубили ума си\". От своя страна той прогнозира, че когато свърши златото за купуване, всички неминуемо ще прибегнат до пазара на биткойни.   Експертът посочва, че основната причина за световния интерес към този бляскав метал е, че сегашната икономическа система „се провали гръмко\". За него причината е: „Увеличаването на неравенствата, свободното падане, в което се намират много страни, лудостта, която британците страдат заради Brexit или въстанието, което надвисва над Съединените щати\". Освен това той подчертава, че тенденцията ще се увеличи през 2019 г., 2020 г. и 2021 г., „докато златото не стане оскъдно\".   Няколко страни с важни икономики запазват своя капитал по този начин, ситуация, която накланя равновесието по цялата планета: „Вярвам, че Русия, Китай или Турция, между другото, принуждават света да действа по този начин, в това, което може да представлява асиметрична парична политика \", описва той. Всъщност Москва беше най-големият купувач на злато и поддържа своята политика да де-доларизира резервите си. \".", "date": "2019.02.09", "title": "Как ще реагират САЩ ако Русия признае Нанси Пелоси за президент?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392473-%D1%87%D0%B0%D1%8F,-%D1%80%D1%83%D0%B1%D0%B8%D0%BD,-%D0%B1%D0%B0%D0%BD%D0%BE%D0%B2,-%D1%82%D0%B0%D0%BD%D0%BA%D0%BE%D0%B2%D0%B5%D1%82%D0%B5-%D0%BF%D1%80%D0%B5%D0%B7%D1%80%D1%8F%D0%BD%D0%BE-%D0%BF%D1%83%D1%81%D1%82%D0%BE%D1%81%D0%BB%D0%BE%D0%B2%D0%B8%D0%B5", "text": "Чая придошла - и хайде, сеирджиите са там, телевизиите се тикат най-отпред. Реката щяла да скъса някаква дига - обаче не било ясно, кой я стопанисва. Народецът седи и трепери, някакви са се хванали гуша за гуша пред камерите, а един вика: „Собственикът се яви, едва когато се разбра, че държавата ще плати ремонта на дигата!“   Представяте ли си, каква панаирджийска губерния сме станали. И в този момент една старица каза, приблизително: „Не се съберат да направят/нещо, а само се показват!“   Велика българска жена, велика фраза – ключ към празнословната фанфаронщина, която върлува наоколо.   Прости думи – обаче са истинска присъда над пустословието, което отдавна е презряно от обикновените хора, но те се свенят да изразят това на глас. Усещаме го само от подобни изпуснати фрази.     Да вървим сега при господин Рубин, американският посланик, и господин Банов, министърът на културата.  Не се чудете: ясно е, че старицата пет пари не дава за тях, обаче фразата й с лекота отключва и двамата. Ето как. Господин Рубин очевидно има приятно чувство за хумор.   Тия дни казал в едно интервю: „Никога не е имало натиск върху България да избере Ф-16…“ Разбира се, че е точно така.   То е все едно бившият Съветски съюз да насилваше „онази“ България да купува Миг 21, примерно. Сетне посланикът продължил да се шегува: „Това е суверенно българско решение, България е суверенна държава, България сама взема решения“. Ето, това е вече новина – и ако имаш нещастието да водиш това интервю, задължително трябва солидно да си анестезиран. А пък и Рубин за момент се държи като анестезиран: забравя, че самият президент Тръмп подкара нашият премиер по-чевръсто да се въоръжаваме.   Преди около две години той направо му написа следното: „Особено съм радостен от плановете на България да засили и модернизира отбранителните си способности“ - тоест, купувай, драги, не се мотай, ако искаш снимка за спомен. Тъй че, да кажеш, че САЩ не са упражнили натиск наистина си е проява на остроумие - не толкова елегантно, но на тукашните аборигени и толкова им стига. Така, без да иска, г-н Рубин се нареди в трупата на местните самодейци - сезонни американофили, които разиграха едно тъпо театро около   Ф-16/70, колкото да напомнят за себе си.   Разбира се, американците отдавна са наясно какво представлява тукашното им лоби - одиозни типове без никаква тежест в българското общество, които нямат и никакъв контрол над треперливото си угодничество. Примерно, може да ти споменат насаме, че една от основните битки днес е срещу православието - но никой не те кара да изричаш мръснишката псувня    Тукашните ратаи обаче са неудържими в престараването си, болнави хора с болнави амбиции. Така че, г-н Рубин би трябвало да каже: „Не сме упражнявали никакъв натиск, вашите хора сами се натискаха кой да си закачи най-пъстрата панделка на наш човек“.   Българското общество е наясно с всичко това и предпочита да не го облъчват празнословно. Тук политическото говорене отдавна се е превърнало в отвратителна халтура, то може да накара дори мишеловът да повърне, както казваше един писател. „Само гледат да се показват“. Сякаш по този начин искат някак да си отмъстят на „простолюдието“.   Дори тогава, когато трябва да се покрият през глава, продължават да се натрапват.   Това е някакъв инстинкт за самоунищожение. Такъв е случаят с Банов. Много е неприятно, когато вестник излиза със заглавието „Изборите тръгнаха с кални борби“.   Кое е кална борба – това, че Банов са самонабучи на кол, а отгоре на всичко се повъртя на него.   Нямаше кой обаче да го посъветва за нищо на света да не казва, че записът, който го уличава, е манипулиран.   И да бъде пределно лаконичен - защото колкото повече накисваш в сълзи обясненията си, толкова повече се злепоставяш. Не се намери и един умен човек в ГЕРБ да го посъветва и друго: да не опява, че четири години бил „рекетиран“ - и четири години мълчал като пън, вместо още при първия опит да изтича в Прокуратурата.   Пропагандата на ГЕРБ очевидно е в нокдаун, тя се прави силово, както се полага на вечните победители. Днешните „първенци“ на нищо не могат да се научат. Да прескочим за малко при Петър Младенов. Неговата „танкова“ реплика вече е класика, поне в близката ни история.   Твърденията на Младенов, че записът на репликата е манипулиран, само ускориха края му. По онова време в телевизията назначихме комисия от най-влиятелни кинаджии - и единодушното им заключение беше, че записът не е манипулиран. В сборника интервюта на Валерия Велева „Мъже на власт” има една прелюбопитна подробност.   Според вицепрезидента генерал Семерджиев, Луканов бил казал веднъж следното за прословутата „танкова реплика” на съпартиеца си: „Пешо, ти все пак каза това”. Младенов направи фатална грешка с отричането. Репликата е изтървана от слаб /в онзи момент/ човек, отгоре на всичко, взет на прицел от „бойните“ си другари. Изтървал е един въпрос по-скоро към себе си - един уплашен човек, претоварен от случайността с непомерни отговорности, а и с тип мислене, в което се мержелеят танкове. Няма нищо в тази реплика, никакви танкове няма да дойдат, никой не го иска сериозно. Обаче на 27 август 1990 година, на сутринта след пожара в Партийния дом, Лилов /!/ казва нещо подобно - това свидетелство го има в сайта ми  , във видео публикацията „Пожарът“.   Лилов споменава нещо за някакъв взвод, който би свършил работа в нощта на пожара. Някакъв симпатизант поправя Лилов. \"Разбира се - казва той, - че Лилов няма как и откъде да повика онзи взвод\". Имах интересен разговор с Младенов за „танковата“ реплика.   Видяхме се на 2 юли 1990 година - същият ден, от 13 часа, водих пресконференцията на стачкуващите студенти от Софийския университет, която се излъчваше директно по радиото. Организирана бе от Сдружението за честни избори и стачния комитет. По-нататък цитирам по книгата си „Кеворк проговаря. Необичайни срещи“. „Бяха Желев, Дертлиев, Пирински, Любен Гоцев, ген.Семерджиев и др., както и говорителят на Младенов, който гледаше като обречен. Студентите бяха много агресивни, макар че едва ли подозираха кой ще спечели от стачката им… Иначе хората на БСП се държаха учудващо пасивно… Имах среща с Младенов в 17 ч., но закъснях с половин час. Отидох в президентството направо от Университета. Тълпата отвън скандирала непрекъснато срещу Младенов, най-много се дерял синът на бившия секретар на ЦК Емил Христов, един от най-доверените хора на Живков – така ме посрещна секретарката на Младенов. „Не мога да го кажа това – казва Младенов. - Това е против всичките ми разбирания, срещу целия ми живот. Пропаднало е в съзнанието ми, нищо не мога да си спомня. Всичко друго се сещам, но тези думи ми се губят…Свидетели бяха Светлин /Русев/, Нешка/Робева/, Джуров, отстрани беше и Григор Стоичков, те могат да потвърдят…” „Аз мога и да си отида – продължи Младенов, - може да живея един месец или една година…”  „Това са Божи работи” – отвърнах.  „Знаеш, че съм опериран тежко от сърце, скоро говорихме за това със заместник директора на ЦРУ. Но това между нас, моля те”.   И пак се връща на „танковата” реплика: „Какво да правим с тази история? Не мога да го кажа това, не мога!” „Ако този разговор тук беше записан, ефектът щеше да бъде добър” – казах.  „Мисля, че след Живков вече не се записва в този кабинет. Поне така ми казват” – отвърна той.  „Имам предвид телевизионен разговор” – уточних.  „Да изляза по телевизията? – учуди се Младенов. – Защо? Защо да се оправдавам? Ще си отида и толкова, защо ми е всичко това…” И почти се разплака. И в края на разговора каза: „На американците им омръзна всичко това. Да оправим тази история, пък после ще поканим Симеон…”  Разделихме се с уговорката, все пак, на 6-ти да направим интервюто. Бутилката пред него беше почти празна. На 4 юли Младенов направи специално телевизионно изявление за “танковата” реплика. Посъветвах го преди записа да промени няколко изречения. Той се съгласи. Най-важната поправка бе в изречението “Българският президент е атакуван заради реплика, манипулирана и съответно тиражирана”.  То стана: “Българският президент е атакуван заради една реплика”. Пазя в архива си този текст със собственоръчните му поправки. На 5-ти юли отидох отново при Младенов, за да уточним интервюто за следващия ден. „Но няма да бъде само за репликата,нали? – попита Младенов, - а общо, за живота ми, аз съм чел, все пак, Сартр…”   На другият ден той вече бе извън играта…“ Да оставим Младенов – ами онова с Банов се случи току-що. Хората край него обаче аранжират историята, сякаш се е случила по времето на Тутанкамон.   Банов е в неспасяемо положение, защото се самопредстави като завършен наивник.   А най-тъпият подход, когато те хванат по бели гащи, е да започнеш да ругаеш опонента си - атентатът в „Света Неделя“ винаги е под ръка.   Някой министър метнал в канализацията 700 хиляди лева - Марко Фридман е виновен. Ако историята с Банов бъде прикачена към фалшивите новини, пак ще бъде погрешно.   Коленопреклонното отразяване на всяко вдишване и издишване на Властта - която и да е тя - е по-опасно от всяка фалшива новина. Сега се заговори да се имунизират потребителите на социалните мрежи от фалшивите новини. А кой ще ги имунизира от фалшивите новини на Властниците? Те трябва да са благодарни, че хората, които са Носители/Пазители на Паметта все още са недостатъчно активни в мрежите. А ония, дори и да сбъркат, пак само гледат да се показват – вместо да се скрият в първия шкаф, който им се изпречи.", "date": "2019.02.09", "title": "Чая, Рубин, Банов, Танковете! Презряно пустословие"}
{"url": "http://www.classa.bg/%D1%81%D0%B2%D1%8F%D1%82/item/392474-%D0%B8%D1%81%D0%BF%D0%B0%D0%BD%D0%B8%D1%8F-%D1%82%D1%80%D0%B5%D0%BF%D0%B5%D1%80%D0%B8-%D0%B7%D0%B0%D1%80%D0%B0%D0%B4%D0%B8-%D0%B1%D1%80%D0%B5%D0%B3%D0%B7%D0%B8%D1%82", "text": "Испанското правителство прие постановление за наемане на 1735 нови държавни служители за справяне с последиците от Brexit, особено в области като граничния и митническия контрол, предаде Ройтерс. Социалистическото правителство иска повечето от тези служители да бъдат наети преди 29 март, независимо дали Великобритания постигне споразумение с Европейския съюз за напускането си.      \"Администрацията понастоящем разполага с нужните средства да работи в рамката на отношенията след напускането на Великобритания, но ще трябва да увеличи капацитета си от чиновници в някои сектори\", посочи в изявление правителството, цитирано от БТА. Властите смятат да назначат повече служители на летищата и пристанищата, и да засили фитосанитарния контрол върху вноса и износа, а също да осигурят съдействие на около 300 000 британци, живеещи в Испания, в това число много пенсионери. Към тях трябва да се добавят и 33 000-те жители на Гибралтар, британска територия в най-южната част на Испания. Гибралтарците, чиято икономика зависи от отворената граница с Испания, гласуваха масово на референдума за членството на Великобритания през 2016 г. за оставане в ЕС, но са принудени да излязат от блока.", "date": "2019.02.09", "title": "Испания трепери заради Брегзит"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/392475-%D0%B3%D0%B5%D0%B1%D1%80%D0%B5%D0%B2-%D0%B8-%D0%B2%D0%B0%D1%81%D0%B8%D0%BB%D0%B5%D0%B2-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0%D1%82-%D1%81-%D0%BB%D1%8A%D0%B6%D0%B8%D1%82%D0%B5-%D0%B7%D0%B0-%E2%80%9E%D0%B4%D1%83%D0%BD%D0%B0%D1%80%D0%B8%D1%82%E2%80%9D,-%D0%BF%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D0%B8%D0%BC-%D0%BF%D0%BE%D0%BC%D0%B0%D0%B3%D0%B0", "text": "През 2014 г. „Дунарит\" беше използван от Цветан Василев като разпределителен център, чрез който бяха усвоявани кредити от \"КТБ\". След това пирамидата рухна, а кредитите се превърнаха в „заеми\" на фирми бушони, съобщава \"Монитор\".       Разбира се, без всякакво обезпечение. Според отчетите на синдиците на КТБ по тази схема са потънали над 90 милиона лева, впоследствие прихванати с фалшиви цесии по времето на квестурата. Отделно от това дружествата, участвали във веригата на собствеността – „Хедж инвестмънт\" и „Кемира\", също дължат над 53 милиона евро на фалиралия трезор.      След бягството на Василев източването на предприятието продължи в посока Сърбия, а държавата беше принудена да води съдебни дела за отмяна на прихващанията и за попълване на масата на несъстоятелността. От своя страна КПКОНПИ запорира акциите в „Дунарит\" като част от незаконно придобитото имущество на финансовия фараон. Докато тръбеше от луксозния си хотел в Белград, че уж щял да „спасява\" банката, Василев всъщност усилено работеше по вторичното разграбване на активите й, а „Дунарит\" беше съществена част от този обир.    „Дунарит\" подарен от Василев първо на руснаци, а после на Гебрев     В началото на 2015 г. в управлението на групата „Дунарит\" изведнъж се появи мистериозният белгиец с руски паспорт Пиер Луврие, оказал се подставено лице на Константин Малофеев и изключително близък с ръководителя на руските сепаратисти в Украйна Игор Гиркин-Стрелков. На шумно рекламирана пресконференция, провела се на 24 март 2015 г. в хотел „Хилтън\" в София, Луврие се появи заедно с англичанина Брус Бауър, украинеца Анатоли Кайро, френския генерал Бертран Кавалие и Жан Жакобе, част от фирмата LIC 33, на която Цветан Василев, по думите на самия Луврие, лично бил продал дружествата БТК, \"Дунарит\", \"Авионамс\", НУРТС, \"Гарб\" и First Digital (всички намиращи се под контрола на бившия банкер и за чието закупуване обаче са използвани пари на вложителите в КТБ). Общата стойност на тези фирми възлизаше на над един милиард евро, но общата продажна цена, гордо обявена на пресконференцията от мосю Луврие, е... само 1 евро, за сметка на което LIC 33 била поела задължение да покрие дълговете на придобитите фирми от 900 милиона евро. Малка, но съществена подробност е, че LIC 33 не разполагала с подобни средства, а тепърва щяла да ги набира на „международните пазари\". Така тихомълком Цветан Василев на практика подари военния завод „Дунарит\" на подставените лица на Константин Малофеев, опитвайки се прикрият този факт под маската на „западни инвеститори\".      Василев и Гебрев – престъпният тандем от 2016 г. за присвояване на „Дунарит\"      След като аферата беше разкрита от българските медии, включително и от „Телеграф\" и „Монитор\", собственост на депутата от ДПС и наш издател Делян Пеевски, които поставиха ребром въпроса как е възможно един от най-големите военни заводи на Балканския полуостров да бъде подарен от Василев на руското подставено лице Луврие, което принуди участниците в тази крадлива схема да върнат дружествата.      Впоследствие, в края на 2015 г., се появи втори руснак – Дмитрий Косарев, също служител на Малофеев, твърдейки, че е „независим\" бизнесмен и бил получил от Василев същите фирми, включително и „Дунарит\". След като и този номер не мина пред българското общество и пред измамените вложители в КТБ, в началото на 2016 г. Цветан Василев започна реализирането на план, този път с участието на Емилиян Гебрев, за окончателно скъсване на връзката на „Дунарит\" с получените кредити от банката. Така Гебрев реално се явява продължение на неуспялата сага с „руснака\" Луврие. Втора серия на един и същ филм с режисьор Цветан Василев. Гебрев е удобното продължение на кражбата, а не „руска\" жертва. Тази времева подробност е изключително важна, защото само 3 години по-късно и Василев, и Гебрев удобно ще са я забравили и ще започнат да бълват инсинуации, пропускайки факта, че през цялата 2015 г. „Дунарит\" на практика беше собственост на руснаци.   Емилиян Гебрев се оплита в лъжите за отравянето си и „Дунарит\"       Гебрев е лице от времето на комунизма, свързан с българските тайни служби и работещ при социализма в оръжейния гигант „Кинтекс\". След промените става крупен частник, или по-скоро фактурист комисионер, работещ с държавните предприятия от военнопромишления комплекс, източвайки финансовия им ресурс. През 2015 г., и по-точно на 21 юни, в пресата се появява съобщение, че Гебрев и синът му са били отровени, вероятно през пролетта на същата година. И двамата оцеляват, а публикацията във вестник „24 часа\" посочва, че причината може би се корени в реализирана от Гебрев крупна сделка със специална продукция за Украйна. Няколко години този инцидент е напълно забравен, а самият Гебрев не обелва и дума за причините. Какви интереси е засегнал оръжейният аферист, има ли наистина умишлено отравяне или не, остава загадка. Не е загадка обаче, че дори да има такъв инцидент, то той няма как да е свързан с „Дунарит\", както услужливо ще си „припомни\" години по-късно Гебрев.      Нито Гебрев, нито Василев, нито Иво Прокопиев, от чието издание „Капитал\" тръгва поредната инсинуация, свързана с „Дунарит\", са си написали добре домашното - защото когато фактите и датите говорят, лъжите им лъсват веднага. Сега Гебрев твърди, че може би отравянето му през пролетта на 2015 г. е, защото месец-два преди това се бил интересувал от „Дунарит\", а тази нова измамна мантра, тръгнала от страниците на „Капитал\" и няколко седмици тиражирана от сайтове в България, свързани с Прокопиев и Василев, от вчера е намерила място и в чужди медии, включително в британския сайт Bellingcat (това е сайтът, направил разкритията за руските агенти Мишкин и Чепига, свързвани с отравянето на Скрипал).      Вярно е, че там „Дунарит\" не е посочен изрично, а се говори за „фабриката за оръжие на Гебрев\" като една от двете възможни причини за отравянето му, наред с „украинската сделка\" за доставка на оръжие. Именно Bellingcat, стъпвайки върху „разследването\" на „Капитал\", сега установява, че вероятен руски агент - Сергей Федотов, също замесен в случая „Скрипал\", през 2015 г. бил посетил България и това посещение съвпаднало с инцидента с Гебрев и сина му. За пръв път се посочва и точната дата на отравянето – няколко дни преди 28 април 2015 г.      Никой обаче не си е направил труда да провери дали в инсинуациите на „Капитал\" има нещо вярно. Просто защото липсва всякаква логика Гебрев да бъде тровен през април 2015 г. заради „Дунарит\" и евентуални „руски интереси\" към това предприятие, след като дуото Луврие - Малофеев вече официално са обявили през март същата година собствеността си в „Дунарит\".    По това време Гебрев още не участва в схемите на Цветан Василев, свързани с военния завод. Той се появява година по-късно като продължение на неуспялата „руска\" сага със собствеността на „Дунарит\". Все пак и продавачът на завода, купен с пари на КТБ, е един и същ – Цветан Василев, само изпълнителите на кражбата са различни. Разбира се, и тази мантра на триото Василев – Гебрев - Прокопиев няма да издържи дълго, но жалкото е, че вложителите в КТБ ще бъдат за пореден път „отровени\" от банкера беглец и неговите съратници в България.    Групата „Дунарит\" и към момента дължи около 190 милиона лева на Фонда за гарантиране на влоговете, а опитите на Гебрев да се представи за „собственик\" на това предприятие, при това без да е платил нищо от тези дългове, удрят от 3 години на камък. Заради което са и всичките му напъни, хибридни атаки, измислени привръзки и „отравяния\". Разбира се, ако схемата на Василев и Гебрев беше сработила и кражбата на „Дунарит\" беше окончателно завършена, на никого дори нямаше да му хрумне да заговори за „новичок\" или „руски интереси\" към „Дунарит\" точно през 2015 г. и прочие небивалици.    А какви са истинските причини за отравянето на Гебрев, ако, разбира се, наистина е бил отровен, е въпрос на разследване от компетентните за това органи. А не на тиражиране на лъжи, разпространявани от хибридни сайтове под контрола на Цветан Василев и Иво Прокопиев, които „медии\" в бързината дори не са си направили труда да проверят верните дати и години.    Чудовищният случай „Скрипал\"    66-годишният бивш офицер от ГРУ Сергей Скрипал и дъщеря му Юлия бяха намерени в безсъзнание на пейка в английския град Солсбъри на 4 март м.г. Оказа се, че те са били отровени с нервнопаралитичното вещество новичок. За покушението бяха обвинени агентите на ГРУ „Руслан Боширов\" (Анатолий Чепига) и „Александър Петров\" (Александър Мишкин). Те отишли в Солсбъри, за да намажат дръжката на бравата на дома на Скрипал с новичок, и веднага се върнали в Москва със самолет. Те изхвърлили на боклука шишенцето от парфюм, в което била отровата. Сергей и Юлия Скрипал бяха спасени след няколкомесечно лечение, но англичанката Доун Стърджис, която е намерила шишенцето, почина.      Медиите по цял свят определиха случая „Скрипал\" като чудовищен. И ако това се е случило в България, институциите, в лицето на прокуратурата, МВР и ДАНС, са длъжни да кажат дали всичко това е истина или лъжа. Бързо трябва да стане ясно дали тази версия на Гебрев, тиражирана през кръга на Цветан Василев и Иво Прокопиев, е спекулация, тъй като крадците са хванати, когато слагат ръка на държавно имущество, и сега разиграват театър пред обществото. И ако това е театър, тази организирана престъпна група трябва да понесе своята отговорност, в лицето на държавните органи. Не може институциите тъкмо сега да мълчат.    \"Телеграф Медиа\" изпрати въпроси до прокуратурата и МВР за осветляване на цялостната картина по случая.", "date": "2019.02.09", "title": "Гебрев и Василев продължават с лъжите за „Дунарит”, Прокопиев им помага"}
{"url": "http://www.classa.bg/%D1%81%D0%B2%D1%8F%D1%82/item/392476-%D0%B8%D1%82%D0%B0%D0%BB%D0%B8%D1%8F-%D0%BF%D1%80%D0%B8%D0%B7%D0%BE%D0%B2%D0%B0%D0%B2%D0%B0-%D0%BA%D1%8A%D0%BC-%D1%80%D0%B5%D0%B2%D0%BE%D0%BB%D1%8E%D1%86%D0%B8%D1%8F-%D0%B7%D0%B0-%D0%B3%D0%BB%D0%B0%D0%B2%D0%B0%D1%82%D0%B0-%D0%BD%D0%B0-%D0%BC%D0%B0%D0%BA%D1%80%D0%BE%D0%BD", "text": "Франция отзова своя посланик от Италия в отговор на „недопустимите провокации” и „намесата” на Рим в нейните вътрешни дела. Безпрецедентна мярка – за първи път в следвоенните години двата близки съюзници и съседи се карат не на шега. Причините за спора са толкова дълбоки, колкото и кризата, през която минава Евросъюза. И те едва ли ще могат да бъдат отстранени без смяната на властта във Франция.     Пререканието между Париж и Рим, набиращо обороти от лятото на миналата година, когато бе формирано новото италианско правителство, излезе на ниво дипломатическа война. Френското МВнР заяви, че Париж отзовава от Рим своя посланик, за консултации, което е обичайна дипломатическа формулировка, която се използва в случаите, когато една държава иска да посочи на друга своето недоволство от неговата политика. Подобни мерки не са толкова редки в международната практика, но не и между съюзници. Така че, отчитайки и характера на отношенията между Франция и Италия, така и това, че те влизат в състава на Евросъюза, тоест междудържавно образувание, претендиращо, че постепенно се превръща от съюз на държави в единна държава, Париж наистина е предприел безпрецедентна крачка. Във френските заявления именно италианците са обвинявани в „безпрецедентно поведение”. „ Тоест Еманюел Макрон толкова се е обидил на италианското правителство, че е решил да отзове посланика, което за двете държави е наистина уникална ситуация. Франция и Италия за кратко воюват една срещу друга през 40-те години, когато Хитлер влиза в Париж, но след края на Втората световна, от която французите излизат победители, а италианците загубили, те отново стават най-добри приятели. Историята на двата народа е толкова здраво свързана, че това изглежда, че е логично развитие, а вече с образуването на Европейския съюз те изобщо се оказват в една лодка. При това като водачи, редом с Германия и Великобритания. Но сега Великобритания излиза от ЕС, а Германия е отслабена от вътрешнокоалиционни разногласия. Така че спорът между французите и италианците е последното, което е нужно на строителите на Евросъюза, но той ще се засилва. И къде е причината? В това, че в Италия управляват евроскептици, а във Франция евроинтегратори – и в условията на кризата на Евросъюза техните позиции ще стават все по-противоречащи си една на друга. Особено близо до май, когато ще се проведат избори в Европарламента. На тях френските и италианските власти ще играят съвършено противоположни игри. И след представянето на резултатите и свикването на новия общоевропейски парламент, противоречията ще се задълбочават. Нали всъщност Франция и Италия в много отношения са просто две провинции на огромната супердържава – Евросъюза – оставайки при това отчасти и суверенни държави. Така че техният спор е едновременно и спор на властите на две независими държави и борба между две части на едно голямо цяло за власт над това цяло. И второ, което е по-важно: става дума за бъдещето на Евросъюза, тоест за съдбата на единна Европа. Караницата между Париж и Рим започна още през юни, веднага след като евроскептиците успяха за първи път в историята да формират правителство в голяма европейска държава. „Пет звезди” и „Лигата” спечелиха италианските избори и създадоха коалиционно правителство, което оттогава се оглавява от безпартийния Джузепе Конте. Но реалните ръководители са председателите на двете партии, имащи ранг на вицепремиери – Луиджи ди Майо и Матео Салвини. Във Франция политически близка (особено на Салвини) е Марин льо Пен, споделяща с него възгледите за нуждата да се преразгледат самите принципи на устройство на Евросъюза. Но тя загуби изборите през 2017 г. и новите италиански власти трябва да си имат работа с Еманюел Макрон. Той е човек, насочил се към усилване на евроинтеграцията, при това с ударение върху френско-германския съюз. Италианците в тази ситуация се оказват третия излишен, тях се опитват просто да ги игнорират, нали няма за какво да се говори с евроскептици? Но третата икономика в Евросъюза (след излизането на Великобритания) дори и обременена с дългове, няма просто така да стои настрани, докато немците и французите ще решават общоевропейските дела. Още повече, че самото идване на власт на Ди Майо и Салвини е отговор на италианците срещу политиката на евроинтеграция. Тя не им харесва, те искат гласът на Италия и нейните интереси да бъдат взети предвид. Това е минимумът. Но как да ти се чуе гласът? Италия и в по-добри години не се слуша, да не говорим сега с такива дългове и с правителство, което е откровено враждебно на Брюксел и на Евроинтеграцията. Но италианците заложиха не на своите способности, а на слабостта на своите опоненти. За слабо място е избран Макрон и то съвършено правилно. Спорът започва през юни – Макрон нарече заявленията на италианското правителство по миграционната криза лъжливи, а в отговор Салвини го нарече наглец. И се започна… Прекият спор бе избегнат, защото Макрон общува с премиера Конте, а Ди Майо и Салвини формално нямат отношения с външната политика. Но през последния месец нещата се промениха. Италианците, формално действително се намесиха във вътрешните дела на Франция. Тук Париж е прав. Но от друга страна, какви могат да са вътрешните дела в една от страните в Евросъюза? Да не би да не засягат пряко другите страни, влизащи в ЕС, ако всички наоколо е общо, общоевропейски и от година на година трябва да става все по единно? Нали и самият Евросъюз постоянно се меси във вътрешните дела на своите членове и като колективен орган, и чрез дипломатическите канали на отделните страна. Например, когато натиска по Полша или Унгария. Или когато европейските страни още в началото на века отзоваваха своите посланици от Австрия в отговор на това, че там на власт дойде несимпатичен и „крайнодесен”. Така че сега италианските министри-евроскептици бият ЕС и по-специално Франция със собствените им оръжия. В края на миналата година Ди Майо подкрепя френските „жълти жилетки”, а преди месец публикува отворено писмо, в което ги призовава да не се отказват. И не само заради Франция, а в името на Европа: „Нова Европа се ражда. Европа на „жълтите жилетки”, социалните движения, пряката демокрация. Това е трудна битка, в която можем да се борим рамо до рамо. “ В същото време Ди Майо пише, че ако е необходимо, неговата партия е готова да подкрепи участниците във френското протестно движение. През последното десетилетие „Петте звезди” сами се родиха от низините, от протестната дейност на италианците, които никога преди не са участвали в политиката, но са недоволни от собствения си местен елит и европейските лидери – и сега те са станали управляващата партия. Сега „Ди Майо” вижда бъдещите съюзници в „жилетките” – и първото изпитание на политическата арена може да бъде през май на изборите за Европейски парламент. Ясно е, че „жилетките” няма да получат много (освен това те ще поемат към различни партии, защото нямат свои собствени). Е, „Пет звезди“ започнаха от нулата – с факта, че бяха осмивани като „Клоунска партия“ (създателят на „Звездите” е Бепе Грило, известният италиански комик). В допълнение, Националният фронт на Марин Льо Пен, съюзник на другия италиански вицепремиер Матео Салвини, определено ще получи най-много гласове във Франция. Който също подкрепи „жилетките”, а преди две седмици нарече Макрон „двуличник” и „ужасен президент”, изразявайки надеждата, че французите скоро ще се отърват от него. След това френското външно министерство връчи протест на италианския посланик, а Макрон заяви, че италианският народ “”заслужава лидери, съизмерими с височината на тяхната история”. А във вторник политиците преминаха от думи към дела. Ди Майо дойде в Париж, но не при Макрон, а при „жълтите жилетки”. На този ден във френската столица се проведе първата съвместна протестна демонстрация на профсъюзите и „жилетките”, а след нея италианският вицепремиер се срещна с един от лидерите на ЖЖ Кристоф Чанцел и техните кандидати на предстоящите избори за Европейски парламент. И той публикува съвместна снимка в „Туитър”, като написа „Вятърът на промяната прекоси Алпите”. След това последва изтеглянето на посланика на Франция от Рим. Сега няма път назад: ако „вятърът на революцията” не се разруши, тогава най-малкото ще притисне Макрон в ъгъла (за начало, отслабвайки позицията му чрез поражението на партията му на изборите за Европейски парламент), или френският президент, който се представя като Наполеон, ще премине Алпите в обратна посока и ще се опита да накаже италианците. Той обаче няма възможности за това – международната позиция на Макрон е слаба. Въпреки всичките флиртове с Меркел, точно сега той реши да спори с нея за „Северен поток – 2” и не установи диалог с Путин, а Тръмп му се смее. И най-важното е, че зад гърба му я няма „старата гвардия”, а уморена полицейска сила, заета с разпръскване на „жълтите жилетки“. И след майските избори за Европейски парламент и двете страни ще се окажат в нова политическа реалност – да, общоевропейска, те също са части от едно цяло. Или бяха?   Превод: В.Сергеев, Поглед.инфо  ", "date": "2019.02.09", "title": "Италия призовава към революция за главата на Макрон"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/392468-%D0%BC%D0%B5%D0%BA%D1%81%D0%B8%D0%BA%D0%B0%D0%BD%D1%81%D0%BA%D0%B8-%D1%83%D1%87%D0%B5%D0%BD-%D0%BE%D1%82%D0%BA%D1%80%D0%B8-%D0%BB%D0%B5%D0%BA-%D0%B7%D0%B0-%D0%B5%D0%BB%D0%B8%D0%BC%D0%B8%D0%BD%D0%B8%D1%80%D0%B0%D0%BD%D0%B5-%D1%87%D0%BE%D0%B2%D0%B5%D1%88%D0%BA%D0%B8%D1%8F-%D0%BF%D0%B0%D0%BF%D0%B8%D0%BB%D0%BE%D0%BC%D0%B0-%D0%B2%D0%B8%D1%80%D1%83%D1%81-%D0%BD%D0%B0-100", "text": "Човешкият папилома вирус (HPV) е много разпространен в целия свят, има повече от 100 вида, от които най-малко 14 са с висок риск и причиняват рак на маточната шийка (CCU), който през 2018 г. причини смъртта на 311 000 жени по света, по данни от Световната здравна организация (СЗО). Изглежда обаче вече има надежда за неговото премахване. След 20-годишни изследвания, мексиканката учен Ева Рамон Гайегос от Националното училище за биологични науки (ENCB) на Националния политехнически институт (IPN) откри терапия, с която е постигнала елиминирането на 100% от HPV. Откритието беше разкрито в рамките на Световния ден на борбата с рака 2019 и демонстрира, на базата на молекулярни изследвания, че при фотодинамична терапия се постига пълно елиминиране на вируса, както и на пре-малигнантни за рака лезии на шийката на матката. Фотодинамичната терапия, която е изследвана от Ева Рамон Гайегос в продължение на две десетилетия, включва прилагане към шийката на матката на лекарство, наречено делта аминолевулинова киселина, която след четири часа се превръща в протопорфирин IX, флуоресцентно химично вещество, което се натрупва в повредените клетки. Това позволява със специален лазерен лъч да бъдат елиминирани само импрегнираните вече структури. В клинична фаза са лекувани 420 заразени с HPV пациенти от щатите Оахака и Веракрус и 29 в Мексико Сити, които са имали пре-малигнени лезии на шийката на матката. Според изследователката, тази терапия няма странични ефекти. \"За разлика от други лечения, тя елиминира само увредените клетки и не засяга здравите структури, поради което има голям потенциал за намаляване на смъртността от рак на маточната шийка\". HPV се предава по полов път, без непременно да има сексуална връзка с проникването, тъй като пряк контакт между кожата на гениталната област е признат начин на предаване, според СЗО. Също така, агенцията съобщава, че много от инфекциите от този тип вируси обикновено изчезват без никаква намеса няколко месеца след като са били открити, а около 90% - след две години. Въпреки това, малък процент от инфекции от някои видове HPV могат да се запазят и да се превърнат в рак. Смята се, че в Мексико до 80% от населението е заразено с HPV и че 90% от мексиканските жени са го имали, въз основа на данни от Националния институт за жените. Средната за страната смъртност от този вирус е 18,24%, като поставя страната на първо място в международен план и е на национално ниво втората причина за смърт при жените. Това откритие обещава здравословно бъдеще на милиони жени по света", "date": "2019.02.09", "title": "Мексикански учен откри лек за елиминиране човешкия папилома вирус на 100%"}
{"url": "http://www.classa.bg/%D1%81%D0%B2%D1%8F%D1%82/item/392469-%D1%81%D1%8A%D0%B7%D0%B4%D0%B0%D1%82%D0%B5%D0%BB%D1%8F%D1%82-%D0%BD%D0%B0-amazon-%D0%BE%D0%B1%D0%B2%D0%B8%D0%BD%D1%8F%D0%B2%D0%B0-national-enquirer,-%D1%87%D0%B5-%D0%B3%D0%BE-%D0%B8%D0%B7%D0%BD%D1%83%D0%B4%D0%B2%D0%B0-%D1%81-%D0%B8%D0%BD%D1%82%D0%B8%D0%BC%D0%BD%D0%B8-%D1%81%D0%BD%D0%B8%D0%BC%D0%BA%D0%B8-%D0%B7%D0%B0%D1%80%D0%B0%D0%B4%D0%B8-%D1%81%D0%BB%D1%83%D1%87%D0%B0%D1%8F-%D0%BA%D0%B0%D1%88%D0%BE%D0%B3%D0%B8", "text": "Основателят и изпълнителен директор на Amazon, Джеф Безос, обвини в опит за \"изнудване и шантаж\" таблоида National Enquirer, принадлежащ на American Media Inc. (AMI). В своя блог бизнесменът твърди, че Дейвид Пекър, вицепрезидент на AMI, го е заплашил да публикува негови снимки, в които се появява с Лорен Санчес, омъжена жена, за която Пекър твърди, че е негова любовница и би предизвикал развод със съпругата му Макензи.   Миналия месец National Enquirer публикува статия, съдържаща интимни съобщения между Безос и Санчес, а след това шефът на Amazon нае частни следователи, за да изясни как таблоидът е получил достъп до тази лична информация.   Според Безос, опитът на АМИ да го дискредитира се дължи на факта, че освен Amazon, той оглавява и \"Вашингтон пост\", който, след бруталното убийство на колумниста си Джамал Хашоги в саудитското консулство в Истанбул миналата година, не е спрял да публикува. материали по случая и продължава със своите разследвания. \"Неизбежно е някои влиятелни хора, които гледат отразяването на Вашингтон пост, погрешно да заключават, че съм техен враг. Президентът Тръмп е един такъв човек, което е очевидно в много от неговите туитове. Публикацията за убийството на колумниста Джамал Кашоги също е безспорно непопулярна в определени кръгове\", пише Безос. Бизнесменът обясни, че преди няколко дни бил предупреден от АМИ, че Пекер е \"апоплектично ядосан\" от разследването във Вашингтон Пост: \"По причини, които все още не са добре разбрани, саудитският ъгъл изглежда засяга особено чувствителен нерв.\" Безос припомни също, че Пекер, както и неговата компания, са под разследване, фокусирано върху Доналд Тръмп и неговата президентска кампания, както и върху някои действия, извършени от името на правителството на Саудитска Арабия. \"След като Тръмп стана президент, той възнагради лоялността на Пекър с вечеря в Белия дом, на която медийният бос докара гост, който има важни връзки с членове на кралското семейство на Саудитска Арабия\", цитира Безос статия в The New York Times. В замяна на това да не публикуват снимките, АМИ настоявали той да декларира пред пресата, че няма \"никакви познания или основания, които да предполагат, че отразяването на АМИ е мотивирано от политически причини или от политически сили\".   \"Очевидно не искам да публикувам личните си снимки, но няма да участвам в неговата добре позната практика на изнудване, политически услуги, политически атаки и корупция\", пише Безос, като разпространява имейлите със заплахи, които получава. Следва част от един от имейлите, изпратени от представител на AMI до юридическия екип на Безос: „За да ускорим тази ситуация и докато The Washington Post, желае да публикува необосновани слухове за първоначалния доклад на The National Enquirer, бих искал да опиша снимките, получени по време на нашето събиране на новини.В допълнение към селфи под кръста, The Enquirer е получил още девет снимки Те включват: г-н Безос се сблъсква със г-жа Санчес на делова среща. Отговорът на г-жа Санчес: снимка, на която пуши пура, която изглежда като сцена на симулация на орален секс. Г-н Безос без ръкави държи мобилния си телефон с лявата си ръка, разкривайки сватбения си пръстен. Той е показан с черни и къси панталони, а мъжествеността му прозира в ципа на гореспоменатото облекло. Селфи на г-н Безос на цялото тяло, облечен само в черни тесни боксерки, с мобилния си телефон в лявата си ръка, докато носи сватбения си пръстен. Селфи на г-н Безос напълно облечен. Снимка на цялото тяло, едва облечено в къси гащи. Г-н Безос без нищо, освен една бяла кърпа, с видима горна част на тялото", "date": "2019.02.09", "title": "Създателят на Amazon обвинява National Enquirer, че го изнудва с интимни снимки заради случая Кашоги"}
{"url": "http://www.classa.bg/%D1%81%D0%B2%D1%8F%D1%82/item/392470-%D1%80%D1%83%D1%81%D0%BA%D0%B8-%D0%B8-%D0%BC%D0%B5%D0%BA%D1%81%D0%B8%D0%BA%D0%B0%D0%BD%D1%81%D0%BA%D0%B8-%D0%B1%D0%B8%D0%B7%D0%BD%D0%B5%D1%81%D0%BC%D0%B5%D0%BD%D0%B8-%D0%BF%D0%BB%D0%B0%D0%BD%D0%B8%D1%80%D0%B0%D1%82-%D0%B4%D0%B0-%D0%B8%D0%BD%D0%B2%D0%B5%D1%81%D1%82%D0%B8%D1%80%D0%B0%D1%82-%D0%BD%D0%B0%D0%B4-15-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%B4%D0%BE%D0%BB%D0%B0%D1%80%D0%B0-%D0%B2-%D0%B5%D0%BD%D0%B5%D1%80%D0%B3%D0%B8%D0%B9%D0%BD%D0%B8%D1%8F-%D1%81%D0%B5%D0%BA%D1%82%D0%BE%D1%80", "text": "Мексикански и руски бизнесмени обявиха в четвъртък споразумение да инвестират над 15 милиарда долара в стратегически енергийни проекти в латиноамериканската страна.   С него се планира да се инвестира в Petróleos Mexicanos (Pemex) и Федералната електрическа комисия (CFE), обясни Майкъл Худ, президент на Petróleos Internacionales del Caribe.   В случая с Pemex, каза Худ, ще се инвестира в най-важните сектори на Мексиканския залив и континента, особено в областите, които имат доказани запаси, но които все още не са проучени. Целта е през следващите три години да се постигне производство от 3,5 милиона барела дневно.   При официалното обявяване на споразумението в мексиканския сенат, вицепрезидентът на Комисията по външни работи на Съвета на Руската федерация Александър Бабаков заяви, че страната му е в състояние да стимулира енергийния сектор в Мексико с оглед на важната роля на Москва на пазара.   В тази връзка той подчерта, че през миналата година Русия е произвела 556 млн. тона петрол, от които е изнесла 257 млн. тона, което я прави най-големият износител на нетна енергия в света. Сенаторът Кора Сесилия Пинедо Алонсо от Трудовата партия подчерта, че новото мексиканско правителство признава потенциала на връзките с Русия: \"която се консолидира на международните енергийни пазари и повиши конкурентоспособността на своите продукти и услуги\".   От своя страна генералният директор на Бюрото ЛЕГИНТ Анастасия Самаркина определи срещата като \"много важна за правителствата и бизнеса\" и съобщи, че резултатите ще бъдат обявени на директорите на \"най-важните компании в Русия\".   \"Има интерес от руските бизнес кръгове да се върнат на мексиканския пазар и да засилят сътрудничеството в енергийния сектор и те искат да инвестират във водещата страна в Америка\", каза Денисовна.   Русия има най-големия известен резерв от природен газ, тя е втората страна по запасите от въглища и осмата по петрол. В допълнение, Руската федерация е четвъртия по големина производител на електроенергия след САЩ, Китай и Япония.", "date": "2019.02.09", "title": "Руски и мексикански бизнесмени планират да инвестират над 15 милиарда долара в енергийния сектор"}
{"url": "http://www.classa.bg/%D1%81%D0%B2%D1%8F%D1%82/item/392471-%D1%80%D0%BE%D0%B4%D0%B6%D1%8A%D1%80-%D1%83%D0%BE%D1%82%D1%8A%D1%80%D1%81-%D1%81-%D0%BF%D1%80%D0%B8%D0%B7%D0%B8%D0%B2-%D0%B7%D0%B0-%D0%BD%D0%B5%D0%BD%D0%B0%D0%BC%D0%B5%D1%81%D0%B0-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0", "text": "Британският музикант и активист Роджър Уотърс призова да \"не позволим Венецуела да бъде унищожена заради няколко барела\", в отговор на отворено писмо, адресирано до американски политици от група венецуелски емигранти, в което те искат да подкрепят опозицията. Хуан Гуайдо. Според Уотърс, писмото представлява \"страстна полемика в подкрепа на американските санкции и други видове намеса във Венецуела, с надеждата това да доведе до смяна на режима, което ще улесни приемането на неолиберални икономически политики, включително връщането на венецуелската петролна индустрия в частни ръце\". Онова, което привлича вниманието му най-много, е че е открил след търсене в Google, че Адриана Колхофер, която \"претендира да говори от името на народа на Венецуела\", е частен анализатор на Goldman Sachs. Междувременно британският музикант цитира резултати от проучване, проведено сред венецуелците между 7 и 20 януари от известната фирма Hinterlaces: 81% от анкетираните не са съгласни със санкциите, прилагани от САЩ. срещу Венецуела 78% не биха се съгласили с международна намеса във Венецуела за сваляне на президента; 86% не са съгласни с международна военна интервенция във Венецуела; 84% подкрепят диалога между правителството и опозицията за решаване на икономическите проблеми.   Според Уотърс, тези резултати показват, че \" мнението на мнозинството истински венецуелци, които наистина живеят във Венецуела, не съвпада с повика на анализаторката на богатството на Goldman Sach, на висшите служители на САЩ, на техните покорни почитатели в Канада, Австралия, НАТО и ЕС, както и всички десни диктатури и квази-демокрации в Латинска Америка, доминирани от САЩ\".   Резултатите от проучването представляват \"вик на сърцето на един обсаден народ, който желае да се вдигнат смъртоносните и драконови санкции и да се дадат време и пространство за намиране на пътя му; вик на народ който не иска да бъде следващата Либия или Ирак или Сирия, и който иска от САЩ да спрат да захранвате чакалите и да плуват като лешояди над техните нефтени находища.\"   Накратко Уотърс казва, \"Аналитичката по управление на богатството на Goldman Sachs е точно и само това, тя не е оракул, нито говорител на народа на Венецуела\". Световноизвестният музикант призовава \"да не позволим да се унищожи красивата страна от Карибите заради няколко барела петрол, което е единственото важно за натрапниците. \"", "date": "2019.02.09", "title": "Роджър Уотърс с призив за ненамеса във Венецуела"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392466-%D0%B5%D0%B2%D1%80%D0%BE%D0%BA%D0%B0%D1%82%D0%B5%D1%80%D0%B8%D0%BD%D0%B0", "text": "Отдавна подозирам, че учреждението на улица \"Александър Жендов\" 1 е министерство на външните,  а не на българските работи.     С ръка на сърцето признавам, че сегашната ни външна политика има миловидно излъчване. Но също така миловидно тя ни изработва като марионетки на чужди интереси и на стадния евроатлантизъм. Ведомството на Екатерина Захариева изплете подкрепата си за самозванеца Хуан Гайдо с иглата на Брюксел - който пък държеше геополитическата кука на Вашингтон.      Между редовете от позицията на министерството по венецуелската криза ясно се чете, че отношението ни е прогуайдовско, защото такава била позицията на ЕС, също и на Европарламента. Откъде накъде европейска България ще има самостоятелна позиция! С какво право ще има свобода за независима гледна точка!      Преди време в едно наше издание излезе съобщение, че ГЕРБ гласели Захариева за евродепутат. Е, как ЕкатЕрана да излезе с национална позиция, как да се размине с личната си европерспектива! Или с институцията, която често действа като ЕвропарламАнт. Всъщност като министър на външна за България политика Захариева може да попадне и в друга еврова институция. Така дипломацията ни миловидно екатеранства по кариеристичната стълбица на еврокрацията. Известно е, че Борисов я последва много бойко - правителственият Съвет за сигурност едва ли не копипейстна становището от \"Александър Жендов\" 1. Впрочем Съвет за сигурност ли? Във Франция дясното онлайн издание \"Атлантико\" публикува интервю с политолога Кристоф Вентура, който е експерт по Латинска Америка и гражданското общество в Института за международни и стратегически отношения. Та Кристоф смята, че европодкрепата за Гуайдо е не само \"равнис към политиката на Вашингтон за вътрешния конфликт\", но и че \"такъв подход е още една крачка към реализирането на най-лошия сценарий\". Освен това в Уругвай ЕС участва в международно посредничество по кризата във Венецуела. \"Трудно е да започваш преговори, ако си застанал на нечия страна\", смята експертът. Той също критикува ЕС и Запада като цяло, че не отчитат подкрепа на почти половината общество за чавизма.  Та, по нашепване на ЕкатерАна не се ли сдобихме с правителствен Съвет за несигурност?   ", "date": "2019.02.09", "title": "ЕвроКатерина"}
{"url": "http://www.classa.bg/%D1%81%D0%B2%D1%8F%D1%82/item/392467-230-%D0%BD%D0%BE%D0%B2%D0%B8-%D0%B5%D0%BC%D0%BE%D1%82%D0%B8%D0%BA%D0%BE%D0%BD%D0%B8-%D0%B7%D0%B0-whatsapp-%D0%B8-%D0%B4%D1%80%D1%83%D0%B3%D0%B8%D1%82%D0%B5-%D0%BC%D0%B5%D1%81%D0%B8%D0%BD%D0%B4%D0%B6%D1%8A%D1%80%D0%B8", "text": "Вселената на емотиконите се разширява още веднъж. Нови храни, животни, междурасови двойки, елементи на жестомимичен език и предмети като инвалидни колички, са само част от новостите в досегашната галерия от графични символи, които ще бъдат достъпни от септември за WhatsApp и другите услуги за незабавни съобщения. Това са 59 нови икони и 230 опции за избор на цвят на кожата или пола на героя. Unicode Consortium, компанията с нестопанска цел, която създава емотиконите, обясни, че намерението й е новите категории да са по-приобщаващи и да отразяват по-добре разнообразието от човешки взаимоотношения, за да спомогнат за по-добър разговор. Нови животни като орангутан, фламинго и видра; механични крака и ръце, инвалидни колички и глухи хора; храни като чесън, лук или фалафел, както и предмети като банджо и балетни чехли, са част от нарастващото семейство на емотиконите. Unicode Consortium има за цел да поддържа актуализиран стандарта Unicode, който прави възможен един общ формат на знаците в интернет. За тази цел той разработва и адаптира различни символи и решава кои нови емотикони да се добавят и предоставят на останалите разработчици и производители, които да ги включат в своите приложения. С различни степени на участие, Apple, Microsoft, Google, Yahoo, Adobe, IBM, SAP и Oracle, наред с други, са част от консорциума, и в техните приложения са на разположение, символи и емотикони, създадени от този субект. Думата \"емотикони (emojis)\", между другото, е от японски произход и обозначава идеограмите или знаците, които се използват често в онлайн съобщения и уебсайтове. Терминът се състои от думата „е\" (на японски 絵), което означава „рисуване\" и от думата „moji\" (文字), което означава „характер\". В началото терминът се използва само в Япония, но най-накрая е включен в стандарта Unicode, използван в целия свят.", "date": "2019.02.09", "title": "230 нови емотикони за WhatsApp и другите месинджъри"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/392461-9-%D1%84%D0%B5%D0%B2%D1%80%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "474 г. - След като 7-годишният Лъв II е намерен твърде млад, за да управлява Византийската империя, за негов съимператор е коронован неговия баща Зенон.   1667 г. - Подписано е примирие между Русия и Полша, с което завършва продължилата 13 години руско-полската война.   1822 г. - Хаити напада Доминиканската република.   1822 г. - Окупаторските сили на Хаити, водени от Жан Пиер Бойер, пристигат в Санто Доминго, за да победят новосъздадената Доминиканска република.   1895 г. - Провежда се първо заседание на Правописна комисия за българския език под председателството на Константин Величков.   1895 г. - Уилям Морган оповестява правилата на създадената от него игра волейбол.   1897 г. - В Русия започва първото всеобщо преброяване на населението, което установява, че в страната живеят 129 млн. души.   1900 г. - Учредено е състезанието по тенис Купа Дейвис.   1903 г. - Народното събрание отпуска допълнителна помощ за бежанците и пострадалите от Илинденско-Преображенското въстание в размер на 300 хил. лв (след като на 22 ноември са отпуснати 500 000 лв).   1923 г. - В България е съставен нов кабитен с министър-председател Александър Стамболийски.     1934 г. - Гърция, Турция, Югославия и Румъния подписват в Атина Балкански пакт, който цели запазването на геополитическото статукво на Балканите след Първата световна война.   1942 г. - За първи път в САЩ е изпробвано лятно часово време.   1949 г. - България става член на УНИЦЕФ.   1950 г. - Американският сенатор Джоузеф Маккарти обвинява Държавния департамент, че е пълен с комунисти, което разпалва период на силни антикомунистически настроения в САЩ, известни като Маккартизъм.   1951 г. - Създава се Централен архивен фонд към Българската армия.   1960 г. - Актрисата Джоана Удуърд получава първата звезда в Алеята на славата в Холивуд.   1969 г. - Осъществен е първият тестов полет на Боинг-747 Джамбоджет.   1990 г. - Излиза първи брой на вестник Демокрация - първият демократичен ежедневник след комунистическия режим.   1996 г. - Тодор Живков е оправдан от Общото събрание на Наказателната колегия на Върховния съд по обвинението за незаконно раздаване на апартаменти, коли и представителни пари от УБО.   1998 г. - Екатерина Дафовска става първата българска олимпийска шампионка в зимна олимпиада.   1999 г. - Процес срещу българските медици в Либия: Пет български медицински сестри и един палестински лекар са задържани по обвинение, че са заразили с вируса на СПИН 393 либийски деца в детската болница в Бенгази, Либия.   2001 г. - Конституционният съд обявява решението си, че в президентските избори може да се кандидатира само български гражданин, който е живял в България поне 183 дни на година през последните 5 години.        ", "date": "2019.02.09", "title": "9 февруари, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/392462-%D0%B4-%D1%80-%D0%BA%D0%B0%D0%BB%D0%BE%D1%8F%D0%BD-%D0%BC%D0%B5%D1%82%D0%BE%D0%B4%D0%B8%D0%B5%D0%B2-%D0%B2%D1%8A%D1%80%D0%B2%D0%B8%D0%BC-%D0%BA%D1%8A%D0%BC-%D0%BA%D0%BE%D0%B0%D0%BB%D0%B8%D1%86%D0%B8%D1%8F-%D0%B3%D0%B5%D1%80%D0%B1-%D0%B1%D1%81%D0%BF-%D0%BF%D1%80%D0%B5%D0%B7-%D1%82%D1%80%D1%83%D0%BF%D0%B0-%D0%BD%D0%B0-%D0%BD%D0%B8%D0%BD%D0%BE%D0%B2%D0%B0-%D0%B8%D0%BB%D0%B8-%D0%BA%D1%8A%D0%BC-%D0%BF%D1%80%D0%BE%D0%BC%D1%8F%D0%BD%D0%B0-%D0%BD%D0%B0-%D0%BC%D0%BE%D0%B4%D0%B5%D0%BB%D0%B0", "text": "„Европейските избори са от историческо значение за бъдещето на страната“     – Скандалът с Елена Йончева и върнатата топка по-късно с Боил Банов носят ли предизборен привкус и активираха ли електоратите на двете партии или обратното? В политическия анализ на Института за стратегии и анализи се казва, че “се стигна до лавинообразно преекспонирана героизация и хиперболизация на личността на Йончева”. Така ли е наистина?   – Не, не носят. Големите скандали са интегрална част от това управление – ЧЕЗ, Истанбулска конвенция, Своге, Пакт за миграция, Търговски регистър, Олимпик, корупционни практики и редица други – така че не може да се каже, че поредният скандал е някакво предизборно начало. Той е просто част от една поредица, която е закономерна и злополучна за обществото. Колкото до втория въпрос, да, така е. Йончева бе прекалено много притисната, прекалено грубо бе подходено към нея и затова се стигна до тази героизация, ако щете и виктимизация на личността й. Обществото търси герои, които да се изправят срещу системата.     –  Ще видим ли нови скандали с наближаването на евроизборите, печалбите ли са повече за партиите или загубите? Отново вашият институт предрича, че може да се стигне до “цялостна промяна на политическата парадигма”. Кой ще промени канавата на управлението? – Ще видим. Няма как при това управление и водещите му лица да няма нови и нови скандали. Приближаването на изборите само ще ускорява тази динамика до нови висини. При тази остра, а вече бих я определил и като ценностно обусловена война в държавата, някой ще трябва да си отиде от политическата сцена. Или Борисов, или Радев. Среден път няма. Това е сблъсък между статукво и промяна. –  С какво да си обясним хард-ходовете на Борисов – избора на F-16, с обърнатия гръб на Москва, видеоконтрола на петролните босове? – Няма обърнат гръб в нито една посока. Това е драмата на България и нейното място в света в момента. Търси се колаборация във всички посоки, а не изгода за обществото и неговите интереси. Все повече ситуацията ми прилича на патронажен филм, при който се залага общото за собствени цели. Има и някои грозни моменти като отношението към Съединените щати, което вече копира едно към едно сервилността към Съветския съюз. Отвън всеки е доволен от това status quo, а единствения губещ е българският народ. –  Изчерпан ли е проектът ГЕРБ ? – Не. Морално се изчерпва, но ресурсно е силен. Той е най-могъщият в момента в държавата и реално я владее. Със сигурност около него има криза, но само времето ще даде отговор на въпроса ви. – България е на 46-то място по качество на демокрация сред 167 страни в света, гласи класация на “Икономист интелиджънс юнит”. Не ни ли надценява това класиране? Oценката ни за политическа култура по същата класация е само 4.38. Не са ли крайно оскъдни културните ни и политически натрупвания за 30 години? – Във всевъзможните класации в последните години България бележи безспорен регрес. Като започнем с най-тежката – демографията, минем през бедността, неравенството и ниските доходи, за да стигнем до срива на инвестициите. Като за капак вече сме в челото по корупция и в крайните места на света по свобода на словото. Нелепото е, че когато кажеш това в България, те обвиняват в черногледство, а това са черно на бяло данните на ЕС, Евростат, ООН, Трансперънси интернешънъл, Репортери без граници. Правилното говорене явно е, че у нас заводите никнат като гъби, театрите са пълни за години напред, инвестициите растат и сме лидер в региона. Разминаването между двата прочита става с размерите на бездна. Всичко става все по-абсурдно и в един момент ще избие нанякъде. –  Защо бизнес интересите изместиха политиката в името на добруването на човека? Впрочем, не бе ли това втъкано в смисъла на бандитския преход? – Не бих определил прехода като цялостно бандитски. Не сме на изходна точка от неговото начало като показатели. Имаше и нормални периоди. Апропо, демографията е добър индикатор в това отношение. Вижте кога раждаемостта е положителна и хората не бягаха през глава, за да се махнат от страната. Порочното беше, че бизнесът се смеси с политиката, а последната се използва за правене на пари. Или си едното, или си другото. –  Как ще се преодолеят огромните разломи в обеществото – ГЕРБ срещу БСП, работодатели срещу работници, богати срещу бедни, етническото противопоставяне, всеки срещу всеки? – С няколко неща – отдаден на промяната политически елит, върховенство на закона, равен старт, ликвидиране на корупцията. Дефицитът на справедливост на всички нива е колосален. Разделим ли се с негативните неща в политиката, ще можем да се разделим с тях и във всяка останала сфера. И чак тогава ще търсим общия интерес за път в една посока. В този смисъл, европейските избори са от историческо значение за бъдещето на страната. Оттам ще дойдат поне два нови момента в българската политика – или ще вървим към голяма коалиция ГЕРБ-БСП през трупа на Нинова, или към началото на промяна на модела чрез предсрочни избори. –  Кой отскубна кълновете на гражданското общество? – То само си ги отскубна. Всеки един от нас е парче от пъзела наречен гражданско общество. Каквото се случи в държавата е следствие от общия сбор на одобрението, или пасивността на всеки един от нас.  ", "date": "2019.02.09", "title": "Д-р Калоян Методиев: Вървим към коалиция ГЕРБ-БСП през трупа на Нинова или към промяна на модела"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/392463-%D0%BC%D0%B8%D0%BD%D0%B8%D1%81%D1%82%D1%80%D0%B8-%D0%B4%D0%B0-%D0%BF%D1%80%D0%B8%D0%BA%D0%BB%D1%8E%D1%87%D0%B2%D0%B0%D0%BC%D0%B5-%D1%81-%D1%82%D0%B5%D0%B7%D0%B8-%D0%B4%D0%B5%D0%B1%D0%B8%D0%BB%D0%B8-%D1%87%D0%B0%D1%81-%D0%BF%D0%BE-%D1%81%D0%BA%D0%BE%D1%80%D0%BE", "text": "Те са трима, но предвождани от Нушка енерГЕПИчката. Вчера тя е публикувала на сайта на министерството си уникална оферта, за промяна на Наредба, за намаляване на тежестта на парите в нашите джобове. Ако не вЕрвате убедете се сами:     Адресът на който можете да намерите офертата на Нушка и компания е:     Предложените промени в Наредбата са в обем от 6 страници PDF формат. Пак там, в отделен файл от 2 страници, са и мотивите към предложените промени. В червеното каре на снимката съм показал най-същественото от мотивите. На практика те предвиждат всички ние да бъдем оскубани с още 612 милиона лева, през идните 5 години. Това означава, че административно се повишава цената на електроенергията от ВЕИ, а на нас ни се обяснява, че някаква “тежест се намалява”. Аз не се сещам за друга тежест, освен на портфейла в джоба ми. А вие? Това означава, че всеки един гражданин на България, всеки месец през идните ПЕТ години ще плаща по 1,50 лева на месец повече за електроенергия, само заради тази схема. За едно четиричленно семейство това прави по ШЕСТ лева на месец по-висока сметка за ток. Но не забравяйте, че не всички граждани на страната ни си плащат сметките за ток. Има индо-българи, които не са чували за такива харчове, но консумират повече от коренното население. По този начин сметките на четиричленно коренно семейство ще набъбват до между 8 и 10 лева на месец. В цял свят цената на електроенергията от ВЕИ намалява, а само у нас се повишава, не само по тази схема, но и с помощта на енерГЕПИйния регулатор КЕВР, който също административно ги надува ежегодно. Наскоро в “ ” ви показах и разказах, как става това, но … Всеки който прочете това и не го сподели, за да достигне до повече хора е съучастник в това престъпление, срещу самия себе си, близките си, роднините си и сънародниците си. В края на съобщението от сайта на министерството има следната бележка: Естествено срока НЕ Е ПОСОЧЕН, за да не затормозява дебилите. Логично, обаче, това да е 21-ви февруари. Аз най-вероятно ще отправя забележки и питания. Помислете си и вие дали да не го направите? Останалите двама министри, вносители на предложението за промените, заедно с Нушка са на икономиката и на финансите. Все същите долни отрепки.    ", "date": "2019.02.09", "title": "Министри: Да приключваме с тези дебили час по-скоро!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392464-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%81%D0%BF%D1%80%D0%B0%D0%B2%D1%8F%D1%82-%D0%BB%D0%B8-%D1%81%D0%B5,-%D0%BA%D0%B0%D0%BA-%D0%B6%D0%B8%D0%B2%D0%B5%D1%8F%D1%82,-%D0%BA%D0%B0%D0%BA%D0%B2%D0%BE-%D1%80%D0%B0%D0%B1%D0%BE%D1%82%D1%8F%D1%82", "text": "Добрата новина е, че 64% от българите и румънците в Германия имат работа. Лошата е, че те обикновено упражняват ниско квалифициран труд, научаваме от обширен репортаж на германското обществено радио ВДР. Ето по-важното: Преди пет години българите и румънците получиха свободен достъп до германския трудов пазар. В резултат тук вече работят около 1 милион граждани на България и Румъния. Интеграцията им на германския трудов пазар протича повече от успешно, но сред трудовите мигранти все още има и много хора с ниско образование, без никаква квалификация, без познания по немски език. А това създава сериозни проблеми на редица градове в Германия, се казва в обширен репортаж на германското обществено радио ВДР, който бе излъчен и от Дойче Веле. В началото на предаването авторът Волфганг Ландмесер разказва за наемните работници, които чакат на пиацата в Дортмунд някой да ги наеме за тежка физическа работа срещу 40-50 евро на ден. Според правилата в ЕС, граждани на държави от Общността могат в продължение на шест месеца да си търсят работа в друга страна-членка на ЕС. Ако не намерят обаче, те са длъжни да напуснат. Мнозина остават въпреки това - защото у дома се чувстват още по-зле. Никой не знае със сигурност колко голяма е групата на тези хора.     В Дортмунд живеят около 9 000 българи и румънци, като като в някои квартали броят им е нараснал 50 пъти. В тези квартали многочислените семейства от България и Румъния често попадат в ръцете на наемодатели-мошеници, които им взимат много пари за разпадащи се жилища без течаща вода и с разкапани врати и прозорци, разказва журналистът от ВДР. И добавя, че новопристигналите от своя страна били истинско предизвикателство за местните хора, защото вдигали много шум и трупали купчини боклук на улицата.     В помощ на мигрантите от България и Румъния В Дортмунд вече е възникнала хуманитарна мрежа, която подпомага мигрантите от България и Румъния в търсенето на жилище и работа, при сключването на здравни застраховки и изучаването на немски език. Пред ВДР ръководителката на църковния проект „Добре дошла, Европа\" Йохана Смит обяснява, че много от тези хора са необразовани и имат нужда от сериозна подкрепа. Само 10% от търсещите работа българи и румънци имат професионална квалификация, не са много и хората със завършено образование. За техните проблеми разказва и българката Елена Генова, която също работи за проекта. Тя консултира новопристигналите във взаимодействието им със службите по труда, с наемодателите или с кредитори, които си търсят закъснели плащания. Според автора на радиопредаването, трудното положение на българите и румънците в Дортмунд отчасти можело да се обясни и с дискриминацията, на която са подложени в родните си страни. Германският журналист дава пример с многобройните пловдивски роми от Столипиново, заселили се в този германски град. По-нататък в репортажа се припомня, че мигранти от държави-членки на ЕС, които не са си намерили работа в Германия, имат право на една-единствена социална помощ: детските надбавки. При това в немалко от случаите децата, за които се изплащат детски надбавки, живеят не в Германия, а в родните си страни. Само през последната година детските надбавки, изплащани за живеещи в Полша, Румъния и България деца, са се увеличили с 10 процента. И все пак: под черта германската икономика печели от трудовите мигранти. Около 1 милион българи и румънци вече работят в Германия, а интеграцията им на тукашния трудов пазар протича изненадващо успешно, обяснява Ехсан Уализадех от нюрнбергския Институт за изследване на трудовия пазар и професионалното развитие. „Ръстът е уникален, а данните показват, че мигрантите от България и Румъния са сред най-добре интегрираните групи на германския трудов пазар\", казва той пред ВДР. Добрата новина е, че 64% от българите и румънците в Германия имат работа. Лошата е, че те обикновено упражняват ниско квалифициран труд. Повече от половината работят по строежи и складове или в ресторантьорството, обяснява авторът на предаването. И посочва, че именно ниско квалифицираните българи и румънци често пъти стават жертва на посредници-мошеници или на организирани престъпни групи. Съществуват цели каналджийски мрежи, които докарват в Германия хора от България и Румъния, настаняват ги в прекалено скъпи квартири, измислят им фиктивни работни места с ниско заплащане и после си присвояват полагащите им се допълнителни социални помощи. Все повече общини в Германия се борят срещу този вид измами. Интеграция - друг начин няма През последните години е в ход трайна дискусия за това как да се предотвратят както такива престъпни практики, така и обикновените злоупотреби със социални помощи, включително и с детски надбавки. В дискусията се чуват както рационални аргументи, така и квалификации, които понякога граничат с ксенофобия. Германското правителство се опитва да решава проблема чрез различни юридически лостове. Още преди няколко години тогавашната министърка на социалното дело Андреа Налес задвижи законопроект, според който мигрантите от държави в ЕС в продължение на пет години нямат право на социални помощи, ако не са работили в Германия. Политици от ХДС настояват освен това онези мигранти, които не са успели да си намерят работа в Германия в рамките на шест месеца, да бъдат връщани насила в родните им страни. Отговорничката по социалните въпроси в дортмундската община Биргит Цьорнер коментира този призив така: „Тези хора ще излязат за десет минути от Германия и после пак ще се върнат. Дали ни харесва или не - такова е положението. След като една голяма част от тях искат да търсят тук перспектива, друга смислена алтернатива, освен интеграцията, просто няма.\" А за да се интегрират и да си намерят прилична работа, мигрантите трябва да научат немски. Според сегашните правила обаче, за разлика от бежанците, те трябва сами да поемат разходите по езиковите курсове. А повечето от тях не могат да си го позволят. Ето защо онези германски общини, където има особено голям приток на трудови мигранти, настояват за безплатни езикови курсове. Точно пет години, след като българите и румънците получиха достъп до германския трудов пазар, Федерацията на германските общини иска да се въведат общи стандарти за помощта, която се оказва на хората, търсещи работа. Единствено по този начин може да им се осигури достъп до курсове по немски и до професионално обучение. При сегашното положение мнозина от тях не могат да си позволят да повишат професионалната си квалификация - поради простата причина, че нямат време, тъй като трябва да изкарват пари с нископлатена работа. В края на предаването на ВДР става дума и за онези мигранти, които нямат почти никакъв шанс да си намерят място на германския трудов пазар - заради ниското си образование или заради сериозните културни различия. Елена Генова признава, че има хора, които просто не могат да се справят сами: „Те ще си останат зависими от нашата помощ. Това е положението\", казва тя пред репортера на ВДР.      ", "date": "2019.02.09", "title": "Българите в Германия: справят ли се, как живеят, какво работят?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/392465-%D0%B1%D0%B5%D0%B4%D0%BD%D0%B0-%D1%80%D0%B0%D0%B1%D0%BE%D1%82%D0%BD%D0%B8%D1%87%D0%BA%D0%B0-%D0%B2-%D0%BA%D1%83%D0%BB%D1%82%D1%83%D1%80%D0%B0%D1%82%D0%B0-%D0%B8-%D0%B1%D0%BE%D1%80%D0%B5%D1%86-%D1%81%D1%80%D0%B5%D1%89%D1%83-%D1%84%D0%B0%D1%88%D0%B8%D0%B7%D0%BCa", "text": "  Пенсионерка съм, но и майка на успешен бизнесмен и свекърва на съпругата му - Жени, която също е успешна бизнесдама. Снахичката е за чудо и приказ - красива, умна, амбициозна. Иска в Брюксел да ходи. Знае няколко езика - английски, още два и четвърти. Образована е.         Хората цял живот за такава снаха се молят - да знае коя леопардова шарка с коя дантела и перлени обеци да сложи, кой мрамор с кое злато си ходи, къде да сложи декоративните лъвчета на стълбището. Извикаха Джо Кокър да им пее на сватбата, ей такива дреболии, които пълнят душата...           Само че арестуваха децата и стана трудно във финансово отношение. Искат запор, описват имотите керемида по керемида. За дребни суми, при това. За заем от 15 000 лева, който е стигнал до изискуеми 100 000. Завиждат ни, че сме успели, друга причина не виждам. То кой няма сметки в Швейцария вече, и Гичето от вход \"Б\" къта някой лев там. На български банки вяра да нямаш. А и фалитът на един завод от тежката индустрия не е това, което си представяте - фабриките просто са си изпълнили мисиите. Ние само спряхме тока на излизане. Сега започнах да следя намаленията по супермаркетите обаче, неволята учи. Аз съм била в ръководството на ТЕЦ, разбирам от култура, бомонд и хайлайф. Децата във Франция обаче се чудя как ще изгледаме. Добри деца, в английски лицей до Марсилия са. На майка си са се метнали - с езика се оправят прекрасно и доста чевръсто. Ние сме все пак културни хора, от Любимец сме, по такива места преди не сме ходили, под достойнството ни е. А сега милите внучета се налага да пазаруват купешки колбаси и бял хляб. Докъде я докарахме? Деца, гледани на \"Русалка\" с прясно уловени миди и риба, ще ядат изрезките на Европа? Народе???? Дори не ми се мисли, ако трябва да заменим колите им с нещо по-евтино. Как ще отидат в лицея с някой \"Голф\", как ще гледат в очите съучениците си? Или се казва сълицейници? Трябва да питам снахата, тя е по-добре с езиците. На един техен съученик от Хонг Конг татко му му купи авиокомпания, ми споделиха милите те.     Чудя се как да се отсрамим и да не накараме децата да се почувстват непълноценни. Не сме кои да е все пак. Организираме художествени пленери и културни събития от национално значение, посрещаме гости от Русия. Иначе по-добро от евразийските пелмени и сельодка под шубой няма, от мен да знаете. И от сина ми. Но аз съм модерна баба, ако се стигне дотам - ще си затворя очите. Както казах, тежки времена настанаха. Само да не се налага да работим, тогава не знам...", "date": "2019.02.09", "title": "Бедна работничка в културата и борец срещу фашизмa"}
{"url": "http://www.classa.bg/%D1%81%D0%B2%D1%8F%D1%82/item/392458-%D0%B4%D0%BE%D0%B3%D0%BE%D0%B2%D0%BE%D1%80%D1%8A%D1%82-%D0%BE%D1%82-%D0%BF%D1%80%D0%B5%D1%81%D0%BF%D0%B0-%D0%B2%D0%BB%D0%B8%D0%B7%D0%B0-%D0%B2-%D1%81%D0%B8%D0%BB%D0%B0", "text": "След размяната на ноти, Северна Македония и Република Гърция изпращат писмо до ООН и всички други международни организации, че новото конституционно име на Македония ще бъде Република Северна Македония Гръцките депутати ратифицираха протокола за членство на Македония в НАТО, което изпълни последното условие за влизането в сила на Договора от Преспа., съобщава македонският телевизионен канал “Телма“, цитиран от Агенция \"Фокус\".    След остър дебат между депутатите на управляващата СИРИЗА и опозиционната „Нова Демокрация“ със 153 гласа \"за\" от общо 300, беше ратифициран протоколът за македонското членство в Алианса.    Ратификацията бе последната стъпка близо осем месеца след подписването на Договора от Преспа, за да влезе в сила. Договорът не влиза в сила незабавно, а трябва да се изчака Гърция официално да информира Македония, че е ратифицирала протокола за членство в НАТО, както е предвидено в заключителните разпоредби на документа, в член 20, параграф 3.  Следва размяна на ноти между двете правителства. След размяната на ноти, тогава вече Северна Македония и Република Гърция изпращат писмо до ООН и всички други международни организации, че новото конституционно име на Македония ще бъде Република Северна Македония.  Според информацията, с която разполага телевизионния канал, нотата от Гърция ще бъде изпратена в понеделник, а същия ден двете страни ще информират съвместно ООН, че различията в имената, изброени в Резолюции 817 и 845, са преодолени и Договорът от Преспа влиза в сила. Същевременно Македония ще информира и други международни организации, че новото й конституционно име е Република Северна Македония.  Също така ще започнат незабавно дейностите, които съпътстват подмяната имената на граничните пунктове, правителствените институции и дипломатическите и консулските представителства.  Правителството, както се оказва, все още не е подготвило план, от който да започне да сменя имената на институциите.  Неофициално, първата табела с новото конституционно име ще бъде поставен на граничния пункт Богородица в района на Гевгелия, след което ще бъдат сменени табелите на правителството и на парламента. Както \"Телма\" съобщава, вече са подготвени дизайнерските решения на новите табелки, които ще заменят старите.   \r\n  ", "date": "2019.02.09", "title": "Договорът от Преспа влиза в сила"}
{"url": "http://www.classa.bg/%D1%81%D0%B2%D1%8F%D1%82/item/392459-%D0%B2-%D0%BA%D0%B8%D0%B5%D0%B2-%D0%BF%D0%BE%D1%87%D0%BD%D0%B0%D1%85%D0%B0-%D0%BC%D1%80%D1%8A%D1%81%D0%BD%D0%B8%D1%82%D0%B5-%D0%BD%D0%BE%D0%BC%D0%B5%D1%80%D0%B0", "text": "Бившият премиер обвини щаба на настоящия държавен глава Петро Порошенко, че извършва \"мръсна манипулация\" Кандидатът за президент на Украйна и бивш премиер на страната Юлия Тимошенко поиска да бъде оттеглена кандидатурата на съименика ѝ Юрий Тимошенко, предава РИА Новости.    Според нейните думи щабът на президента Петро Порошенко е извършил \"мръсна манипулация\" с регистрацията на Юрий Тимошенко, за да откъсне гласове от нея. Лидерката на партия \"Отечество\" смята, че двете еднакви фамилии с идентични инициали в бюлетините ще объркат избирателите.  \"Те разчитат с този мошенически и унизителен способ да откраднат от мен някакви проценти и да ги дадат на човек, който няма нищо общо с президентството\", заяви Тимошенко.  По-рано Централната избирателна комисия в Украйна регистрира още един кандидат за президент - изключения от партия \"Народен фронт\" депутат Юрий Тимошенко.  За президентския пост в държавата претендират 42 души. Предизборната кампания започна на 31 декември, изборите ще се проведат на 31 март.  Според социологическите допитвания засега в класирането води шоуменът Владимир Зеленски, Тимошенко е на второ място.   \r\n  ", "date": "2019.02.09", "title": "В Киев почнаха мръсните номера"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/392460-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D0%BA-%D0%BD%D0%B8%D0%BA%D0%B8%D1%84%D0%BE%D1%80-%D0%B0%D0%BD%D1%82%D0%B8%D0%BE%D1%85%D0%B8%D0%B9%D1%81%D0%BA%D0%B8", "text": "  В   един свещеник, на име Саприкий, и един християнин, на име Никифор, били свързани помежду си с тясно приятелство. В такава дружба те проживели няколко години. Но духът на злобата смутил мира, който съществувал между тях; те се скарали и страшна вражда заменила предишното приятелство. След известно време обаче Никифор разбрал, колко грешни и неугодни Богу са чувствата на вражда и пожелал да се помири със Саприкия. Но Саприкий не искал и да чуе за това. Напразно Никифор прибягвал до посредничеството на общи приятели. Саприкий упорствувал в своята вражда, забравяйки, че Господ не приема молитвите на тия люде, които таят в ръцете си злоба против ближния. Той не искал и да чуе за Никифора. Когато тоя със сълзи падал при нозете му и го молил за примирение, Саприкий мълчаливо се отдалечавал и не искал дори да погледне предишния свой приятел.     Това било около половината на третото столетие. Настанало тежко гонение против християните. Саприкий, като свещеник, бил хванат пръв и отведен на съд при управителя Той безстрашно изповядал пред него вярата си. – Нашита царе Валериан и Галиен – казал управителят –заповядват: всички, които се наричат християни, или да принесат жертва на боговете, или да бъдат предадени на мъчителна смърт. – Аз съм християнин – отговорил Саприкий. – Покланям се само на истинския Бог, Създателя на света, и не мога да се поклоня на идолите, които само са създания на човешки ръце. Управителят заповядал жестоко да мъчат Саприкия, който с необикновена твърдост претърпял ужасните страдания и казал на управителя: \"Ти имаш власт само над тялото ми, а душата ми Бог пази. Който я е създал!\" Като видял, че мъченията не могат да склонят Саприкия да се отрече от вярата, управителят го осъдил на смърт. Повели свещеника към лобното място. Изведнъж шествието било спряно от Никифора. Като паднал при нозете на Саприкия, той му казал: \"Мъчениче Христов, прости ми, ако съм виновен пред тебе!\" Но Саприкий с гняв се отвърнал от него. Никифор продължавал да го моли: \"Мъчениче Христов! – повтарял той – прости ми, ако аз, като човек, съм съгрешил пред тебе. Ти скоро ще получиш мъченически венец от Христа, понеже не си се отрекъл от Него и твърдо си изповядал Неговото свято име. Прости ми преди смъртта си!\" Саприкий не искал дори да отговори на Никифора. Толкова силна била враждата му. Войниците, които го отвеждали на смърт, се чудели как може един човек пред смъртта си да таи толкова злоба и омраза. Те казали на Никифор: \"Тоя човек отива на смърт. Той вече не може да ти вреди. Защо трябва толкова настоятелно да го молиш за прошка? – Вие не знаете, какво желая аз от изповедника Христов, – от говорил Никифор. – Но Бог знае това. Когато дошли на определеното място, Никифор трети път казал на Саприкий: \"Моля те, мъчениче Христов, прости ми, ако аз, като човек, съм съграшил пред тебе. Писано е: Искайте и ще ви се даде ( ), аз искам от тебе прощение\". Но и тук Саприкий останал неумолим, не приел молбата на брата, не смекчил гнева си, и Господ го наказал за неговото жестокосърдие. Господ, праведният Съдия, отнел от него благодатната сила, която го укрепявала сред мъченията, и сърцето на Саприкий, немилосърдно и жестоко, се изпълнило веднага с малодушен страх от смъртта. Когато дошло времето да наведе глава под меча, той веднага се отрекъл от Христа и извикал с висок глас: \"Не ме убивайте! Ще направя всичко, каквото заповядват царете: ще се поклоня на боговете и ще им принеса жертва\". Тия думи ужасили Никифор. \"Какво правиш, възлюбени брате? – извикал му той. – Опомни се, не се отричай от Господа, не изгубвай небесния венец, който ти си сплел чрез много страдания! Ти вече стоиш пред вратата на чертога Христов, и Господ ще ти даде вечен живот за временната смърт, която ще приемеш за Неговото име!\" Но увещанията на Никифор останали безполезни. Саприкий затворил сърцето си за гласа на любовта и милосърдието, и то сега останало глухо и за спасителните съвети. Той повторил отречението си. Тогава Никифор, обръщайки се към войниците, извикал: \"Мене със смърт накажете! Аз съм християнин!\" Един от войниците се затекъл при управителя и му разказал, че Саприкий се отказал от Христа, но един друг, на име Никифор, се обявил за християнин и бил готов да умре за вярата си. Управителят заповядал да освободят Саприкий, а на Никифор да отсекат главата. Никифор радостно склонил глава под меча.", "date": "2019.02.09", "title": "Св. мъченик Никифор Антиохийски"}
{"url": "http://www.classa.bg/%D1%81%D0%B2%D1%8F%D1%82/item/392457-%D0%BD%D0%B8%D0%B5-%D0%B2%D1%81%D0%B8%D1%87%D0%BA%D0%B8-%D1%81%D0%BC%D0%B5-%D0%BF%D0%BE%D0%B1%D1%8A%D1%80%D0%BA%D0%B0%D0%BD%D0%B8", "text": "Има една сцена от романа \"Алиса в страната на чудесата\" на Луис Карол, в която едноименната героиня води труден разговор с Чешърския котарак на тема \"психично здраве\". Пита го накъде да поеме, а той отвръща, че която й посока да избере, тя все ще попадне на някой побъркан - или Шапкаря, или Мартенския Заек. Алиса не е доволна, но, изглежда, няма друг избор. \"Не може иначе! Ние всички сме побъркани\", казва й Котарака. Алиса се засяга и го пита откъде е сигурен, че и тя е в кюпа на побърканите. \"Сигурен съм, иначе нямаше да дойдеш тук.\" Какво обаче правим, когато не сме дошли в Страната на чудесата, а сме се родили в нея?  Tова автоматично ли ни прави \"побъркани\"? Или се раждаме \"нормални\", но губим тази нормалност с годините? Тазседмичният обзор на събитията сякаш е излязъл изпод перото на Карол – един нонсенс, в който причудливи образи по примера на Кралицата на сърцата искат да побеждават, без да има кой да им се опълчи. Но, за тяхно съжаление, винаги срещат отпор – дали той идва от другата страна на булеварда, дали от някой в собствената им коалиция, или от другата страна на съдебната зала.     Венецуела – една далечна, екзотична и безинтересна за много българи страна (освен за верните почитателки на \"Касандра\") – даде нов повод за спорове между президентство и правителство, сякаш до момента такива им липсваха. Има ли официална позиция на страната за венецуелската криза, каква е тя, кой може да вземе решението за нея и трябва ли изобщо да се взима такова – все въпроси, по които двете институции не могат да се разберат. Доброто в случая е, че бъдещето на венецуелците по никакъв начин не зависи от позицията на България за това кой всъщност им е президент. Ние си имаме един, те - цели двама. От нас ли ще взимат акъл? Виж, ако в бъдеще имат нужда от съвет как да интегрират новосформираното американско или руско малцинство в страната си, можем да помогнем с обмен на опит. Все пак военният министър Красимир Каракачанов запретна ръкави и се зае с проблема с очевидно неуспешната интеграция на ромите, предлагайки едни без съмнение ефективни решения от рода на раздаване на земи и къщи из селата и - внимание - безплатни аборти! През това време неговите прия... съмишл... колеги?!? Простете, но е трудно да се определи в какви точно отношения са главатарите на \"Обединени патриоти\", така че ще се спрем на неутралното \"политически партньори по неволя\"... Та политическите партньори по неволя на Каракачанов - В.С. Едно и В.С. Две, продължиха да развличат своята аудитория (да се разбира, на телевизиите СКАТ и Алфа, както и на вестника на партия АТАКА). В диалога между коалиционните партньори (и предполагаеми представители на елита на държавата) се използват думи като \"парцал\" (за вестник), \"лумпени\" (старо определение за избиратели, за което се иска извинение), \"кабеларка гаражно качество\" и прочие. Накъдето и да поемеш, скъпа Алиса, е все тая. Ако погледнеш към съдебната хроника, там откриваш казуса за задържаните по обвинение за укриване на данъци семейство Баневи. И двамата протягат оковани в белезници ръце към Европа - Евгения се номинира за евродепутат, а Николай планира да съди България в Страсбург. Да се чуди човек какво не харесват те в Страната на чудесата, на която плод сме всички - ние, вие, те. Лошото е, че дори да осъзнаем положението си, няма къде да ни помогнат. \"Над 50%\" от структурите за оказване на психиатрична помощ са в критично състояние, т.е. мизерия, братко. \"Спешно\" ще ги оправят, както преди това оправиха арестите. До признанието, че докато лекуват психическите ти заболявания у нас като нищо могат да ти докарат физически такива, се стигна по новия нормален начин - след снимки във Facebook. Колкото и критики да има срещу социалната мрежа на Марк Зукърбърг, трудно можем да отречем едно - ако се случи нещо с нея, инстутициите в страната буквално ще спрат да работят. В някаква степен вече си имаме е-правителство - не това, от което се нуждаем, но може би онова, което заслужаваме. Черешката на тортата на тазседмичната трапеза на Шапкаря е една от най-големите новини на седмицата - това, че боа (змия) е избягала от магазин в търговски център в Пловдив. Тази история завладя новинарските емисии и сутрешните блокове, а всяко следващо споменаване вдигаше залога - животното ставаше по-опасно, хората по-притеснени, а търговският център стана \"мол\", защото звучи по-така. Лесно за създаване съдържание за телевизиите и \"зрелище\" за зрителите, за които в тази побъркана държава на сложни взаимоотношения е добре дошъл един простичък проблем с простичко решение. Без предложения, позиции, съд или избори. Да, може да сме побъркани, но за сметка на това сме свободни. Поне според  . Пак е нещо.", "date": "2019.02.09", "title": "\"Ние всички сме побъркани\""}
{"url": "http://www.classa.bg/%D1%81%D0%B2%D1%8F%D1%82/item/392453-%D1%81%D0%B0%D0%BC%D0%BE-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B5-%D0%B5-%D0%BF%D0%BE%D0%B4%D0%BA%D1%80%D0%B5%D0%BF%D0%B8%D0%BB%D0%B0-%D1%84%D1%80%D0%B5%D0%BD%D1%81%D0%BA%D0%BE-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%8F-%D0%BA%D0%BE%D0%BC%D0%BF%D1%80%D0%BE%D0%BC%D0%B8%D1%81-%D0%B7%D0%B0-%E2%80%9E%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA%E2%80%9C-2", "text": "    България е била единствената страна от 28-те членки на Европейския съюз, която не е подкрепила   за внасянето на промени в газовата директива на блока, съобщава DW. Останалите държави членки подкрепиха предложението, което предвижда отговорността за газопроводите с трети страни, каквато е Русия, да бъде на първата страна от ЕС, в която съответният тръбопровод навлиза в европейската мрежа. По този начин Германия ще запази водещата си роля в преговорите с Москва за изграждането на проекта „Северен поток“ 2.     До компромиса между Париж и Берлин се стигна, след като френските власти изразиха готовност да подкрепят ЕС в желанието за по-голям контрол върху строежа на проекти като „Северен поток“ 2, които според неговите критици застрашават енергийната независимост на континента. Ако проектът за изменение на директивата в предишния му вид беше приет, то това създаваше рискове пред завършването на газопровода, който свързва директно Германия с Русия по дъното на Балтийско море. „По отношение на газовата директива ние постигнахме споразумение и това стана възможно, тъй като Германия и Франция работиха в тясно сътрудничество“, заяви германският канцлер Ангела Меркел, цитирана от DW. „Днес е добър ден и това е така заради френско-германското сътрудничество“, посочи тя. Решението на Франция да се противопостави на Берлин като подкрепи първоначалните промени на директивата, разпалиха опасенията за нова точка на напрежение в сърцевината на Европейския съюз. След сключването на споразумението обаче от френското правителство побързаха да уточнят, че „няма френско-германска криза“. „Зависимостта от руски газ ни тревожи“, заяви правителствен говорител, според когото „по тази причина е важно за нас да гарантираме европейски контрол, така че тази зависимост да не нараства“. Измененията все още нямат обвързващ характер, което ще стане, след като бъдат гласувани от Европейския парламент. От Европейската комисия посочиха, че преговорите за допълване на газовата директива на ЕС с френско-германския проект започват следващата седмица. Това заяви говорителката Анка Падурару, след като посланиците от ЕС предоха по-рано днес на председателстващата Съвета на ЕС Румъния мандат за преговори с Европейския парламент и Европейската комисия за втвърдяване на газовата директива на ЕС, съобщава БТА. Проектът на Франция и Германия по газовата директива е премахнал противоречието ѝ с конвенцията на ООН по морско право, посочи източник на ТАСС. По думите му френско-германското предложение ограничава предаването на Брюксел на суверенни правомощия на страните от ЕС по отношение на енергетиката.", "date": "2019.02.09", "title": "Само България не е подкрепила френско-германския компромис за „Северен поток“ 2"}
{"url": "http://www.classa.bg/%D1%81%D0%B2%D1%8F%D1%82/item/392454-%D0%B1%D0%B8%D1%82%D0%BA%D0%BE%D0%B9%D0%BD-%D1%89%D0%B5-%D0%BF%D1%80%D0%BE%D1%86%D1%8A%D1%84%D1%82%D1%8F%D0%B2%D0%B0-%D1%81-%D0%B2%D1%81%D1%8F%D0%BA%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B0-%D1%80%D0%B5%D1%86%D0%B5%D1%81%D0%B8%D1%8F-%D0%B8-%D0%B5%D1%82%D0%BE-%D0%B7%D0%B0%D1%89%D0%BE", "text": "Когато става въпрос за нестабилната икономика на целия свят, която до голяма степен се основава на централизация, безспорно е, че огромното мнозинство губи доверие към тази система на финансиране.     По-специално, когато бързата поява на дефлация и инфлация се разглежда по време на рецесия, Биткойн започва да се представя като по-надеждно решение. До голяма степен се твърди, че Биткойн ще продължи да спада след всяка голяма икономическа рецесия, с извинението, че технологията е все още в ранна възраст. Поради това липсва нивото на адаптация, необходимо за унищожаване на волатилността. Междувременно, сегашната реалност до голяма степен оспорва това, като доказва, че биткойн е съзнателно построен, за да се справи с проблема за глобалния икономически срив. Децентрализация Пренебрежението към централизацията продължава да се изразява поотделно. Що се отнася до традиционните банки, огромното мнозинство, което съставлява пазара на криптовалути, разкрива много събития, някои травматични, като всичко това продължава да отразява факта, че хората като цяло губят доверие към системата на централизация, тъй като поставя контрол в ръцете на правителството.     Въпреки това, с биткойн е точно обратното. Флагманската криптовалута, която е мрежа от равнопоставени партньори с ограничено предлагане на BTC, дава възможност на потребителите да контролират паричния поток по всяко време, за разлика от централизираната мрежа. Като се има предвид сегашната волатилност на пазара на криптовалути, как биткойн може да създаде по-надеждна валута по време на икономическа криза? Този отговор не е далеч от средностатистическия индивид, чиято нужда от бързина в транзакциите и прозрачността са ненаситни. Обратно, структурата между биткойн и щатските долари е такава, че спадът на едното е печалба за другото. Имайки това предвид, съчетано със знанието, че и двете валути са склонни към бързина в подем и упадък, въпросът се превръща в необходимост от контрол. Колкото повече хора осъзнаят, че стойността на стоките и услугите не са ограничени до валута, завишена от правителството, толкова по-вероятно е да направят добре информиран избор, за да си върнат контрола и да инвестират в биткойн. ", "date": "2019.02.09", "title": "Биткойн ще процъфтява с всяка икономическа рецесия и ето защо"}
{"url": "http://www.classa.bg/%D1%81%D0%B2%D1%8F%D1%82/item/392455-%D1%85%D1%85i-%D0%B2%D0%B5%D0%BA-%D1%89%D0%B5-%D0%B1%D1%8A%D0%B4%D0%B5-%D0%BA%D0%B8%D1%82%D0%B0%D0%B9%D1%81%D0%BA%D0%B8", "text": "Това беше преди един век. Европа излизаше от Първата световна война. Най-острите умове разбраха, че световната хегемония неумолимо е преминала отвъд Атлантика. ХХ век ще бъде американски. Пол Валери отбелязваше горчиво, че “Европа мечтае да бъде управлявана от американска Комисия”; Пол Моран пишеше “Световни шампиони” (Champions du monde, роман за упадъка на Стара Европа и появата на американската империя), а Робер Арон – “Американският рак” (Le Cancer américain). Под тяхното перо, “американската мечта”, която френските интелектуалци измислиха след войната за независимост в края на ХVIII век, бе напът да се превърне в кошмар. Сто години по-късно, Китай замени Америка.     Това е една добра и една лоша новина за лидерите на тази страна. Добрата е, че дебатите изглежда са приключили: ХХI век ще бъде китайски. Лошата е, че времето за екзалтация, във всеки случай за самодоволство, е минало. Въпреки че никога не е имала възвишеността на американската метча, наистина имаше “китайска мечта”, страната на “щастливата глобализация”, в която общуваха алчни капиталисти, либерални издатели и идеолози, които възторжено бяха открили своя изгубен рай, очаровани френски и европейски политици, които пътуваха до Пекин, както техните предшественици бяха пътували до Ню Йорк през 1945 г., в Берлин през 1900 г. (и през 1934!) и в Лондон през 1860 година. Врява и безумство С книгата си “Китай е(и) светът” ( ), Софи Боасо дьо Роше и Еманюел Дюбоа бият звънеца за края на антракта. Във всеки случай двамата изследователи, единият от Френския институт за международни отношения (Ifri), другият от Института “Томас Мор”, биха искали да отворят очите на френските наблюдатели. Те деконструират успокоителния дискурс на китайските пропагандисти и техните западни (подкупени?) посредници за мирната и доброжелателна сила.     Напук на прочутия Сун Дзъ и неговото “Изкуство на войната”, историята на Китай, подобно на тази на Европа, е изпълнена с врява и безумство, войни и завоевания. Не се говори за тяхната колонизация, защото никога не е имало деколонизация. Уйгурите, тибетците, монголите никога не са се освободили от китайското завладяване, защото тяхното население е било удавено от постоянна китайска имиграция; сякаш 2-та милиона мюсюлмани, които живеели в Алжир през 1830 г., са били заляти от милиони французи, които живеели от другата страна на Средиземно море! Противно на това, което предъвкват нашите глупави либерални редактори, проектът на Дън Сяопин изобщо не е бил либерален: неговото икономическо отваряне към света е било само радикален начин за    спасяване на комунистическата революция: Новата икономическа политика на Ленин, доведена докрай. Китай, след Чили през 70-те г., показва, че капитализмът не е непременно свързан с демокрацията и дори има известен вкус към диктаторите, независимо дали са военни или комунисти. Що се отнася до Китай, той жадува за исторически реванш над западняците, които доминираха над него и го нарязаха на парчета през ХIХ век. Той е воден от националистическа, дори расистка амбиция: по стъпките на Япония, която възхваляваше превъзходството на жълтата раса над белия човек, бил той руснак (1905 г.), французин (Индокитай) или американец (Пърл Харбър), Китай смята, че ще успее там, където в крайна сметка японците отстъпиха. За постигането на тази цел всички средства са добри. Всички противоречия – също. Китай иска маслото, парите от маслото и усмивката на млекарката. Млекарката, това сме ние. Китай иска да бъда едновременно и велика сила, и адвокат на слабите; призната пазарна икономика и развиваща се страна. Той продължава да открива електроцентрали на въглища и критикува Тръмп, който изтегли САЩ от Парижкото споразумение за климата. Си Дзинпин направи големи изказвания в Давос за ползите от свободната търговия, но забраната на “Гугъл” и “Фейсбук” на китайския пазар позволи на “Алибаба” да стане интернет гигант. Същият този протекционизъм, който позволи на Америка да стане първа световна сила в края на ХIХ век. Прехваленият път на коприната, е най-лошото от плана “Маршал”: този, който помага, печели най-много, но американците поне правеха дарения, а не даваха заеми. Мухи на гърба на слоновете Именно Рене Жирар ни позволи да разберем най-добре положението; китайците са обзети от миметическо съперничество с Америка, на която се възхищават, и мразят толкова силно, колкото й се възхищават. Ние, французите, много добре разбрахме този миметически механизъм с Англия през ХVIII век и с Германия през ХIХ век: всеки път това предизвикваше война. В този дуел на гиганти европейските страни (но също и азиатските) са мухи, които се опитват да не паднат от гърбовете на слоновете. Софи Боасо дьо Роше и Еманюел Дюбоа твърдят, че Европа е трети партньор, но забравят урока на Бисмарк: “В игра с три сили е най-добре е да си една от двете”. Още по-лошо: когато приемат неумолимото отслабване на своята скъпа “Европа”, те съжаляват за това в името на вниманието към слабите и бедните, сякаш тази евангелска добродетел е била в основата на европейското господство над света; сякаш именно този хуманизъм, доведен до крайност, “тези полудели християнски идеи” (Честъртън), не бяха в основата на днешните европейски нещастия; сякаш принципите на либералната демокрация, с които китайците се шегуват и които изобличават, не без основание, не бяха извратени от самите европейци, в името на религиозна и фанатична концепция за правовата държава и човешките права. Сякаш американските и европейските елити не създадоха със собствените си ръце, и то на гърба на собствените си народи, тази китайска сила, която сега ги ужасява. Като добър комунист, Дън Сяопин познаваше прочутата формулировка на Ленин: “Капиталистите ще ни продадат и въжето, на което ще ги обесим”.  ", "date": "2019.02.09", "title": "ХХI век ще бъде китайски"}
{"url": "http://www.classa.bg/%D1%81%D0%B2%D1%8F%D1%82/item/392456-%D1%84%D1%80%D0%B5%D0%BD%D1%81%D0%BA%D0%BE-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%8F%D1%82-%D0%BC%D0%BE%D1%82%D0%BE%D1%80-%D0%BD%D0%B0-%D0%B5%D1%81", "text": "Подписването преди броени дни на договора в Aix-la-Chapelle между Франция и Германия предизвика вълна от коментари в световните медии. Договорът от Аахен – разцепление или обединение на Европа? Аахен или Aix-la-Chapelle? Оптимистичната тълкувателна версия на събитието гласи, че моторът на ЕС в лицето на Париж и Берлин отново ще заработи мощно и ритмично. И нещата в Европа ще тръгнат рязко на подобрение… европейски суверенитет, европейско ниво на живот, европейска армия и всичко друго, което ви дойде на ум с етикет „европейско“. Да не забравим и за европейска солидарност! Нали все за това ни говорят евробюрократите, накацали като сити лястовички на жицата в белгийската столица.  Обаче средната заплата в България е 572 евро  ( 2018 ) , а в Люксембург е 5248 евро. Съотношението е 1:9. Това се казва европейска солидарност!     А сега песимистичната версия. Европейците обитаващи периферията на Евросъюза видяха в събитието в Аахен създаването на „А отбора“ на ЕС. Нещо като официално преформатиране на Европейския съюз. А дали е така? Написах в началото нарочно Aix-la-Chapelle, а не Аахен. Става въпрос за един и същи град. На холандски звучи като Акен, но за български не е много академично и артистично като звукосъчетание. Въобще Aix-la-Chapelle e свято място за френско-германската дружба на правителствено ниво. В един от българските ежедневници на 25 януари прочетохме: „През тази седмица Германия и Франция подписаха договор, с който задълбочават още повече отношенията си. Споразумението от Аахен надгражда два предишни договора между тях – Елисейския, който сложи край на враждата им след Втората световна война, и допълненията към него от 80-те години, с които Хелмут Кол и Франсоа Митеран въведоха редовните правителствени консултации между двете страни“. Дойдохме си на думата. Във френско-германското приятелство ключови понятия са „елисейски“ и „допълнения“. На тези понятия не се обърна достатъчно внимание в дълбочина. Алтернативен интернет френски сайт, който не крие своята близост до група бивши френски разузнавачи, написа на 22 януари по повод събитието коментар със заглавие  „Новият договор в Aix-la-Chapelle поставя Берлин и Париж под защитата  ( патронажа )  на „дълбоката държава“ на САЩ“.  Шокираща констатация на фона на всичко написано до този момент. Нещо повече. Коментарът продължава:  „Новият договор в Aix-la-Chapelle не носи нищо ново. Това е един обновен инструмент на васалитет по отношение на една империя, която не желае по никакъв начин да се зараждат мечти за величие на Франция, а Франция трябва да бъде в нейния скут  ( на империята ) , спъвайки германския гигант. Германия е вече окована и създава малко проблеми на империята“. Продължението на коментара във френския сайт е в същия дух:  „Освен вписване на вярност към НАТО, този договор не носи никаква новост. Това, което се нарича френско-германски мотор  ( само французите говорят за него, германците не говорят за подобна химера… )   на обединена Европа, остава под военния и икономически сюзеренитет ( васалитет )  на океанската империя. Всичко останало е бла-бла за запълване на лъжливи информации и за реклама“. Да не забравяме! Германия е единствената европейска страна, която е в TOP-10 на най-големите световни икономики. Класацията, която Франция напусна. Но да се потопим в следвоенната история на френско-германската дружба. Елисейският договор е подписан от Шарл дьо Гол и Конрад Аденауер през 1963 г. През тази година се състоя „сватбата“ между известната европейска двойка.  Но преди това, през 1961 г., генералът предложи на своите петима партньори от Европейската икономическа общност проект за политически съюз, плана „Фуше“.  Този проект е единственият, който някога е планирал Европа да бъде истински независима и демократична. Предложението на Шарл дьо Гол в европейски план е последвано от „водопад от гърмящи глаголи и епитети“.  Сред високоговорящите се откроява Йозеф Лунс, министър на външните работи на Холандия за периода 1952-1971 г. После   той заема поста генерален секретар на НАТО през годините 1971-1984 г. Йозеф Лунс поставя като условие за приемането на плана „Фуше“… предварителното приемане на Обединеното Кралство, което е известно с това, че е враждебно към всеки един вариант на политическа Европа, която не е проамериканска. По този начин планът „Фуше“ бе погребан. Преди това Шарл дьо Гол през 1958 г. показа на Конрад Аденауер воля и желание Франция да си сътрудничи с Германия в рамките на двустранното сътрудничество между двете страни. По това време германският канцлер е на почтена възраст, около 90-годишен. И приема френското предложение. Подписва договора. Германските министри и депутатите от неговата коалиция са превъзбудени и разгневени. Канцлерът предлага сделка: неговата оставка срещу ратифициране на договора от германските депутати. И сега внимание! Отстъпката на Конрад Аденауер е недостатъчна. Не стига.  На 15 юни 1963 г. Бундестагът прибавя към договора  ( уникален случай в дипломатическата история ) един преамбюл с унилатерална интерпретация, който е редактиран от незаобиколимия Жан Моне.  Въпросният Моне е бил ненавиждан от Дьо Гол като човек на англосаксонците. Текстът на въпросния преамбюл изпразва абсолютно от съдържание самия договор, подписан от Шарл дьо Гол и Конрад Аденауер.  В преамбюла е посочено, че връзките между ГФР и САЩ винаги ще бъдат поставени над германските ангажименти към Франция.  Това един детайл, който щателно се крие в историята на двустранните отношения между французи и германци.  С този съществен момент става ясно, че години наред френско-германският мотор не е нищо друго освен една басня . Естествено, че през годините билатералните консултации, определени от договора, се провеждат редовно. Естествено, културното сътрудничество и обмен са винаги желани. И отношенията между младежите на двете страни се развиват.  Но реално основното и най-важно нещо в договора е умъртвено . Конрад Аденауер е заместен от Людвиг Ерхард (1963-1966). Въпреки откритата неприязън към него от предшественика му, през 1947 г. Людвиг Ерхард е назначен от американците и британците за ръководител на икономическата администрация в техните две окупационни зони в Германия. Неговото мърморене и заплахи срещу Франция са легендарни по онова време. Преподавателят Оливие Делорм от Института за политически науки в Париж в периода 2001-2008 г. коментира с живописна метафора началото на френско-германското сътрудничество след Втората световна война:  „Това прилича по-скоро на история, в която един от съпрузите прави своя партньор рогоносец през първата брачна нощ, а на сутринта му съобщава, че се разделят“. Французите не са далеч от мисълта, че двустранните отношения между Берлин и Париж не са особено лицеприятни и мантрата за „френско-германския мотор“ служи само като прикритие на систематичното подчинение на Франция на интересите и разпорежданията на Германия. Естествено, за сметка на френските национални интереси. Ние непрекъснато гледаме света и Европа през клишираните решетки на глобалните медии. И това е проблем… Така че що за договор е този договор? Да, наистина договорът в Aix-la-Chapelle „надгражда“ Елисейския договор, който всъщност слага началото. Но това е началото на баснята за френско-германския мотор и мощен съюз в ЕС.    ", "date": "2019.02.09", "title": "Френско-германският мотор на ЕС"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392449-%D0%B5%D0%B4%D1%80%D0%BE%D0%B3%D1%8A%D1%80%D0%B4%D0%B0-%D0%B1%D1%80%D0%B0%D0%B7%D0%B8%D0%BB%D1%81%D0%BA%D0%B0-%D1%81%D0%B5%D0%BD%D0%B0%D1%82%D0%BE%D1%80%D0%BA%D0%B0", "text": "44-годишната бразилска сенаторка Ана Паула да Силва се появи на церемонията по встъпването си в длъжност в дръзко облекло, което не бе оценено от всички политици. Майката на две деца и едновременно с това новоизбран бразилски сенатор шокира не само колегите си, но и много интернет потребители.      Бразилката положи клетва в секси тоалет, който се състои от червен гащеризон с тънки презрамки и невероятно дълбоко деколте.      Визията й бе допълнена от ярко червило и яке, което по-късно свали. Снимки на дамата в червено плъзнаха моментално из мрежата.      Някои потребители я обсипаха с комплименти, очаровани от красотата и дързостта й. Други, които също се оказаха много, я разкритикуваха, че е направила твърде неподходящ избор. Пуритани и напомниха, че е избрана да прави политика, а не да си показва тоалетите. \"Облекли сте се като лека жена, а искате да ви наричаме лейди\", възмущава се един от тях. Джендъри пък я укориха, че изтъква женските си дадености. Но всички те се интересуваха само от едно нещо - деколтето. А ето как им отговори Ана Паула да Силва: \"Мислех си, че хората ще говорят за червения ми тоалет, но те се съсредоточиха върху деколтето. Да им напомня, че жените имат гърди, а моите са големи... Жените дойдоха в политиката и обществото трябва да свиква с тях. Всички знаем какво ни дадоха нашите \"правилно\" облечени политици. Какво значение има как са облечени политиците, ако те правят добри неща за избирателите\".", "date": "2019.02.09", "title": "Едрогърда бразилска сенаторка..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392450-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-9-%D1%84%D0%B5%D0%B2%D1%80%D1%83%D0%B0%D1%84%D0%B8", "text": "ОВЕН ( 21 март - 20 април ) Възможно е, да ви е доста тъжно на душата, от което дори близките хора, няма да могат да ви отвлекат. Може би, това е грешка на безразсъдството ви в любовта, за която толкова силно сте копнеели. Възможно е също влошаване на здравето, дължащо се на нервна свръхвъзбуда, затова си почивайте повече. Днес не е желателно да ходите на тренировки във фитнес залата. ТЕЛЕЦ ( 21 април - 21 май )  Ще вземете някакво нестандартно решение, от което ще зависи резултатът от работата ви. Включете логиката, ако ситуацията влезе в задънена улица. Може смело да промените работата си, да учите и подобрявате уменията си. В случай на неразположение, по-добре не рискувайте, а отидете на лекар. БЛИЗНАЦИ ( 22 май - 21 Юни ) Очаква ви лесен във всяко отношение ден, в който може просто да се отпуснете и да се насладите на живота. Не започвайте отношения само от скука, дори ако сте все още сами. Пари ще имате, но няма да са това което желаете. Подарете си повече време за хобито, общувайте с приятели и ако е възможно, отидете на кино или театър.   РАК ( 22 юни - 23 юли ) С лекота, ще постигнете това, което искате. Няма да бъдете възпрепятствани от колеги и завистливи хора, което вече е добре. Вярвайте повече в себе си, не на интуицията, ако започнете да анализирате подробно ситуацията в любовта. Възможна е среща със стари приятели, благоприятни предложения и пътувания. Вечерта е по-добре да посветите на хобито си. ЛЪВ ( 24 юли - 23 август ) Очаква ви благоприятен ден, когато всичките ви дела, ще се реализират успешно. Не се паникьосвайте, ако любимия човек, ви каже цялата истина в очите ви. Възможно е вие самите, да го провокирате към подобни действия. Може да възобновите отдавна загубени контакти, но сами трябва да решите дали са ви нужни. Слушайте интуицията си. ДЕВА ( 24-ти август - 23 септември ) Днес не е ден, за отпускане и почивка, защото ще имате много нова и мащабна работа. Ако забележимо вървите напред, тогава и шефът, ще ви оцени по заслуги. Основното нещо е, да не споделяте вътрешните си чувства и идеи с колегите. Отличен ден за преглед на ценностите в семейството, лечение и промени на имиджа. ВЕЗНИ( 24 септември - 23 октомври) Очаква ви прекрасен ден, когато и на душата ви, ще бъде уютно и спокойно. Вие сте мечтали за това толкова дълго, че усмивката няма да слезе от лицето ви цял ден. Нови срещи с хора, ще открият пред вас ярки перспективи в работата и ще помогнат за увеличаване на потенциала. Ако сте мениджър или търговец, тогава вечерта чакайте печалба. СКОРПИОН ( 24 октомври - 22 Ноември ) Днес, работата ще ви спори, което вече предоставя възможности за кариерно развитие. Не пренебрегвайте онези, които са ви помагали по много начини. Тези хора, ще продължат да ви подкрепят. В любовта, ще търсите пълна свобода, което вече може да навреди на отношенията с избраника. Време е, да се замислите сериозно за семейство и за продължаване на рода.   СТРЕЛЕЦ ( 23 Ноември - 21 Декември ) Възможни са промени в семейния живот, както и нов етап в развитието на бизнеса. Ако всичко това се пресича, тогава бъдете по-внимателни. В противен случай, преследвайки едно, може да загубите друго. Ако предприемате дълго пътуване, трябва да подготвите всичко необходимо - от багажа, до документите. Всяко погрешно действие, ще доведе до голяма грешка. КОЗИРОГ (22 Декември - 20 януари ) Няма да се чувствате спокойни, когато чувате критики от страна на шефа. Вие толкова искахте да докажете професионализма си и сега такива остри забележки. Необходимо е да вземете важно решение в личния живот, от което ще зависи много. Вечерта се отпуснете и излезте с приятели. Отидете в кафене или ресторант.  ВОДОЛЕЙ ( 21 януари -  19  февруари ) Трябва да бъдете по-уверени в себе си, за да не се окажете сред слабите и мързеливите. Обърнете внимание, че шефът ви, ще даде премия, само на най-изпъкващите. Талантите си, може да разкриете в творчеството, дори и това да не е основната ви област на дейност. Един добър ден за спорт и физическа активност. Здравето ви, ще е добро.   РИБИ ( 20 февруари - 20 март ) Обстоятелствата в живота ви, ще се развият така, че няма да може да ги промените дори и с големи усилия. Борете се с мързела и приемете достойно, това което сте заслужили. В любовта, дръжте емоциите си под контрол. С финансите, всичко е наред и вече сте заделили пари за \"черни дни\". Не планирайте покупки за вечерта.", "date": "2019.02.09", "title": "Дневен хороскоп 9 февруафи"}
{"url": "http://www.classa.bg/%D1%81%D0%B2%D1%8F%D1%82/item/392451-%D0%BF%D1%83%D1%82%D0%B8%D0%BD-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D1%81%D0%B8-%D0%BF%D0%BE%D0%B7%D0%B2%D0%BE%D0%BB%D0%B8-%D0%BD%D0%B0%D0%B4%D0%BF%D1%80%D0%B5%D0%B2%D0%B0%D1%80%D0%B0-%D0%B2%D1%8A%D0%B2-%D0%B2%D1%8A%D0%BE%D1%80%D1%8A%D0%B6%D0%B0%D0%B2%D0%B0%D0%BD%D0%B5%D1%82%D0%BE", "text": "С падащ рейтинг и нужда от държавни фондове, необходими за създаване на буфер срещу нови западни санкции и повишаване на жизненото равнище на населението, руският президент Владимир Путин не може да си позволи да бъде въвлечен в скъпоструваща надпревара в ядрената надпревара със САЩ.     С аргумента, че Русия е нарушила двустранните договорености, преди дни Вашингтон обяви, че спира да изпълнява задълженията си по Договора за ликвидиране на ракетите със среден и малък обсег и започва процедура по излизането от него, с което си развързва ръцете за разработването на нови ракети. Това повишава вероятността да се стигне до нова оръжейна надпревара между Вашингтон и Москва, която отрича да е нарушавала договора. Путин реагира на създалата се ситуация, като заяви, че страната му ще предприеме огледални действия спрямо решението на САЩ, също прекратявайки своите задължения по договора и излизайки от него.     Но Путин, който понякога използва войнствена риторика, за да обяснява руското противопоставяне със Запада и за да обедини руснаците под знамената, не вдигна мизата. Той не обяви, че Русия ще разположи нови ракети. По думите му парите за новите ракетни системи трябва да дойдат от съществуващите бюджетни фондове и декларира, че Москва няма да разгръща нови ракети с наземно базиране нито в Европа, нито където и да било другаде, освен ако Вашингтон на свой ред не го направи първи. „Ние не трябва и няма да се оставим да бъдем въвличани в скъпоструваща надпревара във въоръжаването“, каза Путин пред руския министър на отбраната Сергей Шойгу. Неговото изявление беше породено от необходимост. Суровата икономическа и политическа реалност и споменът как цената оръжейната надпревара през Студената война допринесе за края на Съветския съюз са причини, поради които възможностите за действие на Путин са ограничени – ситуация, която може да понижи апетита му за скъпоструваща ескалация на надпреварата в бъдеще. Това не означава, че Путин е спрял да харчи сериозни средства за армията. Миналата година той разкри ново поколение оръжия, които определи като най-добрите в света, като сред тях бяха хиперзвукова ракета, лазерно оръжие, подводен ядрен дрон и крилата ракета с ядрен двигател. Но възможностите му да финансира пълномащабна надпревара във въоръжаването са ограничени. „Трябва да имаме предвид, че въпросът за надпревара във въоръжаването, която може да ни накълца на парчета, е напълно реалистичен“, каза пред руския канал РБК Сергей Дубинин, бивш управител на руската централна банка, преди Вашингтон да обяви излизането си от договора. По думите му САЩ се опитват да повторят успешната си стратегия от Студената война да тласнат Москва към оръжейна надпревара, която тя не може да си позволи. Той добави, че за Русия ще бъде неблагоразумно да се опита да създаде паритет и вместо това тя трябва да реагира умно. Спомените за празните рафтове по магазините в навечерието на рухването на СССР през 1991 г. все още преследват много от по-възрастните руснаци. Тогава Съветският съюз заделяше огромни финансови средства за военнопромишления комплекс, за да не изостава от САЩ и в същото време пренебрегваше потребителската икономика. „Те (американците) си спомнят, че Съветският съюз се разпадна донякъде и защото опита да не изостава от САЩ в това кой произвежда повече ракети, атомни подводници и танкове“, каза пред руския военен телевизионен канал „Звезда“ Виктор Литовкин, военен експерт. „Днес се опитват да направят същото“, добави той. След като суспендираха ракетния договор, Вашингтон и Москва обявиха, че ще разработват забранените досега ракети със среден и малък обсег с наземно базиране. Русия заяви, че иска нейните да са готови до 2021 г.  Шойгу каза на Путин, че парите за разработката на две нови ракетни установки с наземно базиране ще дойдат от тазгодишния бюджет, като за целта ще бъдат пренасочени средства от съществуващи фондове. Русия не обявява какъв е пълният размер на бюджета й за отбрана и национална сигурност, но заяви, че той ще възлезе на около 30 процента от тазгодишния й държавен бюджет в размер на 18 трилиона рубли (273 милиарда долара). Приходите от нефта означават, че на Русия не й липсват пари. Прогнозираният й бюджетен излишък за тази година е 1,932 трлн. рубли (29,3 млрд. долара) или 1,8 процента от брутния вътрешен продукт. Руските валутни резерви се оценяват на 478 млрд. долара, което ги прави петите най-големи в света. Но парите вече са пренасочени така, както диктуват геополигическата обстановка и все по-сложната за Путин вътрешнополитическа сцена. Пренасочването им в нова посока ще бъде болезнено. Москва заделя пари, за да се опита да си създаде буфер от 200 млрд. долара срещу възможни нови западни санкции и поема по пътя на харчове за милиарди долари, за да опита да оправи намиращата се в недобро състояние инфраструктура на страната и да повиши жизнения стандарт на хората. С оглед на признаците за засилващо се недоволство заради продължаващ от години спад на реалните доходи, покачващи се цени, увеличение на Данък добавена стойност и непопулярен план за повишаване на пенсионната възраст, Путин е под натиск да изпълнява обещанията си. Игор Николаев, директор на Института за стратегически анализи към счетоводната къща ФБК, заяви, че за да финансира надпревара във въоръжаването, Путин може да се наложи да взема пари от други пера на бюджета, което може да го принуди да забави намеренията си за социални разходи или да бръкне във Фонда за национално благосъстояние, за да попълни бюджета. Ако начеващата надпревара във въоръжаването се засили, подобен сценарий ще стане по-вероятен, а руският президент ще прояви неохота да харчи по-големи средства за отбрана при сегашния политически климат, каза той. „Няма да е желателно, особено като знаем какво става с реалните доходи и че има проблеми с рейтинга му“, заяви Николаев. „Съкращаването на разходите за националните проекти ще бъде посрещнато нееднозначно“, добави той. Макар да е преизбран до 2024 г. и поради тази причина да няма непосредствен политически натиск върху него, доверието към Путин достигна 13-годишен минимум. Според проучване от последните дни броят на руснаците, които смятат, че страната им не върви в правилната посока, е достигнал най-високото си равнище от 2006 г. Симетричният отговор на Путин на действията на Вашингтон, който включва разработването на нови ракети, вече ядоса някои руснаци. „Новите оръжия източник на радост ли са?“, написа блогърът Владимир Акимов, допълвайки, че парите е по-добре да бъдат похарчени за измъкване на хората от бедността. „Защо не започнем от оправянето на пътищата и събарянето на дървените колиби (в които живеят хора) из страната“, заяви той. БТА", "date": "2019.02.09", "title": "Путин не може да си позволи надпревара във въоръжаването"}
{"url": "http://www.classa.bg/%D1%81%D0%B2%D1%8F%D1%82/item/392452-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0-%D0%B5-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%B2%D0%BE%D0%B9%D0%BD%D0%B0", "text": "Във време, когато политическите криза разтърсва Венецуела, да направим кратък преглед на икономическите залози, по които се противопоставят съперниците Николас Мадуро и Хуан Гуайдо, и да видим кои са финансовите стожери на единия и на другия лагер. Икономическата катастрофа Разкъсвана от политически битки, Венецуела бе обявена в частична неплатежоспособност от редица рейтингови агенции през ноември миналата година. Сега с всяка изминала седмица тя потъва в безпрецедентна икономическа криза.     Инфлацията е достигнала в началото на 2019 година невъобразимата цифра от 10 000 000 %, според Международния валутен фонд, брутният вътрешен продукт на страната се е свил почти два пъти за пет години, а венецуелците страдат от недостиг на храни и лекарства. „Икономическата криза от 2016 година, настъпила с началото на рецесията, се превърна в хуманитарна криза през 2018 година и сега се допълва от политическа криза“, подчерта пред АФП Людовик Сюбран, главен икономист в кредитния застраховател Euler Hermes. А производството на петрол, на което почти напълно се крепи венецуелската икономика, рязко намалява. През 2018 година ОПЕК отчете, че то е спаднало с 37% спрямо предходната година до 1,17 милиона барела дневно, а това е минимум за последните 30 години. Американските санкции Петролът е истинската цел на икономическите санкции, въведени от САЩ, които подкрепят ръководителя на парламента Хуан Гуайдо, самопровъзгласил се на 23 януари за временно изпълняващ длъжността президент и вече признат от близо 40 страни. Тъй като венецуелският петрол е тежък, Каракас трябва да преработва част от него в САЩ и да внася от там горива. Белият дом се прицели в държавната петролна компания PDVSA като й забрани да търгува с американските дружества и замрази нейни активи в чужбина за 7 милиарда долара. В същото време Вашингтон даде на Хуан Гуайдо контрола върху банковите сметки на Венецуела в САЩ. Ако целта е да се засили натискът върху избрания президент Николас Мадуро, за да се предизвика оттеглянето му, то тези санкции вероятно ще засегнат допълнително икономиката в краткосрочна перспектива. „Ако не настъпи бърза политическа промяна, ние ще се изправим пред тежки проблеми с горивата“, подчертава Асдрубал Оливерос, директор на анализаторската компания Ecoanalitica. Цели 80% от парите, които се получават от продажбите на петрол, идват от САЩ, припомня анализаторът. Пекин и Москва дали са добри клиенти за венецуелския петрол? Пекин и Москва са от другата страна на барикадата на тези санкции и на единната позиция на повече европейски страни и САЩ в признаването на Хуан Гуайдо като президент на Венецуела. Китай и Русия са двата основни кредитора на Каракас. Венецуела е получила близо 62 милиарда долара под формата на заеми от азиатския гигант през последните 10 години, основно срещу петрол. А част от венецуелския дълг от няколко милиарда долара към Москва се изплаща с въглеводороди по силата на споразумения между PDVSA и руския гигант Роснефт, в който държавата има значително дялово участие. Официално става дума за предварителни плащания по договори за доставка на петрол и горива, но според мнозина експерти това е прикрита финансова подкрепа за Каракас, чийто най-голям доставчик на оръжие е Кремъл. Режимът на Николас Мадуро продължава да бъде оптимистично настроен и твърди, че близо 500 000-те барела, които дневно продава на САЩ, биха могли да бъдат пренасочени към Европа и Азия. „Русия и Китай не ги е грижа за санкциите на Вашингтон“, заяви Рани Ромеро, представителят на Венецуела в ОПЕК. Позиция, която трудно би могла да се приложи на практика „без достъп до международните пазари и без достъп до клиентите на петрола на пазар за суровини, на който всичко се търгува в долари“, отбелязва Людовик Сюбран.  Хуманитарна битка Политическата и икономическата криза логично доведоха до хуманитарна катастрофа с напускането на близо 2,3 милиона венецуелци, които от 2015 година са предпочели да живеят извън родината си, според данни на ООН. Поддръжниците на Хуан Гуайдо вече са обещали милиони долари помощи: 40 милиона от Канада, 20 милиона от САЩ и 7,5 милиона от ЕС. Само че Николас Мадуро, който клейми „империализма“, вижда в това претекст за американска военна интервенция. Военните вече затвориха мост на границата с Колумбия, където бе организирано събирането на хранителни продукти и медикаменти. В последен опит да спечелят на своя страна армията, която продължава да бъде вярна на Мадуро, САЩ заявиха, че са готови да освободят от санкции военните командири във Венецуела, които се присъединят към Хуан Гуайдо. БТА", "date": "2019.02.09", "title": "Венецуела: икономиката е в центъра на дипломатическата война"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392448-%D1%82%D0%B5%D0%BD%D0%B8%D1%81%D0%B8%D1%81%D1%82%D0%BA%D0%B0-%D0%BE%D1%82%D0%BD%D0%BE%D0%B2%D0%BE-%D0%B3%D0%BE-%D0%BD%D0%B0%D0%BF%D1%80%D0%B0%D0%B2%D0%B8", "text": "Една от родните ни тенисистки Юлия Стаматова успя отново да вдигне градусите в социалната мрежа \"Инстаграм\", след като публикува снимка по бански.    Бившата приятелка на една от звездите на Лудогорец - Абел Анисе е доста активна в социалните мрежи, където се радва на сериозен интерес и комплименти от феновете, които не спират да пишат под снимките на красивата спортистка.       ", "date": "2019.02.09", "title": "Тенисистка отново го направи!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392447-%D1%89%D0%B5%D1%80%D0%BA%D0%B0%D1%82%D0%B0-%D0%BD%D0%B0-%D1%86%D0%B5%D1%86%D0%B8-%D0%BA%D1%80%D0%B0%D1%81%D0%B8%D0%BC%D0%B8%D1%80%D0%BE%D0%B2%D0%B0", "text": "Колкото по-голяма става дъщерята на топ модела Цеци Красимирова – Джудит, толкова по-невероятна красавица става. Досущ като популярната си майка, и малката чаровница има пронизващо сини очи, с които буквално „стреля” в мъжките сърца.     Както се казва – крушата не пада по-далече от дървото, а чаровната Джудит е поредното доказателство за това. Освен това, подобно на майка си, вече прави и фотосесии – вече може да се похвали с няколко успешни зад гърба си.     Когато не се занимава с моделство пък, красивата Джудит инвестира време в това да се учи да бъде професионален гримьор. Припомняме, че  .  И сега двете отново щурмуват любимата Барселона, където и живеят от няколко години.      Неотлъчно до тях е и приятелят, а отскоро и годеник на Цеци Красимирова – американският мултимилионер Майкъл Струмейтис, с когото се познават от близо 10 години. И въпреки че за този период двамата са имали и раздели, решението да споделят живота си един с друг, изглежда окончателно.     В момента обаче щастливото семейство е на разходка в Мадрид. „Винаги щастливи заедно”, така описва преживяването в социалните мрежи Цеци Красимирова.", "date": "2019.02.09", "title": "Щерката на Цеци Красимирова"}
{"url": "http://www.classa.bg/%D1%81%D0%B2%D1%8F%D1%82/item/392445-%D1%81%D1%86%D0%B5%D0%BD%D0%B0%D1%80%D0%B8%D1%8F%D1%82-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0", "text": "Някой беше казал, че историята се пише от тези, които се учат от грешките си, а победителите отварят нови пътища. Напомнят се думи на Анибал от преди векове като „или ще намерим нов път, или ще го създадем“. Въпросът е кой ще е победителят, кой търси пътища и дали преди това се е поучил от грешките си.        е красноречив в това отношение. След Ирак, Либия и Сирия някак доверието в позиции за „защита на демокрацията, човешките права и видима хуманитарна катастрофа“ е ерозирало толкова силно, че и новата „коалиция на желаещите“ трудно намира слова за обосновка на мотиви за „вариант за смяна на властта“. А когато става известно, че „има повишена активност на американски военни делегации в района“, както твърдят в Москва, тогава тревогата от създаване на ново огнище на напрежение между геополитическите играчи, а оттам и сред поддръжниците им, се разраства.      Разраства се до степен опасения от западна военна намеса, последваща гражданска война и кървави сблъсъци в разделената като политики и сред обществото Венецуела. У нас темата също раздели институции, политически сили и гражданството. Колкото и далечна да изглежда Венецуела и при „ние нямаме геополитически интереси в тази страна“, както се изразява външният ни министър.      Според подчиненото й ведомство „подкрепяме позицията на Испания и Португалия“, защото те ни дали рамо за транспортните ни дилеми при спора с Брюксел по въпроса с ТИР-овете. Тези страни имали, представете си, около милион свои граждани във Венецуела и се нуждаели от разбиране и подкрепа. Ама как живеят тези милион в неописуемите хуманитарни ужасии, които ни предоставят като факти всеки ден?      Получи се нещо като на „Женския пазар“ – ще ти дам това, а ти ще ми платиш с онова. Казват, че това е днешната real politics. Остава и Лили Иванова да запее своята песен в нов вариант „всичко е пари, приятелю“. После започна една шизофрения с „ами вие на страната на Путин, Си Дзипин и Ердоган ли искате да се наредим или до нашите стратегически съюзници?“. Сякаш с Путин, Си Дзипин и Ердоган не се съобразяват на Запад, без да се акцентира в момента как и защо го правят. Щом се чудят как да ги разделят, значи са значими. Всеки си има интереси и ги отстоява по начин, който счита за печеливш и възможен за постигане. Включително и Москва, и Пекин, които са сред основните геополитически играчи. А ние отново се лутаме в разнобой и едностранни информационни потоци. За разлика, например, от Анкара, където се дава и другата картина на събитията във Венецуела. Няма спор, че събитията там не само са сложни, отдавна подготвяни, но и с причини, по-често скривани зад кадър, както обикновено се случва с разиграваните през последните десетилетия по целия свет сценарии за смяна на управлението в съответна страна. Обикновено недолюбвана поради обзели я амбиции за суверенност, независимост и раздяла със сателитен синдром. А ако е и със залежи от петрол, тогава гражданските войни са й в кърпа вързани. Сигурно затова в някои от турските медии се разсъждава защо подкрепящите самообявилия се за президент на Венецуела Гуайдо се събират на митинги с американското знаме и свалят венецуелското с лика на Боливар. Защо подкрепяният и от нас Гуайдо казва, че „нямам нищо против американски войски да установят спокойствие и във Венецуела“? Спокойствие при поне същия брой защитници на Мадуро, наричани „чависти“? Друг въпрос е дали наистина протестиращите срещу Мадуро в по-голямата си част са платени от компании като Шеврон и Халибъртън, които са сред най-влиятелните big oil по света. Известно е, че тези две дружества още от 1943 г добиват петрол във Венецуела и няма санкции върху тяхната дейност, които САЩ наложиха на Венецуела по времето на президента Уго Чавес и Мадуро. Всъщност точно Чавес национализира кладенците в Ориноко, но и предостави възможност 50% от добива да бъде в ръцете на тези компании, а другите 50% се държаха от държавната венецуелска компания т.е. деляха печалби. Мадуро обаче, притиснат от санкции, предостави 3 от най-богатите петролни полета на Роснефт и „вбеси американците“ пишат в Анкара. Както се казва, времето до преврата започва да тече неумолимо. А пък Анкара знае добре от личен опит какво е при опит за преврат. Затова и има своя позиция относно ситуацията във Венецуела, а тя не съвпада със съюзници в НАТО. Едва ли е толкова важно, че част от акциите на Шеврон принадлежат на фамилията Буш, че Кондолиса Райс, бивш държавен секретар, е била управляваща в Шеврон и дори един от танкерите на компанията носи нейното име „Кондолиса“, че Дик Чейни е с главна роля в Халибъртън, компания, която е спечелила търг от 40 млрд дол за възстановяване на Ирак след инвазията там на „коалицията на желаещите“, начело със САЩ. Но не се чу ние да сме получили дължимия от Ирак дълг, въпреки участието и жертвите, които дадохме там. Така е с магаретата , когато се ритат атовете. Някои пък твърдят, че Шеврон е участвал със сериозни суми при кампанията на президента Тръмп за влизане в Белия дом, но това би могло да се причисли и към фалшивите новини. Знае ли човек в наше време кое е истина, кое манипулации с определени цели. Който има нужда от натиск, той знае как да внушава и с какво. Но съвсем друго е да се чуе изявление, което прави съветникът по национална сигурност на президента Тръмп, Джон Болтън, а именно „Ние гледаме петролните находища. Това е най-важният приход за Венецуела и сме в диалог с американските петролни дружества, стремим се да осигурим инвестиции на САЩ във Венецуела и то чрез тези дружества, да имаме петрол от там“. Изводите в Анкара са, че Вашингтон се стреми да контролира по въздух и море петролните находища по света и търговията с петрол, както и в другите области, да се извършва само в долари. В такава ситуация няма как Русия, Китай, Турция, Иран, Либия, Венецуела, Ирак Сирия например да не са против подобна стратегия и да търсят начин да компрометират монопола и хегемонията на САЩ. Те пък, както беше с операцията в Ирак, отново мобилизират съюзниците си за Венецуела. Излизат от сирийското блато до края на април, но организират на 13-14 февруари във Варшава среща на министри за бъдещето и мира в Близкия изток, без да канят Русия и Китай. Сякаш те нямат роля в региона. Ако целта е само блокиране на процеса Астана, защото точно по това време в Сочи ще се срещат отново президентите Путин, Ердоган и Роухани, тогава международната общност отново ще стане свидетел на поредна порция опасения за сигурността и мира по света. Така както назначаването на Елиът Абрамс за представител на САЩ за Венецуела засилва напрежението, защото той е имал роля и при опита за преврат срещу Чавес през 2002г, в събитията в Никарагуа, Салвадор и Гватемала по времето на президента Рейгън, във войната Иран/Ирак и то в полза на Израел, бил е съветник на Кондолиса Райс и т.н. Не всяко негово участие е довело до стратегически успех, казват турски наблюдатели, но едно е мнението на коментатори, друго е случващото се с населението в страните, където има външна намеса. Независимо дали стоят зад самообявил се за президент или зад президент, който, казват на Запад, спечелил с манипулации избори. Покрай сухото винаги гори и мокрото. Едва ли тази красива и богата страна заслужава такава съдба. Но във времето на туитър дали е възможно всеки сам да реди съдбата си? Всеки сам да определя кой да го управлява и как? Дилемата днес не е идеология или идеализъм, а дали имаш петрол и икономическа сила т.е. пари. Ще се поучат ли големите от грешки и сбъркани стратегии, за да миряса светът? Едва ли като се гледа Венецуела. Видно е и че нов Анибал не се вижда на хоризонта, за да създаде нов път, различен от разработваните сценарии. Сценарии, които могат да са с прикачено лого „петрол и долари“ т.е. нищо лично, Русия.", "date": "2019.02.09", "title": "Сценарият Венецуела"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392446-%D0%BC%D0%BB%D0%B0%D0%B4%D0%B5%D0%B6-%D0%BB%D1%8A%D1%81%D0%BA%D0%B0-%D0%BF%D0%B8%D1%89%D0%BE%D0%B2%D0%B0", "text": "24-годишен мъж, отказващ да сподели името си по обективни причини, пристигнал в Секс клиниката (телевизионно риалити) с оплаквания за невероятни болки по върха на члена, както и от съвсем скоро време - есенция за убиване на всяка страст в жената.      Проверката на д-р Наоми показва, че по члена има гъбички наречени \"Смегма\". Пациентът споделил, че началото на кошмара започнал, когато кожичката му не можела да се връща на правилното място след секс игри, както и след мастурбация. В началото липсвала болката, но след време започнал кошмара и определено причинявал сериозни болки.     Според лекарите  мъжете трябва да дърпат кожичката и да мият члена си при всяко посещение под душа. Оказва се, че пациентът, е пропускал тази подробност в следващите 24 години и благодарение на това е успял да хване гонорея и и някои други не толкова прилични бактерии. Краткият урок по хигиена трябва да покаже, че всеки път, когато сте под душа, взимате сапуна и започвате да действате активно. Това е единственият начин да се разделите с натрупаните бактерии. Мислете за всичко това, като за онзи виц с \"Намазваш главичката и го\".", "date": "2019.02.09", "title": "Младеж \"лъска пищова\""}
