{"url": "http://www.classa.bg/%D1%82%D0%B5%D1%85%D0%BD%D0%BE/item/376536-%D0%BD%D0%B0%D0%BF-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8-%D0%B7%D0%B0-%D0%BA%D0%BE%D0%BC%D0%BF%D1%8E%D1%82%D1%8A%D1%80%D0%B5%D0%BD-%D0%B2%D0%B8%D1%80%D1%83%D1%81", "text": "От името на Национална агенция за приходите се разпространява компютърен вирус чрез електронната поща, предупреждават от Агенцията. В колцентъра на приходната администрация, както и по електронен път, са получени множество сигнали за фалшиво съобщение, в което потребителите се приканват да отворят прикачен файл с разширение .zip. Имейлите на подателите на фалшивите електронни писма са различни, като не са засичани такива с адрес от официалните домейни на НАП – nra.bg и nap.bg. Заглавието на фалшивото съобщение е: „Уведомление относно промени в регламента за подаване на декларации към НАП\". От НАП заявяват, че не са изпращали електронни писма с подобно съдържание до своите клиенти. Според приходната агенция най-вероятно става въпрос за изпращане на заразени с вируси файлове. НАП съветва своите клиенти да не отварят прикачените файлове, а ако са го направили, да стартират веднага антивирусната си програма. От приходната агенция работят заедно със специализираните служби за издирването на извършителите.", "date": "2017.12.20", "title": "НАП предупреди за компютърен вирус"}
{"url": "http://www.classa.bg/%D1%81%D0%B2%D1%8F%D1%82/item/376529-%D0%BC%D0%B0%D1%82%D0%B8%D1%81-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8-%D0%B2%D0%B8%D0%BD%D0%B0%D0%B3%D0%B8-%D1%89%D0%B5-%D0%BC%D0%BE%D0%B3%D0%B0%D1%82-%D0%B4%D0%B0-%D0%B3%D0%BE%D0%B2%D0%BE%D1%80%D1%8F%D1%82-%D0%BE%D1%82-%D0%BF%D0%BE%D0%B7%D0%B8%D1%86%D0%B8%D1%8F-%D0%BD%D0%B0-%D1%81%D0%B8%D0%BB%D0%B0%D1%82%D0%B0", "text": "Министърът на отбраната на САЩ Джеймс Матис, е обещал, че Пентагонът винаги ще се опитва да даде на американските дипломати шанс да \"говорят от позицията на силата\". По негово мнение, фактът, че американската нация притежава \"най-мощните въоръжени сили в света, дава на американските дипломати възможността винаги да говорят от позиция на силата\". \"С подкрепата на нашите съюзници и партньори, Вашингтон ще продължи да защитава нашите общи интереси за сигурност и САЩ, от тези, които се опитват да застрашат свободата ни\" заяви Матис по повод публикуването на новата Северноамериканска национална стратегия за сигурност.", "date": "2017.12.20", "title": "Матис: \"Американските дипломати винаги ще могат да говорят от позиция на силата \""}
{"url": "http://www.classa.bg/%D1%81%D0%B2%D1%8F%D1%82/item/376530-%D0%BD%D0%B0%D0%B9-%D0%BE%D0%BF%D0%B0%D1%81%D0%BD%D0%B8%D1%82%D0%B5-%D1%81%D1%86%D0%B5%D0%BD%D0%B0%D1%80%D0%B8%D0%B8-%D0%B7%D0%B0-%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%82%D0%B5-10-%D0%B3%D0%BE%D0%B4%D0%B8%D0%BD%D0%B8", "text": "Сайтът на Блумбърг публикува ежегодния преглед на най-опасните събития, които могат да настъпят през следващите 10 години и сигнализира, че \"светът е на ръба\". Сред опасностите, пред които ще се изправим през следващото десетилетие, се подчертава Северна Корея, която заплашва да започне война и никой не знае какво да очаква от президента на Съединените американски щати, Доналд Тръмп. А други сили на по-дълбока разруха също вече са в движение, от фалшивите новини до криптовалутите. Въпреки това, авторите показват, че осемте сценария за близко бъдеще не трябва да се считат за прогнози, а за провокативни идеи за читателите да разсъждават върху това \"колко бързо се променя нашият свят.\" Напрежението на Корейския полуостров Един от тези сценарии представя напрежението на Корейския полуостров и смята, че през 2018 г. Северна Корея ще бутне света до ръба на войната чрез стартиране на ракети, падащи до 32 км от западното крайбрежие на САЩ Въпреки това, Тръмп избира да не отвръща, но да се обърне към Китай. През 2019 г. севернокорейският лидер Ким Чен-ун умира неочаквано в резултат на сърдечен удар и новият куклен режим се ангажира с денуклеаризация на Пхенян. В същото време връзките между китайския президент Сидзинпин и неговия американски колега са толкова силни, че Вашингтон започва да продава оръжие на Пекин и приветства плановете му да обедини Тайван. Този сценарий завършва с новина през 2028 г., когато Япония обявява, че може да зареди ядрена бойна глава в междуконтинентална балистична ракета и Азия ще навлезе в нова състезателна надпревара. Също така, Южна Корея подписва договор за отбрана с Китай. Други сценарии Други ситуации включват Тръмп да управлява втори мандат, но през 2028 г. американските избиратели са толкова разочаровани от политиката на \"истаблишмента\", че вече не могат да избират между републиканци и демократи. В Европа Каталуня се отделя от Испания, Шотландия от Обединеното кралство - където лейбъристите поемат властта - и Белгия е разделена на три части. Между тези и други събития, войната на поколенията унищожава Европа, защото младежката безработица от 50%, ниската раждаемост и ранното пенсиониране водят до сериозна финансова криза. В икономическата сфера Китай задейства търговска война, биткоин заменя банките и електрическите автомобили приключват с ерата на петрола. И накрая, Facebok губи борбата срещу фалшивите новини.", "date": "2017.12.20", "title": "Най-опасните сценарии за следващите 10 години"}
{"url": "http://www.classa.bg/%D1%81%D0%B2%D1%8F%D1%82/item/376531-%D1%81%D1%82%D1%80%D0%B0%D1%82%D0%B5%D0%B3%D0%B8%D1%8F%D1%82%D0%B0-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%BD%D0%B0-%D1%81%D0%B0%D1%89-%D1%80%D1%83%D1%81%D0%BA%D0%B8%D1%82%D0%B5-%D1%8F%D0%B4%D1%80%D0%B5%D0%BD%D0%B8-%D0%BE%D1%80%D1%8A%D0%B6%D0%B8%D1%8F-%D1%81%D0%B0-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%B7%D0%B0%D0%BF%D0%BB%D0%B0%D1%85%D0%B0", "text": "Президентът на САЩ, Доналд Тръмп, представи в понеделник новата версия на Стратегията за национална сигурност на страната, задължително законово определен документ, обясняващ на федерални агенции и на американския народ, както и на съюзниците на Вашингтон, как президентът планира да изпълни своята визия за сигурността на САЩ, от името на своите съграждани. Четирите стълба на новата Стратегия за национална сигурност на САЩ са: 1.- Защита на страната, народа и американския начин на живот. 2.- Насърчаване на американския просперитет. 3.- Запазване на мира чрез сила. 4.- Увеличаване влиянието на Съединените щати. \"Русия и Китай предизвикват силата, влиянието и интересите на Съединените щати\", гласи новата Стратегия за национална сигурност на САЩ, чийто текст бе публикуван от Белия дом. В документа се казва, че тези две страни \"се опитват да разрушат американската сигурност и просперитет\". \"Китай и Русия разработват модерни оръжия и възможности, които могат да застрашат критичната ни инфраструктура, както и нашата архитектура на командване и контрол\", гласи Стратегията. Изявлението отбелязва, че \"Русия инвестира в нови военни способности, включително в ядрени системи, които остават най-важната екзистенциална заплаха за Съединените щати\". В същото време, стратегията твърди, че \"намеренията на Русия и Китай не са задължително неизменни, поради което САЩ са готови да си сътрудничат с двете страни във всяка област от взаимен интерес\". В рамките на новата стратегия се казва, че Москва \"използва подривни действия, за да подкопае доверието в ангажимента на САЩ към Европа, трансатлантическото единство, да подкопае и отслаби европейските институции и правителства.\" Наред с други неща, Вашингтон обвинява Русия в използването на \"информационни операции, като част от офанзивните си кибернетични усилия за влияние върху общественото мнение по света\". Този план включва активно противопоставяне на политиката на Иран и Северна Корея, а в някои случаи, на действията на Русия и Китай, характеризирани като \"конкурентни държави.\" Освен това, Пентагонът посочва \"самоубийците джихадисти\" като една от основните заплахи за Съединените щати и техните съюзници. От своя страна, ръководителят на комисията по международните въпроси на Държавната Дума на Русия, Леонид Слуцки, заяви, че целта на новата стратегия за сигурност на Вашингтон е \"да съживи американската хегемония и изграждане на еднополюсния свят\".", "date": "2017.12.20", "title": "Стратегията за сигурност на САЩ: Руските ядрени оръжия са най-голямата заплаха"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376533-4-%D0%B2%D0%B0%D0%B6%D0%BD%D0%B8-%D1%81%D1%82%D1%8A%D0%BF%D0%BA%D0%B8-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE", "text": "По време на Българското председателство на Съвета на ЕС трябва да направим четири важни стъпки по Брекзит и затова разчитаме силно на вас да поддържате общата европейска линия в преговорите. Това е заявил главният преговарящ на Европейската комисия за Брекзит Мишел Барние пред вицепремиера и министър на външните работи Екатерина Захариева, съобщи пресцентърът на МВнР. Стъпките са подготовка на директиви за преговорите по преходния период, изготвяне на проект на договора за оттегляне на Обединеното кралство от ЕС, даване на мандат на Комисията да преговаря с Лондон за преходния период и изработване на обща позиция по бъдещите отношения на ЕС с Великобритания. \"Можете да разчитате на нас. Тук сме, за да помогнем\", е отвърнала министър Екатерина Захариева и е допълнила колко важен е този въпрос за България, над 100 000 от чиито граждани живеят и работят в Обединеното кралство. Захариева и Барние са се съгласили, че зад водените от Комисията преговори трябва да стои солиден консенсус между 27 държави членки на ЕС на основата на доверие към главния преговарящ. Българският външен министър е информирала подробно госта си за приоритетите на Българското председателство и за вижданията на България относно европейската перспектива на Западните Балкани. \"Ако ЕС пренебрегне този регион, в него ще доминират други сили, които ще го дестабилизират. Ще ни струва много повече да се борим с това, отколкото да разработваме сега конкретни проекти там\", е подчертала Захариева. \"Такива проекти трябва да касаят не само свързаността на шестте страни помежду им и с ЕС, но най-вече младото население в тях. Правителствата и хората в тези страни са наистина мотивирани за реформи, нека не убиваме този стремеж\", призовава министърът на външните работи.", "date": "2017.12.20", "title": "4 важни стъпки по време на председателството"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/376532-%D0%BD%D0%B5%D1%81%D1%8A%D0%B2%D1%8A%D1%80%D1%88%D0%B5%D0%BD-%D0%B8-%D0%B3%D1%80%D0%B5%D1%88%D0%B5%D0%BD-%D1%81%D1%8A%D0%BC,-%D0%BD%D0%BE-%D0%BE%D1%81%D1%82%D0%B0%D0%BD%D0%B0%D1%85-%D0%B2%D0%B5%D1%80%D0%B5%D0%BD-%D0%BD%D0%B0-%D1%81%D0%B5%D0%B1%D0%B5-%D1%81%D0%B8", "text": "                  На пръв поглед това е сякаш чисто личен въпрос. Но всъщност все повече се отдалечаваме от онова време – 50-те и 60-те години на миналия век – време все още на догматизъм, на първите лястовички на някаква промяна... Тогава бях ученик в 11 клас, а след това студент първи курс и съвсем искрено и непосредствено съм си водил дневник за моята първа голяма любов и за това, което се случва наоколо. Всъщност тези дневници са в немалка степен документ на времето.     Защото се оказа, както обикновено, че тази безкрайна любов, всъщност имала край.     Не бях ги чел почти 60 години. Когато ми ги прехвърлиха на компютър, се зачетох в тях като в роман, в който героят е съвсем друг човек, а не самият аз. Така и гледам на тях.     Вече съм издал четири тома мемоари, разказал съм подробно за живота си от раждането ми до 2008 година. Това е особен вид мазохизъм, защото преживявах всичко отначало. И не бих го направил, ако животът ми беше скучен и щастлив... Преживял съм драмата на моето поколение, което постепенно си отива.   „   Радой живееше в София, а аз в Бургас. Пишехме си често и дълго... Тези негови писма, които представих в книгата, са безценни. Моите вероятно се намират в неговия архив и някой ден ще поискам да ги видя. Той беше за мен и баща, и приятел, и съдник, и покровител, а често и брат по съдба. Обичах го и той ме обичаше и все така си съществува около мен и в мен.     Трябваше да се случи едно премеждие, за да проумея най-после, че няма време, че трябва да се бърза.     Това е нещо, което не ми се е случвало никога до сега. Сам не мога да си обясня защо вече повече от месец всяка сутрин се събуждам в 4 часа и пиша по едно стихотворение. Понякога човек сам не може да предвиди и обясни какво става с него.     Право да си кажа не съм очаквал такъв ефект. Написах стихотворението в една от тези мои „поетични“ сутрини, след като вечерта до късно преживявах драмата на този страхотен финален мач. Не познавам лично Григор, но ми се струва, че мога да разбирам какво му е на душичката, когато играе. Той заслужава възторга от неговия подвиг и трябва да го изразим пълногласно, защото може би го очакват тежки и обидни думи, ако съвсем естествено почне и да губи.     По начало интернет и съответно фейсбук е велико откритие. За милиони хора той е бягство от самотата, възможност да бъдеш част от цялото човечество. За мен освен всичко друго той е една голяма и непосредствена аудитория, пред която показвам това, което пиша.     Идеята беше на телевизия СКАТ и на Валери Симеонов. Предложението прозвуча малко зловещо: „Хайде да направим поредица от филми, в които да разкажеш живота си, докато си жив.“   Приех след известно колебание – уж само един филм, а се оказаха вече пет, защото разполагам с огромно количество видеоматериал от моето ежедневие през годините, от моите постановки в театъра, от стотиците рецитали и телевизионни интервюта. Всъщност тези филми също са документи на времето, защото касаят всички превратности на нашия живот през тези 77 години, през които съм живял.   „ Слава богу останал съм си същият – несъвършен, грешен, но винаги верен на себе си.", "date": "2017.12.20", "title": "Несъвършен и грешен съм, но останах верен на себе си"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376534-%D0%B1%D0%B5%D0%B7%D0%BF%D0%BB%D0%B0%D1%82%D0%B5%D0%BD-%D0%BF%D0%B0%D1%80%D0%BA%D0%B8%D0%BD%D0%B3-%D0%BF%D0%BE-%D0%BF%D1%80%D0%B0%D0%B7%D0%BD%D0%B8%D1%86%D0%B8%D1%82%D0%B5", "text": "В осем от предпразничните и празнични дни около Коледа и Нова година в София ще се паркира безплатно в \"Синя\" и в\"Зелена\" зона \", съобщават от \"Център за градска мобилност\" ЕАД. Столичани и гостите на столицата могат да ползват безплатно зоните на 23, 25, 26, 27 и 30 декември, както и на 1 януари 2018 г. В списъка на дните се включват още 24 декември и 31 декември, датите са неделни и тогава зоните за почасово платено паркиране - \"Синя\" и \"Зелена\", по принцип не работят, уточняват от центъра.", "date": "2017.12.20", "title": "Безплатен паркинг по празниците"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376535-%D1%80%D0%B5%D0%BA%D0%BE%D1%80%D0%B4%D0%B5%D0%BD-%D0%BE%D0%BF%D1%82%D0%B8%D0%BC%D0%B8%D0%B7%D1%8A%D0%BC", "text": "2017 г. завършва с рекорден икономически оптимизъм сред българите, показва последното тримесечно изследване на \"Алфа Рисърч\" сред 1017 пълнолетни граждани от цялата страна. Десет години след присъединяването на България към ЕС и почти пет години след започналото възстановяване на европейските страни от икономическата и финансова криза, българите посрещат новата 2018 със своеобразен исторически рекорд по оптимизъм, сочи проучването. 55% очакват по-добра година, срещу едва 9% по-лоша. Подобна е била ситуацията единствено през 1998, една година след Виденовата зима, но тогава, след кризата от 96-та, и страховете са били двойно повече. За първи път от 1998 г. се наблюдава още една рязка промяна в мнението на традиционно скептичния българин. След 20 годишно прекъсване, положителните оценки за отминаващата година започват да доминират над отрицателните. 26% са на мнение, че изтичащата година е била по-добра, 17% -по-лоша, 57% - същата. Макар на пръв поглед това обръщане да изглежда „малко\", трябва да припомним, че през почти целия този период негативните оценки са били от два до пет пъти повече от позитивните. Подобни са оценките и в огласено днес изследване на общественото мнение на \"Екзакта\". В основата на оптимизма безспорно стои икономическото оживление, спадът на безработицата и създаването на добре платени работни места, изискващи високообразована и квалифицирана работна сила, сочат социолозите, давайки пример с това, че 41% от висшистите оценяват отминаващата година като по-добра, срещу едва 12% - по-лоша. Единствената група, в която песимизмът доминира (13%:23%), са хората с основно образование, с ниска, или без квалификация. Изследването открива, че успоредно с повишаването на личното материално и финансово състояние, и особено, със създаването на „анклави\" като София, Пловдив, Варна, Бургас, където са концентрирани значителен брой високоплатени специалисти, започва да се променя структурата на очакванията и изискванията към местното и централно управление. Ако средно за страната, 55% от хората твърдят, че се нуждаят от по-високи доходи, 29% -от по-добра среда за живот в тяхното населено място и 12% - от по-добри закони и управление, то в столицата и големите градове делът на хората, настояващи за по-високи доходи (41%), е на практика изравнен, с тези, настояващи за по-качествена среда (39%). Последните години, успоредно с демографските и технологични промени започна да се променя и структурата на времето на българина. За работещите, най-голям дял продължава да заема трудовата дейност (основна и допълнителна). Средният брой работни часове остава обаче под 8 (7ч. 50 мин.), което е показателно за относително високият дял заети, които работят на намалено, съкратено или непълно работно време. Всеки десети се труди срещу заплащане над 8 часа дневно. С три часа средно дневно, отделяни за гледане на телевизия, българинът остава сред най-активните зрители на континента. Нараства обаче и времето прекарвано в интернет. 63% от пълнолетните българи са в мрежата и прекарват там средно по 2 ч. 40 минути - време, което отстъпва съвсем малко на телевизионното, а сред хората до 50 години съотношението се обръща. Декемврийското проучване показва, че независимо от нарасналия икономически оптимизъм, не са наблюдават почти никакви промени в доверието към институциите, политическите лидери и партии. Степента на обществена критичност към тях е все така висока. През последните три месеца тя се фокусира най-силно върху парламента в резултат от агресивното партийно противопоставяне и първи знакови оставки. По-тесните партийни симпатизанти са лоялни към своите партии и лидери, но преобладаващата част от българите остават силно дистанцирани от политическия живот и представителство. Президентът Румен Радев продължава да е най-одобряваната политическа фигура с 57% подкрепа, идваща от най-различни социални слоеве. Отрицателна оценка за работата му дават 13% от пълнолетните българи, предимно жители на големите градове и симпатизантите на дясно-центристки партии. Правителството и премиерът запазват подкрепата си от септември: 21% одобрение за дейността на кабинета срещу 31% неодобрение; 33% одобрение за Бойко Борисов срещу 36% неодобрение. · За 2017г. водещите петима политици по степен на обществено доверие са: Румен Радев (57%) , Йорданка Фандъкова (36%), Бойко Борисов (33%), Красимир Каракачанов (29.9%), Корнелия Нинова (27.8%). С 25% вот, ако изборите бяха днес, ГЕРБ запазва водещи електорални позиции. Личният рейтинг на Бойко Борисов се покачва с един пункт до 33%. БСП обаче успява да мобилизира привържениците си и през последните три месеца подкрепата за социалистите бележи лек ръст от 19,3% до 21,2%. След предконгресните партийни битки, Корнелия Нинова възстановява позиции и е с най-съществен персонален ръст измежду партийните лидери: доверието към нея нараства с 3 пункта от 24,4% до 27,8%, отбелязват от \"Алфа Рисърч\". Противоречивото отношение към лидерите на Обединените патриоти се отразява повече на персоналното доверие към тях, отколкото на електоралната подкрепа за коалицията, която остава в рамките на 5.6%. Красимир Каракачанов (29,9%) продължава да бъде вторият най-одобряван партиен лидер след Бойко Борисов. В. Симеонов обаче губи 3 пункта доверие (от 13,9% на 10,3%), а Волен Сидеров остава сред най-слабо одобряваните партийни лидери – 4,7%.", "date": "2017.12.20", "title": "Рекорден оптимизъм"}
{"url": "http://www.classa.bg/%D1%81%D0%B2%D1%8F%D1%82/item/376527-%D0%B7%D0%B0%D1%89%D0%BE-%D1%81%D1%8A%D1%83%D1%87%D1%80%D0%B5%D0%B4%D0%B8%D1%82%D0%B5%D0%BB%D1%8F%D1%82-%D0%BD%D0%B0-bitcoin-com-%D0%BF%D1%80%D0%BE%D0%B4%D0%B0%D0%B2%D0%B0-%D0%B2%D1%81%D0%B8%D1%87%D0%BA%D0%B8%D1%82%D0%B5-%D1%81%D0%B8-%D0%B1%D0%B8%D1%82%D0%BA%D0%BE%D0%B8%D0%BD%D0%B8", "text": "Съоснователят на Bitcoin.com, Емил Олденбург казва, че биткоин няма бъдеще като валута и затова е продал всичките си спестявания от криптовалутата, която по негово мнение \"е толкова добра, колкото и безполезна.\" Според Олденбург, съосновател и бивш технически директор на един от най-големите сайтове за тази криптовалута, най-скъпата до днес, хората ще го последват, когато осъзнаят колко неефективен е пазарът на биткоин. \"Бих казал, че инвестирането в биткоин е най-рискованото\", каза Олденбург в интервю за шведския технологичен сайт Breakit. Според Олденбург биткоина има няколко недостатъка, включително висока комисионна и дълъг период на изчакване в сделките. \"Трансферът на биткоин от и до борсите струва много скъпо. Когато продавах моите биткоини, трябваше да платя $ 50 и да чакам 12 часа сделката да се осъществи. Това е напълно ирационално\", каза той. Всъщност, според някои оценки, комисионните за транзакции с биткоин се удвояват на всеки три месеца и за да потвърдим една от тези операции, трябва да чакаме към момента средно 4 часа и половина. Олденбург е казал, че е получавал в биткоини цялата си заплата през последните три години. Създателят на Bitcoin.com обаче не вярва, че тази монета ще премине в ежедневния живот и ежедневната употреба. \"Хората виждат биткоина като цифрово злато и технически експеримент, а не нещо, което наистина трябва да използват, това никога няма да бъде валута, използвана в ежедневието, нито от хората, които управляват компании\", каза Олденбург.", "date": "2017.12.20", "title": "Защо съучредителят на Bitcoin.com продава всичките си биткоини?"}
{"url": "http://www.classa.bg/%D1%81%D0%B2%D1%8F%D1%82/item/376528-%D0%B2-%D1%80%D1%83%D1%81%D0%B8%D1%8F-%D0%BE%D1%82%D1%81%D1%8F%D0%BA%D0%BE%D1%85%D0%B0-%D0%BA%D0%BE%D0%BB%D0%B5%D0%BA%D1%86%D0%B8%D0%BE%D0%BD%D0%B5%D1%80%D1%81%D0%BA%D0%B0-%D0%BC%D0%BE%D0%BD%D0%B5%D1%82%D0%B0-%E2%80%9E%D0%B4%D0%BE%D0%BD%D0%B0%D0%BB%D0%B4-%D0%BA%D1%83%D0%BA-%D0%B8-%D0%B1%D0%BE%D0%BC%D0%B1%D0%B0%D1%80%D0%B4%D0%B8%D1%80%D0%BE%D0%B2%D0%B0%D1%87%D1%8A%D1%82-%D1%81%D1%83-24%E2%80%9C", "text": "В средите на руските колекционери нумизмати с голям интерес посрещнаха отсечения от Московския монетен двор паметен знак, посветен на инцидента с американския разрушител „Доналд Кук\" и руския бомбардировач Су-24 на 12 април 2014 г. Жетонът се нарича „Урок по миролюбие\" и е направен върху основата на 5-рублева монета от сплавта нейлзилбера (мед, никел, цинк). На аверса над силуета Су-24 е изписано „Безоръжен, но страшен\", а под силуета на „Donald Cook (ВМС США)\" има надпис „Страшен, но обезоръжен\". На реверса на монетата-жетон е написано „Урок миролюбия. РЭБ ВВС РФ\" и е указана датата „12 апреля 2014 года\", като е посочено и мястото на събитието Черно море. По една случайност на тази дата през 1961 г. се състоя първият космически полет на човек в Космоса – Юрий Гагарин. Американското командване може би е очаквало ако не шок и трепет у командването на руския Черноморски флот, то поне нервност и тревога. Всичко тона наистина се случи плюс дори паника, но при екипажа на разрушителя. Долетелият руски фронтови бомбардирвач Су-24 не носел под крилото си бомби и ракети, а имал окачен под тялото само един контейнер с комплекс за радиоелектронна борба „Хибини\". Сближавайки се с разрушителя, „Хибини\" блокирал радара, бойните управляващи вериги, системите за предаване на данни – накратко, напълно е изключил цялата система за ПРО „Иджис\". После бомбардировачът изпълнил 12 атаки над ослепения и оглушал боен кораб. След преживения ужас неколцина моряци подали рапорти за уволнение. Целият случай не е дело на недисциплиниран пилот, който импровизирано показал на американците кой е стопанин в Черно море, а целенасочено планиран и даден открит „Урок по миролюбие\".", "date": "2017.12.20", "title": "В Русия отсякоха колекционерска монета: „Доналд Кук и бомбардировачът Су-24“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/376525-%D0%B7%D0%B0-%D1%87%D0%B5%D1%81%D1%82%D1%82%D0%B0-%D0%BD%D0%B0-%D0%BF%D1%80%D0%BE%D1%84%D0%B5%D1%81%D0%B8%D1%8F%D1%82%D0%B0", "text": "Нямам носталгия по отминали времена или по героите им, живял съм малко в социализма, слава Богу, но от време навреме се срещам с човек, роден, отраснал и живял по времето на т.нар. \"социализъм\". Човек, който през призмата на времето си дава сметка и за минусите на системата, и за неминуемите й плюсове.     А аз вчера разбрах, че понякога старата школа е добра школа. Ето и историята: излизам от дома, имам работа, но ми става студено, не ми се чака транспорт, виждам спряло такси и се качвам.     Казвам дестинацията, слагам колана и потегляме. Мълчим. След стотина метра негов колега, друг таксиметров шофьор ни отнема предимството, само и само за да спре близо до тротоар и да качи клиент. Аз си мълча, не ми се коментират \"бакшишки\" изцепки, но проговаря шофьорът ми. Произнася една фраза и аз ококорих очи. \"Този мой колега е срам за професията\". И започна да разказва. Разказът му се лее леко, личи си, че обича това, което прави:   \"Шофьор на такси съм, само това работя, никога нищо друго, още от далечната 1978 година. Вече почти цели четирийсет години. По това време в София имаше само една таксиметрова компания. Държавна.     Законът изискваше да притежавам следните умения - професионална шофьорска книжка, не любителска. Да имам три години стаж като шофьор на камион, реална работа, а не на хартия. Да зная поне един западен език.   Аз владея френски на отлично ниво, писмено и говоримо. Да зная телефоните и точните адреси на всички по-големи болници. Да зная телефоните и точните адреси на всички театри в София. Държах и устен изпит. Падна ми се да създам един основен маршрут от Студентски град до Централна гара, както и един алтернативен. Като нямах право алтернативният маршрут да дублира улици и булеварди на основния. Можеше да ги пресича само, но не да ги ползва\".   Шофьорът говореше, а в главата ми незнайно откъде зазвучаха тези думи от една песничка: \"Ако до всяко добро същество застане поне още едно, тогава, ех, тогава предвиждам такъв живот, че само си викам: дано!\". Стигнахме до крайната точка на пътуването ми, платих, оставих бакшиш, благодарих, слязох.     Давам си сметка, че шофьорите на таксита са изложени на много и разнообразни рискове, свързани с практикуването на професията си. Физическите рискове, породени от вибрациите на автомобила, продължителната работа в седнало положение, която често води до мускулно-скелетни увреждания. Изложени са и на химични и биологични рискове, попадат под въздействието на отработени газове, съдържащи органични и неорганични съединения, вдишват прах, аерозоли. Подложени са на риск от физическо насилие.     Изложени са и на стрес заради монотонната работа, висок риск от умора, безсъние. Давам си сметка и за факта, че за да бъдат наричани от обществото с презрителното прозвище \"бакшиши\", вината не е единствено на клиента. На всеки от нас му се е случвало да му бъде отказан превоз на късо разстояние, всички сме влизали в таксита, които вонят на тютюнев дим, а шофьорите не са виждали баня от седмица.   Всички сме лъгани със сметки, всички се нервираме на факта, че понякога шофьорът умишлено намалява скоростта, за да светне червената светлина на светофара. И без да съзнаваме ясно, ние се превръщаме в противникови лагери. Клиенти срещу шофьори.     Лично аз бих плащал повече и бих оставял повече бакшиш, ако услугата се подобри и ако не попадам на шофьори, които ме занимават със себе си, с виждането си за света, говорят ми фамилиарно, периодично нямат дребни пари, закръгляват сметката в своя полза и не ми отказват, както една дама направи, да ме закарат от една болница до друга, правейки се, че не знае къде е. Видях как един възрастен мъж мисли, че професията му има чест, и я брани с поведението си. Дано и други последват примера му.", "date": "2017.12.20", "title": "За честта на професията"}
{"url": "http://www.classa.bg/%D1%81%D0%B2%D1%8F%D1%82/item/376526-%D0%BD%D0%B0%D0%B9-%D1%81%D0%BA%D1%8A%D0%BF%D0%BE%D1%82%D0%BE-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE-%D0%B2-%D1%81%D0%B2%D0%B5%D1%82%D0%B0", "text": "Посланикът на САЩ в Обединеното кралство Уди Джонсън представи публично най-скъпата легация в света, чието строителство струва на САЩ 1000 милиона долара. Новата сграда, оборудвана с най-модерните системи за сигурност, се намира в Южен Лондон. Официалното откриване ще се състои през февруари 2018 г., когато американският президент Доналд Тръмп посети Великобритания, съобщава The Sun. Според посланика новата дипломатическа централа символизира приятелството между Вашингтон и Лондон, както и двустранните отношения, които никога досега не са били толкова близки. Американското посолство се намираше от 1960 г. досега на площад Grosvenor, в северозападната част на централната част на британската столица. Ремонтирането и адаптирането на тази стара сграда би било твърде скъпо, така че Вашингтон реши да построи нова. Старата сграда ще бъде продадена и превърната в хотел. Новото посолство с модерен дизайн, е с площ от 48 000 квадратни метра, което е два пъти повече от предишното и има 12 етажа, три от които са подземни. Работите, извършени от американската компания Kieran Timberlake, са продължили четири години. Съвременната легация е най-скъпата, построена от САЩ, като нейната цена леко надвишава посолствата в Кабул и Багдад. Строителните разходи бяха покрити от продажбата на други активи на правителството на САЩ в Обединеното кралство. Новото посолство има собствена водоснабдителна система и слънчеви панели, които образуват пластмасова мрежа, покриваща фасадата и предпазваща сградата от прегряване. В заграждението има шест градини, всяка от които е вдъхновена от отделен американски регион. Смята се, че стъклената фасада на сградата символизира прозрачност, откритост и равнопоставеност.", "date": "2017.12.20", "title": "Най-скъпото посолство в света"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376520-20-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1604 г. - Отпечатан е първият екземпляр на книгата „Дон Кихот\" от Мигел де Сервантес - първия бестселър в историята, пуснат в продажба на 16 януари 1605 година.   1699 г. - Петър I променя използвания тогава руски календар и въвежда Нова година на 1 януари, вместо на 1 септември.   1803 г. - САЩ купуват Луизиана от Франция.   1879 г. - Томас Едисон извършва демонстрация на създадената от него електрическа лампа.   1894 г. - Осмото обикновено народно събрание приема Закон за висшето училище, с което се въвеждат принципа на академичната автономия, факултетите като структурни звена и длъжността декан.   1917 г. - Създадена е първата съветска тайна полиция - Общоруската комисия за борба с контрареволюцията и саботажите (ВЧК), с председател Феликс Дзержински.   1927 г. - Правителството на България пренебрегва някои клаузи на Ньойския мирен договор и започва възстановяването на редовна и боеспособна българска армия.   1943 г. - Втора световна война: британско-американската авиация извършва четвърта бомбардировка над София, при защитата на която загива българският летец Димитър Списаревски.   1943 г. - Партизанско движение в България: в село Ястребино са разстреляни 18 партизани, сред които шест деца.   1944 г. - в България започват заседанията на така наречения Народен съд.   1944 - Министерският съвет приема Наредба-закон за трудововъзпитателните общежития за политически опасните лица и Наредба-закон за трудововъзпитателните общежития, с което започва създаването на концлагери в Народна република България.   1951 г. - в САЩ влиза в експлоатация първата АЕЦ.   1960 г. - Сформиран е Виет Конг - Националния фронт за освобождение на Виетнам.   1968 г. - Българската православна църква възстановява (след прекратяване през 1916 г.) поправения Юлиански календар, с което се въвежда празнуването на 25 декември на Рождество Христово, на 1 януари - Васильовден, 6 януари - Богоявление (Йордановден), 25 март (Благовещение) и др.   1973 г. - Баски терористи убиват испанския министър-председател адмирал Луис Кареро Бланко.   1977 г. - Завършва първото българско околосветско плаване на яхтата „Кор Кароли\" с капитан Георги Георгиев.   1987 г. - при морска катастрофа край бреговете на Филипините между пътнически кораб и нефтен танкер загиват над 1500 души.   1989 г. - САЩ изпращат в Панама военни сили за отстраняване на ген. Мануел Нориега.   1990 г. - в България е сформирано коалиционно правителство на Димитър Попов.   1990 г. - Учредена е Алфа-банк.   1995 г. - НАТО започва мироопазваща мисия в Босна.   1999 г. - След 442-годишно колониално управление, Португалия предава суверенитета на Макао на Китайската народна република.    ", "date": "2017.12.20", "title": "20 декември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/376521-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F-%D0%B8%D0%BB%D0%B8-%D0%BE%D0%BB%D0%B8%D0%B3%D0%B0%D1%80%D1%85%D0%B8%D1%8F-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BC%D0%BD%D0%BE%D0%B7%D0%B8%D0%BD%D1%81%D1%82%D0%B2%D0%BE%D1%82%D0%BE-%D0%B5-%D0%BF%D0%BE%D0%B4-%D0%B2%D1%8A%D0%BF%D1%80%D0%BE%D1%81", "text": "Какво се случва на общество, в което икономическата власт е концентрирана в ръцете на малцинството? Настоящето може да даде несигурен отговор. Малък глобален елит се радва на огромно благоденствие; масите под него в различна степен са забравени.   Миналата седмица изследване за неравенството в света ( World Inequality Report) - проект, в който участват над 100 изследователи в повече от 70 страни, установи, че най-богатият 1 процент от населението е прибрал 27 процента от световните приходи между 1980 и 2016 г. По-бедната половина от човечеството е получила 12 процента. Макар че последните 40 години са донесли ползи на най-бедните, големите печеливши са най-богатите.   Икономическият възход на Китай извади стотици милиони от бедността, но делът на богатството, притежаван от най-богатия 1 процент, се е удвоил от 15 на 30 процента. Подобна е концентрацията на богатство в Индия и Русия, а неравенството, невиждано след британското колониално владичество и епохата на царизма, се появи отново. В изследването се предупреждава, че до 2030 г. едва 250 души може да притежават 1,5 процента от всички богатства в света. На запад преобладаващата през последните години идеология е приватизация, дерегулация, а напоследък и икономии. Те са превърнати в правила, които служат да се държи под контрол силата на електората. Резултатът е по-високи печалби и дивиденти, по-ниски данъци, а за най-богатите - по-голям дял от националния доход.   Безкрайното правене и харчене на богатство се е превърнало в начин на живот. Само че за сметка на почти всички останали: ерата на глобализацията е свидетел на стагнация в заплащането на групите с ниски и средни доходи в Северна Америка и Европа. Токсичният отпадък от тези практики, дължащи се колкото на вътрешен избор, толкова и на глобален натиск, трови политиката. Подкрепата за нетрадиционните партии в момента е в най-високата си точка след 30-те години на миналия век. Същевременно традиционните партии или се радикализираха, или значително отслабнаха.  ", "date": "2017.12.20", "title": "Демокрация или олигархия: управлението на мнозинството е под въпрос"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/376522-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%E2%80%9D%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA%E2%80%9D-%D0%B8%D0%BD%D0%B0%D1%87%D0%B5-%D1%89%D0%B5-%D0%BD%D0%B8-%D0%BE%D1%81%D1%82%D0%B0%D0%BD%D0%B0%D1%82-%D0%BF%D1%80%D0%B0%D0%B7%D0%BD%D0%B8-%D1%82%D1%80%D1%8A%D0%B1%D0%B8%D1%82%D0%B5", "text": "За да не ни останат празни тръбите, ние се договорихме с Турция, с президента Путин, подписахме със Сърбия и Македония и подготвихме на 1 юли 2018 г. интерконекторът ни с Турция да е готов. Това каза премиерът Бойко Борисв, коментирайки участието ни в ”Турски поток”. И ще обърнеме газа, иначе ще останем без газ в тръбите. И това сме го показали и казали и то се строи. Но трябва турските медии да го покажат, за да ме питате, посочи още Борисов. Премиерът коментира и думите на Симеонов за Пирин: “Не мисля, че концесията трябва да се удължава, когато няма План за Пирин. От 2001 г досега много правителства се опитаха, но бързо се дръпнаха от темата. Пожелах всичко това да се свърши, за да няма настроение срещу правителството, че обслужваме интерес. И за да няма никакви спекулации, съм казал и на колегите, че, ако има възможност да се приеме точка – разрешава се, препоръчва се втори лифт на Банско, вносител ще бъда аз. Но никъде не става дума за втори лифт”. Така премиерът Бойко Борисов отговори на твърденията на Валери Симеонов, че е саботирал изграждането на втори лифт в ски курорта Банско. Борисов е убеден, че коалицията ГЕРБ – “Обединени патриоти” няма как да бъде по-стабилна.", "date": "2017.12.20", "title": "Борисов проговори за ”Турски поток”: Иначе ще ни останат празни тръбите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/376523-%D0%B2-%D0%BC%D0%BE%D0%BC%D0%B5%D0%BD%D1%82%D0%B0-%D0%B2-%D1%81%D0%BB%D1%83%D0%B6%D0%B1%D0%B8%D1%82%D0%B5-%D0%BD%D0%B8-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%B2%D1%8A%D0%BD%D1%88%D0%BD%D0%B8-%D1%84%D0%B0%D0%BA%D1%82%D0%BE%D1%80%D0%B8-%D1%81%D0%B8-%D0%B2%D0%BB%D0%B8%D0%B7%D0%B0%D1%82-%D0%BA%D0%B0%D1%82%D0%BE-%D1%83-%D0%B4%D0%BE%D0%BC%D0%B0-%D1%81%D0%B8", "text": "«От 30 години се говори за някакви “ченгета”, които явно са най-злият враг на “демокрацията” у нас. Значи, цялото ни нещастие българско се дължи на “ченгетата”? А кои са “ченгетата”? Служителите в службите за сигурност ли? Или полицаите? Или агентите? Или офицерите? Има ли държава без ченгета?      И въобще какво значи ченгета? Искаме да има ред, но не понасяме ченгетата. Само в България се натрапи някаква неграмотна психоза относно “ченгетата”. Казваме, че някой е “ченге” и край. Всички служби по света работят с агентура. Комунистическите служби също са имали своята структура, в която обаче не всички са некадърници, доносници и пр. мерзавци.    Просто структури на режима. В момента в службите ни за сигурност представителите на външни фактори си влизат като у дома си. Обобщаването на службите за сигурност с думата “ченгета” допринася в огромна степен за неразбирането на тази сфера. И налагането на клишета, които се ползват за инструментариум в хода на информационните войни, които всъщност са просто войни.    “Този е ченге” – ми звучи абсурдно и неграмотно. “Този” сигурно е работил нещо, някъде и някога, но тази работа е имала своето точно название. Сферата на сигурността е една от най-важните сфери, за да функционира едно общество нормално. И неграмотното изкривяване на говоренето за сигурността допринася за разграждане на суверенитета на нашата държава. Не мога да не призная, че бившата комунистическа номенклатура допринесе в огромна степен за демонизирането на бившите служби по сигурността и превръщането им в “главен виновник” за комунистическия режим.    НЕ! Бившите служби по сигурността са се подчинявали именно на висшата партийна номенклатура, и са изглеждали по начин, какъвто тази номенклатура е искала. Само че днес тази номенклатура произведе децата си в невинни демократи, социал-демократи и либерали. А офицерите, които работеха тази толкова сложна професия, бяха изхвърлени на бунището. БСП не е невинна партия. Тя е сбор от ръководни тъпунгери. Които мислят само за собственото си персонално оцеляване… И така продължават и до днес.»", "date": "2017.12.20", "title": "В момента в службите ни за сигурност представителите на външни фактори си влизат като у дома си"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/376524-%D1%82%D1%80%D0%B8%D1%81%D1%82%D0%B0-%D1%85%D0%B8%D0%BB%D1%8F%D0%B4%D0%B8-%D0%B1%D1%8A%D0%BB%D0%B3%D0%B0%D1%80%D0%B8-%D1%89%D0%B5-%D0%BF%D0%BE%D1%81%D1%80%D0%B5%D1%89%D0%BD%D0%B0%D1%82-%D0%BA%D0%BE%D0%BB%D0%B5%D0%B4%D0%B0-%D1%81%D0%B0%D0%BC%D0%BE%D1%82%D0%BD%D0%B8-%D0%BF%D1%80%D0%BE%D0%B3%D0%BE%D0%BD%D0%B8%D1%85%D1%82%D0%B5-%D0%B4%D0%B5%D1%86%D0%B0%D1%82%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F,-%D0%BC%D0%B0%D0%BC%D0%B0-%D0%B2%D0%B8-%D0%BF%D0%BE%D0%BB%D0%B8%D1%82%D0%B8%D1%86%D0%B8-%D0%B4%D0%BE%D0%B2%D0%BE%D0%BB%D0%BD%D0%B8-%D0%BB%D0%B8-%D1%81%D1%82%D0%B5", "text": "Цифрата е шокираща, но според нашата анкета, която проведохме из цяла България в по – малките населени места, много от хората ще посрещнат Коледата самотни. Най – честият отговор, който чувахме от пенсионери беше:     – Те децата и внуците си идваха от чужбина през лятото и сега за празниците няма да си идват, за да не правят разходи.   Ще се видим по скайп или вайбър.   Трагедия България е навън и ако до преди няколко години гурбетчиите се завръщаха за празниците, вече не е така те взеха и жените и децата си там в чужбина, устроиха се и оставиха тук родители и роднини, но ние ги разбираме преди си идваха, за да видят дечицата, за да ги зарадват по Коледа с подаръци, сега те са там с тях и няма за какво да си идват, сподели друг българин в малък град.   Трудно се живее в България и затова бягат хората и от селата и от градовете, тук няма работа, няма поминък, работиш за сметките и храната, децата ми избягаха преди пет години и всяка вечер се моля пред иконката в къщи да са живи и здрави, сподели с нас българка, която все още беше във възраст в която може и да работи. Но няма къде.   Но най – силно впечатление ни направи изказването на българин от подбалкански град, който описа ситуацията в страната с думите.   Ще посрещна и тази Коледа сам. Децата искаха да отида при тях в Англия, но аз съм Българин не знам езици, през деня на Коледа ще пием по една ракийка за здраве с комшиите, но вечерта ще съм сам и ще си поплача, за децата на България, за всичките, които заради политиците бягат от тука и не искат да се връщат. Петдесет години бачках на полето за тази държава и сега ме е срам да кажа, че получавам едва 250 лева пенсия и ако не са децата ще умра от глад, когато си платя всички сметки. Не е нормално това, но такава ми била орисията, да гледам всяка вечер новините как някакви политици мислели за нас. Но не мислят за нас, мислят само за себе си.   Срам ме е, че съм Българин и че допуснах да се случи всичко това, да ни откраднат всичко пред очите и ние да не правим нищо като Нация. Затова сега си седим самотни и си плачем вечер тайно от всички, защото къщите, които градихме с две ръце са празни и се гонят в тях мишките. Българин съм, но нещастен и самотен българин, а такова нещо е било само по време на войни в България и тогава много къщи са седели с тъмни прозорци в селата и градовете, но сега май е по-страшно и от война. Това не са политици, това са предатели на всичко българско и родно”   Весело ли ви е господа политици и как изобщо преглъщате на трапезите които си правите по случай Коледата и наближаващите новогодишни празници? Защото на българите, които ще посрещнат тази Коледа самотни им се плаче от вашите политики.  ", "date": "2017.12.20", "title": "Триста хиляди българи ще посрещнат Коледа самотни. Прогонихте децата на България, мама ви политици. Доволни ли сте?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376519-20-%D0%B4%D0%B5%D0%BA%D0%B5%D0%BC%D0%B2%D1%80%D0%B8-%E2%80%93-%D1%81%D0%B2-%D0%B8%D0%B3%D0%BD%D0%B0%D1%82%D0%B8%D0%B9-%D0%B1%D0%BE%D0%B3%D0%BE%D0%BD%D0%BE%D1%81%D0%B5%D1%86-%D0%B8%D0%B3%D0%BD%D0%B0%D0%B6%D0%B4%D0%B5%D0%BD", "text": "    Той е бил ученик на Йоан Богослов, а по-късно епископ на Антиохия, който мъдро управлявал паството си, без да жали труд и сили.     Император Траян се опитал да разколебае епископа във вярата му и като не успял, заповядал на го хвърлят на лъвовете в Рим. Християните събрали костите му и го погребали в Антиохия. Узнавайки как мъжествено е отишъл на смърт в името на своя Бог, император Траян съжалил, че го е осъдил така жестоко и се убедил, че християните са честни и добри хора, покорни на законите му, освен ако не противоречат на християнската вяра. Заповядал да прекратят гоненията срещу хрстияните.   Българският народ отделя значително място на празника на свети Игнатий Богоносец. От коледните песни научаваме, че „Замъчи се Божа майка, от Игнажден до Коледа“. Народът е възхвалил образа на майката, приравнявайки Божията майка с обикновената родилка, коята понася болката от предстоящото раждане.   Игнажден е особен ден в народния календар. От „полаза“ рано сутринта на този ден зависи какъв ще бъде животът на „полазеното“ семейство през идващата година. Според народната вяра, какъвто човек (добър, лош, здрав, болен, богат, беден) пръв посети дома, такива ще бъдат членовете на семейството. Поради тази причина, имало негласна забрана да се ходи на гости сутрин рано.    Радост за домакините е , ако в дома им пръв влезне здрав, добър и щедър човек. Или ако хубава, млада, бременна жена първа прекрачи прага им. Навсякъде се спазвал обичая преди полазникът да влезне в къщата да вземе няколко цепеници от дръвника и с тях да подкладе огъня при влизане в дома. След това домакините нареждат постна трапеза със специално омесена пита. Благословиите са за здраве, щастие, берекет и веселие.   Навсякъде в страната домакинята сяда върху скрина със слама, сякаш мъти пиленца. На места слагат под стола на който ще седне „полазникът“ глава чесън против магии. Всички, които идват в дома трябва да са с пълни ръце. Затова обикновено идва омъжена дъщеря или отделена снаха със шише ракия и погача, като води със себе си деца. В Елинпелинско, рано сутрин на Игнажден във всяка къща се меси хляб.    С шиповете на дарака за влачене на вълна се откъсва от парче от тестото, колкото за малко колаче. Това колаче не се пече, а се оставя да изсъхне на високо място в къщата – иконостас, долап и т.н. Колачето се употребявало като лек при болка. Когато втаса тестото, домакинята прави краваи за всеки член на семейството, като ги изпича и слага на трапезата.В западните краища всяка къща е имала „сполазник“, който идвал пръв на Игнажден и благославял къщата. Домакинята пръскала около него приготвени по-рано семена –боб, леща, орехи, повтаряйки „Амин, дай, Боже!“ . В Пернишко, Трънско, Радомирско, полазникът сядал върху слама зад вратата и кудкудякал като кокошка, за да снасят кокошките винаги в полога си.   На този ден домакините чистили комините и измитали саждите навън, за да няма бълхи през лятото или ги хвърляли в реката, за да отнесе водата всички лошотии от къщи и да върви всичко „по вода“. Момите гадаели кой ще бъде техния избраник. Взимали ечемик, посипвали го на главата си и наричали:    „Който ми е на късмет, да дойде нощес да жънем заедно.“ Вечер поставяли няколко зърна под възглавницата си, повтаряли три пъти заклинанието и очаквали момъка, за който ще се омъжат да се яви в съня им.   На празничната вечеря стопанинът разчупва обредна пита. У когото остане по-голямото парче от питата, у него ще е късметът.  Готвят се сарми, за да бъдат кокошките качулати. Варят се заедно жито и царевица, за да има берекет.  От житото опитват първо момичетата, за да се раждат повече кокошки, отколкото петли. Ако в къщата има мома за женене, остава по-дълго край огнището, за да дойдат годежари.   На този ден не бива да се изнася нищо от къщата – най-вече огън, жар или сол, – за да “не излезе берекетът”. Не се иска и не се дава нищо на заем.  Не се става от трапезата по време на ядене, защото кокошките няма да мътят. Не се излиза на двора, за да мътят кокошките повече.  Не се шие и плете, за да не се заплитат червата на кокошките и да снасят.  Не се вари боб, за да не бие градушка.  Не се пере, за да не налети болест.  Не е добре, ако дете се зачене на Игнажден, защото може да се роди с недъг.  От Игнажден до Ивановден не се прави помен на починал.  Бременните и нераждалите не трябва да работят, за да родят лесно. Това е свързано с вярата, че от Игнажден започват родилните мъки на Богородица, затова тези дни се наричат още и Мъченици", "date": "2017.12.20", "title": "20 декември – св. Игнатий Богоносец (Игнажден)"}
{"url": "http://www.classa.bg/%D1%81%D0%B2%D1%8F%D1%82/item/376517-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D0%B5%D1%80%D1%83%D1%81%D0%B0%D0%BB%D0%B8%D0%BC-%D0%BE%D1%82-1000-%D0%B3-%D0%BF%D1%80-%D1%85%D1%80-%D0%B4%D0%BE-%D0%B4%D0%BD%D0%B5%D1%81", "text": ".           Градът на цар Давид   Господството на персийците   Управлявани от Рим и Византия   Идването на арабите   Времето на кръстоносните походи   Османците и британците   Разделеният град   Източен Ерусалим отново се връща в ръцете на Израел   Мюсюлманите и Храмовият хълм   Окончателният статут остава неизяснен", "date": "2017.12.20", "title": "Историята на Ерусалим: от 1000 г. пр. Хр. до днес"}
{"url": "http://www.classa.bg/%D1%81%D0%B2%D1%8F%D1%82/item/376518-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D1%8A%D1%82-%D0%B4%D0%B0%D0%B2%D0%B0-200-%D0%BC%D0%BB%D0%BD-%D0%B4%D0%BE%D0%BB%D0%B0%D1%80%D0%B0-%D0%B7%D0%B0-%D0%B1%D0%B0%D0%B7%D0%B8-%D0%B2-%D0%B8%D0%B7%D1%82%D0%BE%D1%87%D0%BD%D0%B0-%D0%B5%D0%B2%D1%80%D0%BE%D0%BF%D0%B0", "text": "Властите на САЩ ще отделят 200 млн. долара за възстановяването на военни и за създаването на нови като те ще са предимно в Източна Европа. Това е част от \"инициативата за сдържане на руската агресия\". Парите идват от военния бюджет, който беше одобрен от президентът Доналд Тръмп.     Детайлите по предстоящите разходи на Пентагона все още не са ясни. Майор Хуан Мартинес, който работи в американското военно командване в Европа, каза, че в базите ще бъдат разположени изтребители F-22 Raptor и F-35 Strike Fighter.   Те ще следят дейността на руската бойна авиация в района на Балтийско и Северно море. Американското военно присъствие ще бъде засилено и в Норвегия и Исландия.   Ще се проведе и мащабна модернизация на военните бази в Източна Европа. 55 млн. долара ще бъдат изразходени за построяване на допълнителни резервоари за гориво и втора полоса в унгарската Кечкемет. Според Мартинес всички тези мерки ще повишат бойната готовност на САЩ и съюзниците им в региона.   Увеличение на американския личен състав не се предвижда, за да може при необходимост НАТО да прехвърли допълнителни сили по възможно най-бързия начин.", "date": "2017.12.20", "title": "Пентагонът дава 200 млн. долара за бази в Източна Европа"}
{"url": "http://www.classa.bg/%D1%81%D0%B2%D1%8F%D1%82/item/376516-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%81%D0%B5-%D0%BF%D1%80%D0%BE%D0%B2%D0%B0%D0%BB%D0%B8", "text": "  Нищо не може да изличи страданието. Една майка погреба сина си, един мъж оплаква съпругата си, едно дете е загубило баща си. Всички те завинаги ще живеят с раните, които преди година им нанесе коварният терорист. Нито срещата с канцлерката Меркел, нито паричният чек от правителството, нито пък разследващата комисия могат да излекуват тези рани. Независимо от това ние сме в дълг към жертвите.   Близките им с право се оплакват, че са били изоставени от канцлерката. Да, веднага след атентата Ангела Меркел отиде на възпоменателна литургия, а в деня от годишнината се срещна с близки на жертвите. Но през 12-те месеца между тези две срещи канцлерката не беше заедно с тях. Наистина, германският президент прие близките на жертвите, а правителството назначи специален пълномощник, но Ангела Меркел бе длъжна лично да се погрижи за тъгуващите хора.   От години властите предупреждават населението за опасността от терористично нападение. Когато обаче то се случи, Германия се оказа неподготвена. В първия момент близките на жертвите просто нямаше към кого да се обърнат. Защото специалният пълномощник беше назначен едва месеци след атентата. Затритият човешки живот не може да се компенсира с пари. Въпреки това за една богата страна като Германия е срамно, когато засегнатите са принудени да ходят по десетки инстанции, за да получат подкрепа, защото в семейството е отпаднала една заплата, или защото ранен човек е принуден да преустрои жилището си, за да се придвижва с инвалидна количка. Отнапред трябва да е съвършено ясно кой плаща обезщетенията, а размерът им да бъде адекватен, независимо дали жертвата е от Германия, Полша, или Израел. Ние просто го дължим на жертвите.     Най-тежко за близките е прозрението, че техните любими същества загинаха, защото бяха допуснати огромни грешки. Терористът не се пръкна просто така, изневиделица. Силите за сигурност го следяха от години. Ако властите го бяха арестували или поне наблюдавали по-внимателно, той нямаше да може да убие 12 души. Германия се провали.     Да, самостоятелните компетенции на отделните федерални провинции и разделението между тайните служби и полицията са смислени конституционни решения. Но когато държавата изпусне из очи един ислямист, който иска да си набави взривни вещества и оръжие, който поддържа връзка с висши лидери на ИД и е класифициран като много опасен, тогава това всъщност е провал на политическата система. И ние сме в дълг пред жертвите то да не се повтаря повече. Занапред никога повече не бива да омаловажаваме опасността на един екстремист.    Подобни случаи никога повече не бива да се подмятат между десетки различни институции. Не бива наличната информация да се губи някъде по каналите вътре в Германия или в Европа. Днес много от структурните грешки и пропуски вече са известни. Политиците обаче все още са в дълг пред жертвите да преосмислят целия този комплекс в рамките на разследващата комисия и да си извадят съответните поуки.   Но и всички ние сме в дълг пред жертвите – в дълга си и занапред да живеем свободно. Мигар да не ходим на коледни базари и да не пием заедно греяно вино заради тероризма? Това ще бъде най-неправилното решение. Терорът трябва да бъде сразен, а човещината да победи – такава е нашата отговорност днес. И това ние дължим на жертвите.", "date": "2017.12.20", "title": "Германия се провали"}
{"url": "http://www.classa.bg/%D1%81%D0%B2%D1%8F%D1%82/item/376511-%D0%B1%D0%B0%D0%BB%D0%B8%D1%81%D1%82%D0%B8%D1%87%D0%BD%D0%B0-%D0%B8%D1%80%D0%B0%D0%BD%D1%81%D0%BA%D0%B0-%D1%80%D0%B0%D0%BA%D0%B5%D1%82%D0%B0-%D0%B7%D0%B0-%D0%BC%D0%B0%D0%BB%D0%BA%D0%BE-%D0%BD%D0%B5-%D1%83%D1%86%D0%B5%D0%BB%D0%B8-%D0%BA%D1%80%D0%B0%D0%BB%D1%81%D0%BA%D0%B8%D1%8F%D1%82-%D0%B4%D0%B2%D0%BE%D1%80%D0%B5%D1%86-%D0%B2-%D1%80%D0%B8%D1%8F%D0%B4", "text": "Хора от Рияд свидетелстват в социалните мрежи, че около 13:50 местно време в столицата се е чула мащабна експлозия. Полковник Турки Ал-Малки, говорител на армията, заяви, че саудитските военновъздушни сили на Саудитска Арабия са свалили ракетата, насочена срещу жилищните райони на столицата.     Неофициално се твърди, че работата е свършена от американските системи “Пейтриът”.   Бунтовниците хуси в Йемен се похвалиха с акцията. Мишена на нападението е бил дворецът “Ал Ямама” в саудитската столица.   В този дворец обикновено заседава висшето ръководство на Саудитска Арабия, а днес – малко по-късно от експлозията в него кралят Салман ибн Абдулазиз ал-Сауд започна да представя бюджета за догодина. Авиацията на страната започна мащабна операция срещу хутските бунтовници в Йемен.   Най-вероятно става дума за Volcano H-2, която е модификация, направена от Иран (Shahab-2) на съветските ракети “Скъд”.  “Само Иран прави такива ракети” – заяви преди време говорителят на Пентагона Лора Сийл.   Преди няколко дни Пентагонът показа множество ирански оръжия, събрани от бойното поле на Йемен и ги демонстрира на експерти и журналисти в база край Вашингтон. Сред показаните обекти бяха останките от ирански балистични ракети, изстреляни от Йемен на 4 ноември по международното летище в саудитската столица Рияд.   Имаше и три незасегнати ирански оръжейни системи и отломки от четвърта.   Същевременно ръководителят на палестинската власт Махмуд Абас утре ще е в саудитската столица, където ще му бъде поставен ултиматум, съобщи авторитетния сайт Debka. Кралят ще поиска скъсване на отношенията с Катар и Турция, а при отказ саудитците ще спрат своето финансиране за палестинците.   Междувременно те продължават да държат палестинско-йорданския милиардер Сабих ал Масри под домашен арест. Милиардерът е и саудитски гражданин.   Счита се, че и заради него палестинският лидер Абас волю-неволю ще бъде по-отстъпчив. Сабих ал Масри е важна фигура в палестинско-йорданската икономика и ключова според редица анализатори за финансите на палестинските първенци.", "date": "2017.12.20", "title": "Балистична иранска ракета за малко не уцели кралският дворец в Рияд"}
{"url": "http://www.classa.bg/%D1%81%D0%B2%D1%8F%D1%82/item/376512-%D0%BE%D1%82-1-%D1%8E%D0%BB%D0%B8-2018-%D1%81%D0%B5%D0%BA%D1%81%D1%8A%D1%82-%D0%B2-%D1%88%D0%B2%D0%B5%D1%86%D0%B8%D1%8F-%E2%80%93-%D1%81%D1%80%D0%B5%D1%89%D1%83-%D0%BF%D0%B8%D1%81%D0%BC%D0%B5%D0%BD%D0%BE-%D1%81%D1%8A%D0%B3%D0%BB%D0%B0%D1%81%D0%B8%D0%B5", "text": "  Както каза премиерът на Швеция Стефан Льовен в предколедното си радиообръщение: “Без изрично съгласие сексът не може да се смята за доброволен”. Новият закон въвежда две нови правни фигури “изнасилване по невнимание” или “изнасилване поради небрежност”.   Швеция вече е най-малко романтичната страна в света след Саудитска Арабия и Иран, коментира Ди Велт. В Швеция не се предвижда да се иска съгласието на родителите, за да се сключи брак, както е при Шериата, но червено-зеленото правителство поиска радикално затягане на закона за сексуални престъпления.   Причината за новия закон е кампанията #Metoo, в която стотици жени се оплакаха от сексуално насилие. В Швеция също имаше вълна от недоволство, в което жени се оплакваха, че са били насилени в пияно състояние, докато се спели, под психологически натиск и не са били в състояние да откажат. Има и случай на политичка от Зелените, която разказва, че седмици след сексуалния акт е осъзнала, че е изнасилена. В Швеция, а и отскоро в Германия се смята за изнасилване, ако единият партньор каже: не, а другият партньор въпреки това продължи акта.   Управляващото правителство се смята с феминистка насоченост. Догодина в Швеция има избори.", "date": "2017.12.20", "title": "От 1 юли 2018 сексът в Швеция – срещу писмено съгласие"}
{"url": "http://www.classa.bg/%D1%81%D0%B2%D1%8F%D1%82/item/376513-%D0%BF%D1%83%D1%82%D0%B8%D0%BD-%D0%B1%D1%80%D0%B8%D0%BA%D1%81-%D1%89%D0%B5-%D0%B7%D0%B0%D0%B5%D0%BC%D0%B5-%D0%BB%D0%B8%D0%B4%D0%B8%D1%80%D0%B0%D1%89%D0%B8-%D0%BF%D0%BE%D0%B7%D0%B8%D1%86%D0%B8%D0%B8-%D0%B2-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0-%D0%BD%D0%B0-%D0%B3%D0%BB%D0%BE%D0%B1%D0%B0%D0%BB%D0%BD%D0%BE%D1%82%D0%BE-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5", "text": "Функционирането на БРИКС като организация започна през 2006 година. Нейното създаване стана едно от най-ярките събития в началото на 21 век. От тогава всяко събиране е решаване на нови икономически и политически проблеми на по-качествено ниво. Владимир Путин постигна нашата страна да стане основен играч в този съюз.     Руският лидер неведнъж е подчертавал, че успеха на БРИКС се заключава в това, че никой на никого нищо не натрапва. Действа открита атмосфера и атмосфера на доверие, която способства за успешната реализация на поставените цели.   От деня на своето създаване позициите на БРИКС укрепнаха значително. Сега организацията заема лидиращи позиции в енергетическата област, в банковото дело и в други сфери на международното сътрудничество. Съюзът лесно може да се сравни с такива обединения като “Голямата двадесетка” и “Голямата седморка”.   Русия като една от основните участнички в организацията винаги е проявявала значителна активност. Владимир Путин е инициатор на много проекти, един от които е “Стратегията на икономическото многостранно сътрудничество”. Той предложи също пътна карта за сътрудничество в областта на инвестициите.   Руският лидер стана автор и на Енергетическата асоциация, а също така създаде Института за енергетическа политика на БРИКС и резервната банка за гориво, благодарение на което организацията с всяка година получава все по-голяма тежест като основна сила.   Много експерти и аналитици считат, че с такива темпове БРИКС елементарно ще задмине Запада по световно влияние.   Според Владимир Путин, което той нееднократно е изразявал, е настанало време организацията да стане лидираща в системата на глобалното управление. За да бъде постигнато това е необходимо по-тясно сътрудничество в рамките на ООН, а също да се противодейства на онези страни, които се опитват да отстранят неудобните им режими.   Що се отнася до перспективите, то сега за Русия най-важното е да се създадат дългосрочни търговски отношения с всички участници от БРИКС.   Руските позиции от година на година се засилват, което означава само едно – започна изграждането на нов многополярен свят и в голяма степен това е заслуга на руския президент.", "date": "2017.12.20", "title": "Путин: БРИКС ще заеме лидиращи позиции в системата на глобалното управление"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/376514-%D0%BA%D0%B0%D0%BA%D0%B2%D0%BE-%D0%B2%D0%B8%D0%B4%D1%8F%D1%85-%D0%B2-%D0%B8%D1%81%D0%BB%D1%8F%D0%BC%D1%81%D0%BA%D0%BE%D1%82%D0%BE-%D1%83%D1%87%D0%B8%D0%BB%D0%B8%D1%89%D0%B5-%D0%B2-%D0%BC%D0%BE%D0%BC%D1%87%D0%B8%D0%BB%D0%B3%D1%80%D0%B0%D0%B4", "text": "              В необичайно слънчевия и топъл декемврийски ден звънецът за голямото междучасие отприщва на талази учениците към двора. Ако не знаеш, че си в такова специално училище, няма дори да помислиш, че това са някакви по-различни деца. А те и не са. Виждам момчета с модерни прически, момичета с хиджаб, но и девойки в тесни клинове и впити тениски. Тук-таме срещам и недоверие: забрадените не позволяват да ги снимам.      А ми се иска: облечени са като лалета с дългите си поли и тесните сака. Покрай мен минават две очарователни момичета, хванати за ръце - едното е забулено и в костюм, подчертаващ фината талия, другото носи тесни джинси и тиранти върху гръндж-ризата. Двата свята се държат ръка за ръка, но не бива да ги снимам: единият от тези два свята не ми позволява. Унка Белчова от Велинград се е записала в училището по съвет на родителите си. Баща ѝ работи като шофьор в международния транспорт, майката - като управител на персонала в хотел. Толкова ѝ харесва тук, че направо не ѝ се иска да завършва. Желае да следва кинезитерапия в Националната спортна академия в София. „Нямаме духовници в рода, но сме религиозни хора.    Вярата ни помага, самата религия ни улеснява, принципите ѝ ни правят по-силни\", казва момичето. И признава, че избягва шумните места и не ходи по дискотеки, защото не я привличат особено. \"Изглеждам европейски, за разлика от други момичета. Не ходя с кърпа - нашата религия не ни задължава да се покриваме, храмът е вътре в нас\", разказва ми с усмивка момичето.   Млади мюсюлманки в Момчилград   Али Амуров от Велинград е от семейство на мюсюлмани, които изкарват прехраната си с търговия. Смята да продължи по пътя на духовенството - иска да следва в ислямски университет в Турция, след което да се върне в България като свещенослужител. Хасан Михрин от Гоце Делчев и Юсеин Муса Кехайов от Велинград искат да се изучат за кинезитерапевти. А Омар Джихат Хатаб, също от Велинград, ми разказва, че мечтае да стане преподавател по физкултура или треньор по волейбол.   „Не всичко в интернет е истина\" - хубав надпис за врата на библиотека. В нея няма служител на заплата, ученици-доброволци изпълняват тази функция. А в залата за обучение по информационни технологии в този ден срещам няколко момичета, които се учат на графичен медиен дизайн. Половината от тях носят хиджаб. Първоначално са смълчани, защото шаблонни въпроси като „Имате ли гадже?\" явно ги смущават. Ами нямам, казва едното момиче и дискретно поглежда към монитора на своята съученичка, който в момента е изпъстрен с емотикони - сърчица.   По време на час   Тези тихи момичета са навсякъде - пред компютрите, на благотворителната акция за кръводаряване, в кампанията за набиране на средства за сираци, по улиците на града, където отдавна вече никой не се обръща изумен от вида им.   Какво училище е ислямската гимназия в Момчилград? Изцяло изпълняваме програмите на българското Министерство на образованието и науката, тук много често на проверки пристигат инспектори от министерството, обяснява директорът Ахмед Бозов. Изучават се всички общообразователни предмети, които се преподават и в светските училища. Обучението се води на български език, учи се и английски. Арабският е дисциплина в първия гимназиален етап - 9-и и 10-и клас, но според поправките в Закона за образованието, той става задължителен предмет и вече ще се изучава от 9-и до 12-и клас. В задължителните дисциплини влизат и религиозните предмети - Коран и Керим, основи на ислямската религия, Сийер(Житие на Пратеника), история на религиите.   „Трите небесни божествени религии - християнство, юдаизъм и ислям - се изучават в 11-и клас, а в 12-и вниманието се насочва и към източните религии. Всички преподаватели са от България - по общообразователните предмети ги набираме от Кърджалийска област, а по останалите идват от цялата страна\", разказва директорът Ахмед Бозов. Той самият е преподавател по история на религиите.   Училището е частно, разкрито е в съзвучие със Закона за вероизповеданията. Според този закон, държавата финансира Главното мюфтийство, но не и пряко училището. Тоест, субсидията се получава от Мюфтийството, а после се разпределя по учебните заведения. Към тези учебни заведения българската държава има един-единствен ангажимент: да контролира учебния процес. Издръжката на един ученик струва около 15-16 лева на ден, семействата не плащат нищо. Финансирането идва от спонсори, като в различните периоди такива спонсори са например турската фондация „Диянет\" и софийската „Балкани\". В момента в училището учат общо 141 момчета и момичета от Кърджали, Смолян, Пловдив, Пазарджик, Благоевград и София. Много от завършилите тук следват по-късно медицина, фармация или инженерни науки в различни български университети.     „Ние не обучаваме терористи, както се опитват да ни обрисуват. Това са деца, които обичат родината си. Нека разровят всички архиви и да видят дали завършилите тук общо 630 деца някога са попадали в криминалните хроники като крадци, убийци или заплаха за националната сигурност\", казва училищният директор Ахмед Бозов. Концепцията за джихада не се изучава в това училище, добавя Бозов и дава собствено тълкувание на понятието, натоварено с толкова мрачна енергия. „Джихад означава да спасиш един човек, а не да го убиеш. Религиите винаги учат на добро, те са спасението от лошия път\", обяснява учителят.   Директорът Ахмед Бозов   Не кради, не лъжи, не убивай, обичай ближния - това са ценностите и в исляма, и в християнството. А онези, които убиват в името на Аллах, са лъжци и терористи. И е недопустимо да се твърди, че главорезите от „Ислямска държава\" представляват исляма - те не са представители на 1 милиард и 500 милиона мюсюлмани, категоричен е Бозов.   Добре, а какъв ислям се изповядва в България? На този въпрос Ахмед Бозов отговаря така: няма дефиниция за умерен, краен или радикален, за „топъл\" или „студен\" ислям. „Как да определим един човек, който пет пъти дневно ходи в джамията - краен или умерен е той? Какъв е един християнин, който всеки ден пали свещ в черквата? Или богомолецът в синагогата - той какъв е? Ислямът, който се изповядва в България, няма нищо общо с този в страна като Саудитска Арабия например. Там едва сега разрешават на жените да шофират, а момичетата от нашето училище отдавна карат курсове, някои вече взеха книжки\", разказва директорът.   Дали ще покриват косите си с хиджаб - това е въпрос на личен избор, казва още Бозов. Според него училището има единствено ангажимента да каже, че това съществува в тази религия. Без да се налага върху свободната воля на ученичките. Защото принудата не дава плод, заключава училищният директор.", "date": "2017.12.20", "title": "Какво видях в ислямското училище в Момчилград"}
{"url": "http://www.classa.bg/%D1%81%D0%B2%D1%8F%D1%82/item/376515-%D0%BA%D0%B0%D0%BA%D1%8A%D0%B2-%D0%B5-%D0%BF%D0%BB%D0%B0%D0%BD%D1%8A%D1%82-%D0%BD%D0%B0-%D0%BA%D0%B8%D1%82%D0%B0%D0%B9-%D0%B7%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F", "text": "        Една евентуална война на Корейския полуостров, която, разбира се, никой не иска, би засегнала пряко Китай. Защото ако се стигне дотам, в Китай ще пристигнат огромен брой севернокорейски бежанци. Затова не е никак чудно, че военните и политиците в Поднебесната империя вече се подготвят за такъв развой на събитията.   Китайското правителство отправя ясно послание, след като оставя официалните медии да се занимават с темата. Това послание е насочено на първо място към Северна Корея. Но и към САЩ. Вашингтон задължително би трябвало да включи Китай в определянето на следвоенния ред на Корейския полуостров - защото Пекин смята региона за своя сфера на влияние, в която не иска да търпи \"чуждото\" американско влияние, още по-малко пък в непосредствена близост до своите граници.   Мирното решаване на конфликта е, разбира се, за предпочитане пред всички останали опции. Пекин отправя и това послание. Но в същото време дава да се разбере, че при всички случаи иска да участва активно в процесите в региона, независимо до кой от възможните варианти ще се стигне.   И още нещо: ако Северна Корея бъде прекроена по китайски образец, това по всяка вероятност ще предизвика края на династията Ким. За севернокорейците това би означавало преди всичко едно: в една такава страна животът им определено би бил по-добър, поне в материално отношение.     Петер Щурм,", "date": "2017.12.20", "title": "Какъв е планът на Китай за Северна Корея?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376508-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-20-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "Днес шефовете ви, ще са благоразположени към вас, което ще допринесе за израстване в кариерата. Обърнете внимание на съдбата и на малките знаци, защото те подсказват бъдещето ви. Ако в бизнес партньорствата си забележите недомлъвки и корист, незабавно прекъснете договорите. Скоро ще имате шанс, да укрепите бизнеса си и да увеличите приходите. Един добър ден за пътуване на дълги разстояния, които сте планирали през последния месец. Опаковайте чантите, съберете документите и потегляйте. Може да се запознаване с интересни хора, както и бързо да решите финансови проблеми. Днес трябва да сте оптимисти, за да може, без загуби и огорчения да оцелее те в този труден ден. Днес, ще почувствате собствената си значимост, така че може да сте малко по-арогантни, спрямо другите. Използвайте богатият си творчески потенциал в пълен размер, за да може най-накрая, да се реализирате като разностранно развита личност. Днес не е препоръчително, да се занимавате с въпроси свързани с наследството. Днес, може да ви завладее такъв ентусиазъм, че да решите да промените драстично установения си начин на живот. Възможни са, срещи с приятели, с които не сте се виждали в продължение на много години. Вечерта, може да ви се обади далечен роднина, така че не планирайте нищо за тази част от деня. Днес, ще е добре, да отделите повече време на членовете на семейството си. Ако има натрупани проблеми в ежедневието, е по-добре да се справите с тях днес, отколкото утре. В работата, ще ви помогне нестандартния подход, а в сферата на финансите - строгите икономии. Не взимайте сами решения по отношение на личния си живот. Обсъждайте всички детайли заедно с избраника си. Днес, ще имате толкова много брилянтни идеи, че ще решите да ги приложите на практика веднага. Имайте предвид, че без подкрепата на опитни професионалисти, няма да може да се справите. Възможно днес също, да се сблъскате с повече изкушения, особено семейните от вас. Не се опитвайте с един куршум, да убиете два заека. Днес е добре, да сведете до минимум контактите си с другите. Дори близките си хора, временно лишете от внимание. Трябва да контролирате настроението си, което ще се променя по сто пъти на ден. Много от проектите, които сте планирали, могат да се провалят. Не изпадайте в паника! Ще бъдете в състояние, да намерите нови начини за творческа изява. Днес, не се захващайте с нови бизнес начинания, дори и ако са малки и спешни. Трябва първо добре да си починете, да съберете мислите си и да се изпълните с положителна енергия. Денят е добър за домашна работа, общуване с любим човек и уреждане на финансови проблеми. Не се намесвайте в конфликт с колега, само ще си развалите репутацията.   Днес е препоръчително да си направите план за деня и да осъзнаете, че много неща са напълно в ръцете ви. Надявайки се на някой за помощ, няма да има смисъл. Може да бъдете съвършени в личния си живот, ако покажете чувствителност и искреност. Денят е добър за търсене на интересна информация, кратки пътувания и посрещане на гости. Ако прекарате цял ден пред компютъра, много от събития ще ви подминат и не трябва да се сърдите, ако обещаваща работа, попадне в ръцете на друг. За пътуване на дълги разстояния, сега не е най-доброто време, но ако сте купили билет, не си струва да го отлагате. Вечерта са възможни неразположения и главоболие. Денят е добър за духовно търсене и откровен разговор с някой друг. Ако не се впуснете изцяло в скучна работа, може да направите нещо невероятно и даже да се отправите на екскурзия извън града. Днес е възможен творчески импулс, който може да ви донесе финансова печалба и слава. Днес, може да ви предложат нова и високо платена работа. Не бързайте веднага да се отказвате или да тичате за съвет при приятел. Решете за себе си, направите го сами, така успехът ще бъде на ваша страна. Днес също е добър ден, за помирение с любим човек, така че не бъдете прекалено упорити и горди.", "date": "2017.12.20", "title": "Дневен хороскоп 20 декември"}
{"url": "http://www.classa.bg/%D1%81%D0%B2%D1%8F%D1%82/item/376509-cnn-%D0%B8%D0%B7%D1%8F%D1%81%D0%BD%D0%B8-%D0%B2-%D0%BA%D0%B0%D0%BA%D0%B2%D0%BE-%D0%B5-%D0%B8%D1%81%D1%82%D0%B8%D0%BD%D1%81%D0%BA%D0%B0%D1%82%D0%B0-%D1%81%D0%B8%D0%BB%D0%B0-%D0%BD%D0%B0-%E2%80%9C%D1%81%D1%83%D0%BF%D0%B5%D1%80-%D0%BF%D1%83%D1%82%D0%B8%D0%BD%E2%80%9D-%D0%B2%D0%B8%D0%B4%D0%B5%D0%BE", "text": "“Половината човек, половин супергерой” – такъв се яви Владимир Путин пред CNN на изложбата “SUPERPUTIN” в Москва. Както отбелязва кореспондентът на канала, организаторите на събитието се опитаха да покажат на лидера по начина, по който го виждат руснаците – човек, без когото не могат да си представят живота. Независимо от това, според Клер Себастиан, тази изложба показва, че истинската сила на Путин е преди всичко в неговия имидж. \r\n   \r\n   Още една държава се нуждае от нов лидер – или все още не. Говорим за Русия. Изборите ще се проведат там на 18 март, и безусловно лидер в тази надпревара, което не е изненадващо – е президентът Владимир Путин. \r\n   Дали това не е птица-самолет? Не, това е Супер-Путин! Клер Себастиян посети музея, в който президентът се превърна в супергерой. Обърнете внимание. \r\n   Половин мъж, половин супергерой. Очевидно такъв руснаци виждат своя президент. В новата изложба в Москва, наречена “Superputin”, майстори го представят в различни форми. Железният човек със своите слабости. \r\n   Собственикът на музея Александър Донски – бивш кмет на провинциален град, който е известен с ексцентричността си и понякога антикремълската си позиция. През 2008 г. той дори се кандидатира безуспешно за президент. \r\n    ", "date": "2017.12.20", "title": "CNN изясни в какво е истинската сила на “Супер-Путин” (ВИДЕО)"}
{"url": "http://www.classa.bg/%D1%81%D0%B2%D1%8F%D1%82/item/376510-%D0%B5%D0%BA%D0%B7%D0%B5%D0%BA%D1%83%D1%82%D0%B8%D1%80%D0%B0%D1%85%D0%B0-10-%D0%B4%D1%83%D1%88%D0%B8-%D1%81%D0%BB%D0%B5%D0%B4-%D0%BF%D1%83%D0%B1%D0%BB%D0%B8%D1%87%D0%B5%D0%BD-%D0%BF%D1%80%D0%BE%D1%86%D0%B5%D1%81-%D0%B2-%D0%BA%D0%B8%D1%82%D0%B0%D0%B9", "text": "Te са екзекутирани веднага след произнасянето на присъдите в префектурата Люфен в южната провинция Гуандун (Кантон), която е на 160 километра от Хонконг, съобщи държавна медия. Седем души са осъдени за престъпления, свързани с наркотици, а останалите за убийство и грабеж. Четири дни преди съдебното заседание местните жители са поканени да присъстват, като официалното съобщение е разпространено в социалните мрежи. Обвинените били докарани на стадиона с коли на полицията с пуснати сирени. Всеки един от обвинените бил пазен от четирима полицаи, носещи слънчеви очила. Един по един обвиняемите били изкарвани на пистата на стадиона, където пред тях на голяма сцена съдът произнасял присъдите. Хиляди са присъствали на процеса, като се разпространява информация, че и много ученици с униформите са били на стадиона. Освен запълнените места по стадиона, имало е и публика на терена, като някои са заснели процеса с телефоните си. Китай извършва най-много екзекуции на година в сравнение с другите страни по света. По неофициални данни през миналата година в Китай са екзекутирани около 2 000 души.", "date": "2017.12.20", "title": "Екзекутираха 10 души след публичен процес в Китай"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376507-%D0%B4%D0%B0%D1%81%D0%BA%D0%B0%D0%BB%D0%B8%D1%86%D0%B0-%D0%B1%D0%B5-%D1%81%D0%BF%D0%B8%D0%BF%D0%B0%D0%BD%D0%B0-%D0%BE%D1%82-%D1%81%D1%8A%D0%BF%D1%80%D1%83%D0%B3%D0%B0-%D1%81%D0%B8-%D0%BD%D0%B0-%D0%BA%D0%B0%D0%BB%D1%8A%D0%BF-%D1%81-15-%D0%B3%D0%BE%D0%B4%D0%B8%D1%88%D0%B5%D0%BD-%D0%B2%D1%8A%D0%B7%D0%BF%D0%B8%D1%82%D0%B0%D0%BD%D0%B8%D0%BA", "text": "Учителка от Орегон бе спипана да прави секс с ученик. 29-годишната Андреа Бейбър бе арестувана в дома си в Котидж Гроув в петък, само дни след като тя и тийнейджърът са били хванати на калъп в леглото от съпруга ѝ.      Това се случило на 5 декември, пише The News-Review. Властите първо научили за секс връзката миналата седмица, след като бащата на момчето получил анонимен имейл, в който бил попитан, дали знае, че синът му прави секс с учителката.    Към имейла били прикачени няколко снимки на Бейбър и момчето, които били заедно в легло, пише в съдебни документи. Бейбър е работила в Християнска Академия Логос в Спрингфийлд , където е преподавала английски език, литература, граматика и речева комуникация. Лейтенант Крис Мерифилд от офиса на шерифа в окръг Дъглас заяви, че връзката е започнала през 2016 година, когато ученикът е бил само на 15 години. Мерифилд добави, че връзката е била „на редовни начала\".    Бейбър също е снабдявала момчето с марихуана, пише The Register-Guard. Бейбър е обвинена в изнасилване трета степен, трета степен содомия, незаконно снабдяване с марихуана на непълнолетно лице, секс покваряване на дете в интернет и сексуален разврат на непълнолетно лице. Определена ѝ е гаранция в размер на 456 250 долара.", "date": "2017.12.20", "title": "Даскалица бе спипана от съпруга си на калъп с 15-годишен възпитаник"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376504-%D1%83%D0%B2%D0%BE%D0%BB%D0%BD%D0%B8%D1%85%D0%B0-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B0-%D0%BE%D1%82-playboy-club-%D0%B7%D0%B0%D1%80%D0%B0%D0%B4%D0%B8-%D1%81%D0%B5%D0%BA%D1%81-%D1%81-%D0%B6%D0%B5%D0%BD%D0%B5%D0%BD-%D0%BC%D0%B8%D0%BB%D0%B8%D0%BE%D0%BD%D0%B5%D1%80-%D1%81%D0%BD%D0%B8%D0%BC%D0%BA%D0%B8", "text": "25-годишната Виктория Джек бе уволнена от лондонския Playboy Club, след като ръководството разбрало за връзката й с известен бизнесмен. Фен на момичето се оказал един от най-богатите хора във Великобритания. Виктория била дълго преследвана от своя досаден почитател. Богатият ухажор бил клиент на Playboy Club, където Джек работела като крупие. Много пъти той пишел на Виктория по телефона, изпращал й десетки послания по WhatsApp с предложение за секс. Накрая успял да намери домашния адрес на красавицата. В резултат на това момичето се отказало да се съпротивлява и отишла да се срещне с поклонника си.      Двойката започна да се среща, прекарвайки времето си в най-луксозните хотели. Мъжът се оказал един от най-богатите хора във Великобритания. Той затрупал момичето със скъпи подаръци. Романът приключил, когато работодателите на момичето научили за връзката между Виктория и милионера. Двамата били видени заедно в Colony Club, който е конкурент на Playboy Club.      Ситуацията вероятно щеше бързо да бъде решена, ако нямаше един нюанс. Любовчията, един от най-богатите хора във Великобритания се оказал женен и забравил да го спомене на своята любовница. Представители на Playboy Club заявиха, че момичето е нарушило правилото за отношенията между служителите и клиентите и не е трябвало да започва връзка с гост на клуба.      След всичко, което се случило, момичето разговаряло с възлюбения си.      Той не пожелал да продължат отношенията си и я посъветвал да намери кавалер на нейната възраст. \"Чувствах, че тази връзка може да има бъдеще. Мислех си, че е порядъчен човек.      Заради него загубих работата си. Съжалявам, че той се свърза с мен. Нямаше да се окажа в подобно положение\", казва Виктория Джек. Виктория признава, че се е почувствала ужасно. Ако знаела, че любовникът й е женен, нямаше да се свърже с него, защото лъжите му щяха да съсипят репутацията й.      \"Аз съм разбита, преживях толкова много. Трудно беше да загубя работата, но още по-трудно ми е без него. Но не бих се свързала с него, ако знаех, че е женен\", споделя младата жена.", "date": "2017.12.20", "title": "Уволниха красавица от Playboy Club заради секс с женен милионер (СНИМКИ)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376505-%D0%B3%D0%BE%D0%BB%D0%B0-%D0%BC%D0%BE%D0%B4%D0%B5%D0%BB%D0%BA%D0%B0-%D1%81%D0%B5-%D1%80%D0%B0%D0%B7%D1%85%D0%BE%D0%B4%D0%B8-%D0%BF%D0%BE-%D1%83%D0%BB%D0%B8%D1%86%D0%B8%D1%82%D0%B5-%D0%BD%D0%B0-%D0%BD%D1%8E-%D0%B9%D0%BE%D1%80%D0%BA", "text": "Художничката Джен Зайдел специално пристигна в Ню Йорк за още едно сътрудничество с модела Лили Джасмин. Техните произведения на изкуството включват изобилие от много различни ярки цветове, пише \"Дейли Мейл. Клипът започва с това как няколко художници-професионалисти работят върху Лили, която стои посредата на стаята. Те \"обличат\" Лили в червен тесен клин със снежинки, черно-бял пуловер с коледни елхи и много цветове, за да може тя да се превърне в новогодишен гном. \r\n   \r\n    Лили не се поколебава да демонстрира откровеното си облекло в Рокфелер център, както и сред посетителите на баровете с новогодишно настроение в Ню Йорк. Всичко завърши с това, че друг новогодишен персонаж в костюм на Дядо Коледа даже предложи на Лили своя дреха, за да прикрие гърдите си. \r\n   \r\n    В бара, докато Лили избираше питие, група от момичета дълго и втренчено разглеждаха нейния костюм, а когато разбраха какво не е наред с него, дълго се смяха.  \r\n   \r\n   Потребителите в YouTube веднага отбелязаха таланта на художничката Джен и нейното майсторство с четката. \r\n      ", "date": "2017.12.20", "title": "Гола моделка се разходи по улиците на Ню Йорк"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376506-%D0%BF%D0%B0%D0%BA-%D1%85%D0%BE%D0%BB%D0%B8%D0%B2%D1%83%D0%B4%D1%81%D0%BA%D0%B8-%D0%BF%D0%B5%D1%80%D0%B2%D0%B5%D1%80%D0%B7%D0%B8%D0%B8", "text": "    Трябва да се отбележи, че самата процедура не е новост. Но ако по-рано бе \"насърчавана\" главно от порно звездите, сега самите знаменитости не се колебаят да говорят за това. С такива постижения в тази област вече са се похвалили Софи Касай, Шарлот Кросби и Кортни Кардашиян.     Собственичката на клиниката Шери Макданиъл твърди, че е възможно анусът да се избели по два начина - с лазер и с мехлеми и кремове. Желаещите да се подложат на тази процедура са с 26% повече в последната година, пише life.ru.      \"Всички хора обичат да гледат порно и всички момичета искат да бъдат най-добрите за тях навсякъде, затова идват да правят процедури, като порно звездите, а понякога повече и от тях\", обяснява Макданиъл.      Специалистката по красота заяви, че мъжете също ходят на избелване. За да се избели ануса с кремове, човек ще се нуждае от около три до пет сесии в продължение на 10-15 минути. И за всяка сесия ще трябва да платите значителна сума - 500 паунда. Припомняме, че преди няколко години родните чалгаджийки бяха пощурели по същата мода. Вижте ТУК кои звезди са се подложили на тази процедура.", "date": "2017.12.20", "title": "Пак холивудски перверзии"}
