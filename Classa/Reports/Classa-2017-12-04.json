{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/375939-%D0%B4%D0%B6%D0%B0%D0%BC%D0%B1%D0%B0%D0%B7%D0%BA%D0%B8-%D0%B8-%D0%BC%D0%B8%D0%BD%D1%87%D0%BE-%D1%81%D0%BF%D0%B0%D1%81%D0%BE%D0%B2-%D0%B7%D0%B0-%D1%86%D0%B0%D1%80%D1%81%D0%BA%D0%B8%D1%82%D0%B5-%D0%B8%D0%BC%D0%BE%D1%82%D0%B8", "text": "  Българският съд със същите аргументи, както и гръцкият, отразя Царят от имотите му. Това каза юристът и бивш депутат от НДСВ Минчо Спасов. А според евродепутатът Ангел Джамбазки нещо, което не е притежавано, не се дължи. По думите му остава въпросът, който трябва да бъде задаван всеки път как изречение \"Не може да се очаква от мен такова нещо\" кореспондира със заведените дела. \"Няма как да забравим интервюто, което г-н Сакскобургготски даде пред БНТ. Тогава имаше въпрос дали има претенции към България и той категорично каза, че няма никакви претенции и от него това не може да се очаква. Съвсем очевидно това поведение беше част от харизмата, която му помогна да спечели изборите. Едно такова поведе е много далеч от представата ни за български владетел\", заяви Джамбазки пред bTV.     По думите му на три инстанции българският съд е взел ясно отношение за това, че има ясно имоти, закупени с парите на фамилията и те са възстановени. Останалите се твърди, че с били част от интендантството. Според него дали ще съди България в Страсбург,  е въпрос на личен избор.     \"Аз съм пристрастен по темата. За тези 15 години, с които се занимавам по темата, за мен останаха неизяснени два въпроса - защо през 1947 -ма година държавата ще конфискува имоти, които са държавни и вторият - защо през 2001 год. Царят ще се връща, за да си върне имоти, които са му възстановен на 31 август 2000 година\", посочи от своя Спасов. Според него няма нужда от специален закон.     Джамбазки се аргументира, че е нередно по време на управление на НДСВ народен представител от НДСВ да издава актовете. Според него личната собственост трябва да бъде възстановена, но тази, която е била част от интендантството, не е била никога собственост на фамилията и няма как да бъде възстановено нещо, което не е било притежавано. Той каза, че тяхното мнение е, че не дължим никому нещо, което не е притежавано.", "date": "2017.12.04", "title": "Джамбазки и Минчо Спасов за царските имоти"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375940-%D0%B4%D1%80%D0%B0%D0%BC%D0%B0-%D0%B2-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BD%D0%B0%D0%B4%D0%B5%D0%B6%D0%B4%D0%B0-%D0%BD%D0%B5%D0%B9%D0%BD%D1%81%D0%BA%D0%B8", "text": "Надежда Нейнски продължава да не обелва дума за двете си дъщери, въпреки че от началото на годината официално е баба. „Ретро“ се сдоби с уникални снимки на наследничките на посланичката ни в Турция, които отказват да са публични още от времето, когато майка им беше министър на външните работи.     По-голямата от двете – Виолета, преди две години се венча за прочутия в столицата кардиохирург Азис Алейдин Азис, който доскоро работеше в екипа на Правителствена болница, а вече е част от частната „Лозенец“. Зетят на Нейнски е български мохамеданин, родом от родопското село Сърница, община Минерални бани, и племенник на кмета на общината. Последният е политик от ДПС, който преди две години се прочу с откритата стрелба и жестокия побой върху него, нанесен му от негов опонент на местно ниво след партийно събрание.   За щастие, зетят на Нейнски е кротък и миролюбив, особено след раждането на внучка й Алина. Дъщерята на посланичката ни в Турция също работи в болницата на мъжа си, където изпълнява функциите на клиничен психолог. Със сладък пост в същата лечебница се е облажила и нейната свекърва. Макар да е квалифицирана да изслушва проблемите на пациентите, щерката на Надежда не крие и своите. В интернет пространството тя изповядва всичките си болки, от което става ясно, че е изпаднала в тежка депресия и самата тя има нужда от специализирана помощ.   Най-шокиращи са думите ѝ за новородената ѝ дъщеричка, която още няма годинка. „Мисълта, че ще бъда сама с детето, ме ужасяваше, не исках дори за секунда да оставам вкъщи. Изпитвах непоносим страх – от нея, от дъщеря ми. Страх ме беше, че няма да мога да спя никога повече; че болките ми няма да спрат; страх ме беше, че не се грижа добре; че развалям брака си; че не ставам за майка; че никога няма да съм щастлива; че не се справям.    Изпитвах огромна вина. За всичко. Прекарваше нощите предимно с баща си, а аз вечер си лягах по светло, за да стана, когато се наложи. Струваше ми се, че не ме харесва, и още по-непоносимото – че не ме обича. Мислех, че предпочита баща си. Той не плаче и някак се разбира с нея. Плача и за това“, пише психоложката Виолета. В момента тя все още била в майчинство, а отсъствието на майка ѝ Надежда заради работата ѝ в Турция съвсем я скапвало.   За разлика от нея, по-малката ѝ сестра Нина се справяла отлично с живота сама. Тя завърши архитектура в Милано и все още продължавала да живее и да се развива в Италия. Преди година достигнала върха на кариерата си, защото я избрали за артдиректор на голяма фирма. Нина била по-голяма кариеристка от кака си, а майка ѝ поощрявала амбициите ѝ. Макар да не ѝ оставало време за личен живот, отскоро имала приятел италианец, с когото обаче не бързали да се женят. Преживявайки развода на своите родители и виждайки как бракът на кака ѝ се клател, съвсем се отдалечавала от идеята за сватба.", "date": "2017.12.04", "title": "Драма в семейството на Надежда Нейнски"}
{"url": "http://www.classa.bg/component/k2/item/375931-%D0%B8%D0%B7%D0%BB%D0%BE%D0%B6%D0%B1%D0%B0-%E2%80%9E%D0%B7%D0%BB%D0%B0%D1%82%D0%BE-%D0%B8-%D0%B1%D1%80%D0%BE%D0%BD%D0%B7%E2%80%9C", "text": "Мистичността, която витае около Вълчитрънското златно съкровище (края на II хил. пр. Хр.), причудливата форма на медните слитъци от Русенско и Елховско (като разпъната бича кожа), любопитната история на 23-каратовата златна апликация от Габровско и на накитите от Табашката пещера, неразгаданите тайни на най-ранния в Европа златодобивен център Ада тепе край Крумовград... Повече от 600 находки, разкрити през последните 25 г. у нас, са събрани в изложбата „Злато и бронз. Метали, технологии и контакти в Източните Балкани през бронзовата епоха\" в Националния археологически музей при БАН (НАИМ). Експонатите са от фондовете на 29 музея. От 25 октомври интересът към най-мащабната експозиция за бронзовата епоха (3500 – 1100 г. пр. Хр.) не намалява. Със сигурност събитията, за които разказват археологическите находки, са били вълнуващи, а хората, свързани с тях – изкусни майстори и обичащи лукса. Едните са умеели да добиват метали, да ги смесват и обработват, превръщайки ги в удивителни бижута, съдове, сечива и оръжия, а другите (представители на оформящите се елити на Балканите) са имали привилегията да си служат с красивите предмети в бита, ритуалите и битките. Погледа привличат уникати от благородни метали, камък и керамика, намерени край селата Бързица, Дъбене, Янково, Здравец, Долно Левски, край Побит камък и Могилица... Всеки носи безценна информация за технологиите, техническите постижения, културния обмен и търговията през бронзовата ера. Откриваме и многобройни каменни калъпи за отливане на оръжия, скиптри, сечива и украшения. Експонатите във витрините са допълнени с информация върху пана и 3D възстановки. Според кураторите на изложбата (Стефан Александров, Яна Димитрова, Христо Попов, Кръстю Чукалев) именно това е периодът, в който предците ни откриват предимствата на създадения от тях нов метал. Тогава човекът за пръв път взема от природата две неща – мед и калай, комбинира ги и получава нещо трето – бронз. Това е времето, в което се появяват и първите държави, започва формирането на тракийския етнос. Експонатите в изложбата „Злато и бронз\" са два пъти повече, отколкото в предшестващата я „Първото злато. Ада тепе: най-древният златодобивен рудник в Европа\", която през май 2017 събра повече от 100 000 посетители в Музея за история на изкуството във Виена. Експозицията е вдъхновена от съвместния проект „Златният път на Балканите през бронзовата епоха\" между НАИМ и Института за ориенталска и европейска археология при Австрийската академия на науките (OREA) и е посветена на българското и австрийското председателство на Съвета на Европейския съюз през 2018 г. Виолета Цветкова", "date": "2017.12.04", "title": "Изложба „Злато и бронз“"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/375932-%D0%BF%D1%80%D0%BE%D1%81%D1%82%D1%80%D0%B0%D0%BD%D1%81%D1%82%D0%B2%D0%BE%D1%82%D0%BE-%D0%B7%D0%B0-%D0%BF%D1%80%D0%BE%D0%BC%D0%BE%D1%86%D0%B8%D0%B8", "text": "Спомняте ли си как в миналото всяка година, месец преди коледните празници телевизионните реклами изобилстваха от реклами на промоционални банкови лихви. Сега пак има промоции на банкови продукти, но в тях вече не се извежда на преден план атрактивна добавка върху заемните средства. Това има обяснение и то се крие в лихвите, които са толкова ниски, че трудно може да се предостави допълнителна отстъпка, за да бъдат по-привлекателни заемите само заради това. Днес средните лихви по ипотечните заеми са стигнали до равнища от 4,2% при левовите и 4,5% в евро. Средната лихва по потребителските заеми е 9,2% към края на септември и това са исторически най-ниските равнища не само за годините след кризата, но като цяло в последните 20 години. В тази среда финансовите институции могат предимно да напомнят за себе си с имиджови реклами, но конкуренцията за предлагане на по-по-най-конкурентен кредит практически отсъства. С обем 19,5 милиарда лева, кредитите за домакинства бележат годишен ръст 5,9% към 30 септември. Реално той е по-голям, но това не се вижда, защото данните са нетни и от тях са извадени погашенията и продадените през годината портфейли с лоши кредити. От новоотпуснатите заеми за домакинствата потребителските имат най-голям дял (50,8%), следвани от жилищните (47%), а остатъкът се пада на продукти като овърдрафт и други. Ипотечните заеми обаче растат с далеч по-бързи темпове – с 18% в края на септември спрямо началото на годината, като за същото време потребителските заеми са увеличили обема си с 10%. Според анализаторите изминалата година е маркирана от масово подобряване на кредитните условия по ипотечните заеми. Това се постига както чрез рефинансиране на заемите от други финансови институции, които предлагат по-ниски лихви и по-добри условия, така и с предоговаряне на стари заеми с отпусналата ги банка. Често клиентите използват хитър подход – да влязат в преговори с конкурентна банка за рефинансиране на заема, и използват това като коз да поискат по-изгодни условия по настоящия си договор. За успеха на подобни тактики много спомогна отпадането на таксата за предсрочно погасяване и възможностите за по-изгодни условия по застраховка. На практика всяко рефинансиране на стар заем се явява нов такъв и това също е едно от обясненията за значителното нарастване на жилищното кредитиране. Това може да е сигнал за евентуални проблеми на имотния пазар. По принцип, когато има приток на спекулативни капитали, те повишават цените на бизнес имотите и завъртат топката, като привличат инвеститори, които първоначално не са имали планове да влагат в недвижимости. Накрая към тях се присъединяват и домакинствата, водени от нарастването на доходите и желанието да придобият имот, преди той да е станал твърде скъп, обяснява механизма старши анализатор на една от най-големите български банки. Според него такъв сценарий може да предизвика и вредно покачване на цените, защото заетите в други сектори може да се преориентират към строителството, а това ще означава отново държавата да си създаде потенциална армия от циклично безработни, след като пазарът коригира всеобщия оптимизъм. По-по-най Изминалите години от пробуждането на кредитирането маркират и по-прецизна политика по таргетиране на клиентите. Хората с високи доходи и имотно състояние, които винаги са били желани клиенти, вече не са единствените привилегировани потребители. Банките започнаха видимо да диференцират кредитните си условия според доходите на няколко категории клиенти. Преди разделението беше на две групи – премиум и всички останали, докато днес има повече диапазони по отношение на доходи и надеждност на потребителите, според които се адаптират и самите кредитни условия. Анализаторът на финансовия портал „Моите пари\" Иван Стойков обяснява и още една интересна тенденция. Според него за финансовите институции вече намалява ролята на поръчителя като форма за защита от кредитен риск. „Банките държат по-малко на поръчителите, отколкото на това заплатата да се превежда при банката. Това води до по-добри условия, отколкото ако осигуриш поръчител\", обяснява той. В областта на потребителските заеми тенденцията по рефинансиране при по-добри условия също е налице, но тук клиентите са по-склонни да отидат на друго място, отколкото да започнат процес на предоговаряне с настоящата си банка. Най-вероятната причина за този бърз преход е, че при потребителските кредити изискванията и документацията са значително по-малко, отколкото при ипотечните. Въпреки това, според директора по ритейл кредитиране в една от петте най-големи банки в страната, финансовите институции почти винаги са склонни да приемат по-малко изгодни условия за тях, стига да задържат клиента. „Ние сме в бизнеса с пари и ако начинът да задържим един клиент е, като приемем по-неизгодни за нас условия, много е вероятно да се съгласим, стига да не се минат онези равнища, отвъд които не можем да отстъпим\", обяснява банкерът. Лихвената котва Повод за внимание в следващите години трябва да буди възможността българските лихвени индекси да отпаднат. SOFIBOR например е водещ при заемите в левове, но има риск да спре да се поддържа в близкото бъдеще. Ако той отпадне като котва, към която банките фиксират добавката си по новоотпуснатите заеми, възможностите за негов заместник са две – EURIBOR и собствен вътрешен индекс за цената на ресурса, който банките поддържат именно за такива нужди. Тук трябва да се има предвид, че EURIBOR е европейски междубанков индекс и като такъв усреднява рисковите оценки на много по-големи финансови институции, зад които стои и подкрепата на Европейската централна банка. В същото време индивидуалните индекси за цена на ресурса в отделните български банки отразяват тяхната собствена стабилност, доверието в способността на собствениците им да ги стабилизират в случай на нужда, и следователно крият много по-сериозен потенциал за увеличение. Представители на пазара дават за пример една от банките, която през тази година е повишила шест пъти лихвените си условия точно заради повишения в компонентите на собствения си индекс. Общото покачване е с под 0,3 процентни пункта и клиентите не са индикирали недоволство. Големите притеснения на пазара обаче са как ще реагират клиентите, когато лихвите се повишат с повече от един процентен пункт. Все още далечен сценарий, който обаче е неизбежен. Тук мненията на анализаторите са единодушни и аналогични с очакванията при бизнес кредитирането. Лихвите ще останат ниски поне до края на 2018 година. След това обаче ще започне плавно покачване, за което и банките, и клиентите ще трябва да са готови.", "date": "2017.12.04", "title": "Пространството за промоции"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/375933-%D0%B5%D0%B4%D0%BD%D0%B0-%E2%80%9E%D0%BD%D0%B0%D1%83%D1%87%D0%BD%D0%B0%E2%80%9D-%D0%BB%D1%8A%D0%B6%D0%B0-%D0%B7%D0%B0-%D0%BF%D0%BE%D0%BD%D0%B5-43-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%B4%D0%BE%D0%BA%D0%BB%D0%B0%D0%B4%D1%8A%D1%82-%D0%BD%D0%B0-%D0%B1%D0%B0%D0%BD-%D0%B7%D0%B0-%D0%B0%D0%B5%D1%86-%E2%80%9D%D0%B1%D0%B5%D0%BB%D0%B5%D0%BD%D0%B5%E2%80%9D-%E2%80%93-%D1%88%D0%BC%D0%B5%D0%BD%D1%82%D0%B8-%D0%BA%D0%B0%D0%BF%D0%B5%D0%BB%D0%B8", "text": "**** Крилатата фраза на Бойко Борисов е напълно приложима в случая, понеже сметката въобще не излиза  Учените знаят, че хората ще повярват на всичко, ако им кажат, че науката го е пресметнала.  Заради това ГЕРБ поръчаха доклада за АЕЦ „Белене” на БАН. Разчетът беше респектът от академията да затвори устата на критиците.  И онзи ден, в петък, енергийната министърка отново се позова на него – сочел варианти, при които АЕЦ-а ставал изгоден.  След първата последва втора тънка партийна сметка – засекретиха доклада. Публично се представи само резюме – за да няма материал, върху който да се упражняват скептиците в ядрената енергетика.  Но дори и ученик може да направи едни прости сметки, за да се види, че и резюмето, и 1000 страници на доклада са „шменти-капели” според крилатия израз на премиера ни Борисов.  Според БАН проектът е изгоден, ако:  • ако централата струва под 10.5 милиарда евро  • ако привлечените средства (заемът) е с лихва равна или под 4.5%.  • ако някой даде поне 70% от парите, а България участва с другите 30%  • ако срокът на изплащане на АЕЦ-а е 20 години    Ето ги сметките, които се получават от тези числа!  —– § 1  10,5 милиарда евро са малко над 20 милиарда лева.  —– § 2  7 милиарда евро заем са 14 милиарда лева. Да приемем за тях не особено реалните 4.5 % лихва годишно – рейтингът на България не ги позволява. Не ги позволява и историята на АЕЦ „Белене” – започвана досега с 4 първи копки.  Няма да пресмятаме и такси и комисиони върху този кредит. Ще приемем, че главницата се погасява на равни вноски. Въобще взимаме най-благоприятните условия. Но дори и при тях за 20 години само сумата на лихвите ще достигне 6 МИЛИАРДА 326 МИЛИОНА И 620 ХИЛЯДИ ЛЕВА.  Опаааа!!! Значи централата няма да струва 20 милиарда, а ще излезе поне 26.32662 милиарда лева.  —— § 3  За големите и продължителни проекти се прилага инфлационен индекс в строителството. БАН са пресметнали такъв индекс за електроенергията, увеличавайки цената й два пъти. Обаче са го забравили при строителството. Не е коректно, но и аз ще го забравя, макар че е против правилата за изчисляване на размерите на необходимите инвестиции.  —— § 4  Издръжката на АЕЦ „Козлодуй” в днешно време според баланса и отчета за 2016 г.е на стойност 834.681 млн. лева. И тук не прилагам инфлационния индекс, въпреки че е безспорно, че тези разходи ще растат. За 20 години сумата ще направи 16.69362 млрд. лева.  —— § 5  В тази сметка не е включено извозването в Русия и съответното заплащане за високорадиоактивните отпадъци, не е включена непрекъснато повишаващата се цена на урана, не е включена подготовката на кадри и обучението им и т.н., и т.н.  Ще вмъкна една бележка за „суперизгодната” според някои оценки сегашна АЕЦ „Козлодуй”. Коефициентът за възвръщаемост на активите (ROA) е 0,0008 лева – няма и една стотинка, а миналата година, отчетена като много добра, този коефициент на възвръщаемост е бил 0,024 лв. Само две стотинки и половина! И токът от централата струва дори сега над 8 стотинки (справка Българска енергийна борса)  —– § 6  Годишното производство на електроенергия за продажба (защото всяка АЕЦ е голям потребител на ток) от два реактора – милионници е към 15 млрд. киловатчаса, съдейки по отчетите на АЕЦ „Козлодуй”. За 20 години – периодът на изплащане ще се произведат и продадат (ако има търсене) 300 млрд. квтч енергия  Сега за АЕЦ „Белене” според ученическата ни сметка ще съберем само два показателя – 26.32662 млрд. лв. за покриване на себестойността на строителството (без инфлационния индекс) и 16.69362 млрд. лв. издръжка.    ******* ПОЛУЧАВАМЕ 43.02024 МИЛИАРДА ЛЕВА .    Грубо оценено, само на първи поглед толкова ще ни струва за тези 20 години АЕЦ „Белене”, през които тя трябва да се изплати и възвърне вложените средства.  В тази сметка не са включени разходите за връщане на високорадиоактивните отпадъци в Русия, без разходите за ядреното хранилище, без инфлационни индекси, без отчисления за погребението на атомните мощности, без… и т.н., и т.н.  Делим тази сума на тези 300 млрд. киловатчаса електроенергия, които ще се произведат за периода и получаваме 14,34 стотинки. С други думи най-ниската себестойност, ако АЕЦ-ът беше построен вече при тези елементарни разчети и без да има печалба, която при това не е включила маса други разходи, още сега, в момента би била 14.34 стотинки на киловатчас.  Без ДДС-то! С него става 17.208 стотинки.  Тази стойност от 17.208 стотинки надминава разчета на БАН за борсовата цена на тока през …. 2040 година! Тя според най-високата „научна” прогноза е 85 евро/мегаватчас или 16,6 стотинки на киловатчас.  Като резултат централата не само няма да се изплати, но докато работи, ще носи загуба.  Не е ясно какво и как са изчислявали учените, но както видяхме, в техните сметки 2+2 не са направили логичното 4, а политически заръчаното 3.  Киловатчасът толкова ще излиза на централата, ако тя работи без абсолютно никаква печалба, а до нас като потребители би стигал на цена над 40 стотинки.  40 стотинки още днес, ако вече беше построена!  А утре, другиден? А след 20 години?   Фактите по света еднозначно сочат, че АЕЦ икономически не са рентабилни.  Няма нито една държава, в която някоя централа или реактор да работи без дотации. Затова от 30% в световен мащаб делът на атома в производството на киловатчасове спадна на 10% през 2016 г.  Именно заради такива икономически сметки ядрените промишлени реактори по света в момента са 448 броя срещу над 700 броя преди две десетилетия. Централите се закриват не само заради високия риск от ядрена катастрофа, а главно заради неефективността им.  При това бройката от 448 реактора е такава заради усиленото строителство на АЕЦ в държави, които развиват ядреното оръжие като например Индия, Китай или такива, които искат да го развият като Иран. (полученият плутоний при работата на реакторите се използва като суровина за атомните бомби).  В развития свят Италия се отказа от атомната енергия, Швейцария се отказа от нея на референдум, Германия ще затвори всички свои АЕЦ, Франция –най-ядреноенергетичната държава в света ще намали на първо време чрез съкращаване на реактори количеството на тока от ядрени централи от сегашните 78% на 50% през 2025 година. Япония е спряла почти всички свои ядрени реактори след трагедията във Фукушима.  В нито една по-развита държава в света от много и много години насам (след Чернобил) не е пусната в експлоатация нито една нова АЕЦ. Съвсем наскоро американците и англичаните се отказаха от замислените си ядрени централи (по една във всяка страна).  Факт е, че огромният френски атомно-енергиен концерн „Арева” – един от трите най-големи в света в тази област посочи в отчета за акционерите си, че вече над половината от приходите му идват от демонтаж на АЕЦ по света, а не от строителството на нови централи.  Чувам вече опонентите – да, ама Унгария строи АЕЦ. А колко от вас знаят, че Унгария е поела (също като България) ангажимент да затвори старите си реактори?  Виждам вече другия аргумент – ами изхарчихме милиарди. Да ги оставим да гният ли?  Със своите 2 милиарда загубени евро България далеч не е печален рекордьор в света, когато става дума за прекратяване на ядрени проекти. В края на юли 2017 година беше спрян V.C. Summer Nuclear project в американския щат Южна Каролина. Двете компании, които инвестираха и строяха тази АЕЦ – корпорациите Скана и Саннти Куупърс бяха изразходвали вече над 9 милиарда долара, които представляваха само 40% от крайната проектна сметка. Прекратиха завършването на тази АЕЦ, защото сметките посочиха, че ще изгубят още повече милиарди, ако тя заработи, а американската държава им отказа субсидии за цената на тока.  По-рано, през тази година, през месец март, изправени пред галопиращи сметки по свои ядрени проекти, огромната атомна корпорация „Уестингхаус” също подаде документи в съда за неплатежоспособност.    ******************************************  Докладът на БАН има още един много голям дефект. Той прогнозира заради това дефицит на електроенергия след двадесет и няколко години в региона. Да, ама според поръчката на правителството учените ще подготвят прогнозите за националното стопанство в друг доклад, който ще стане готов едва през март догодина.  С една реплика – впрегнаха каруцата пред коня. Първо се гледа икономиката – каква ще бъде, какво ще произвежда и прави, после се изчисляват нуждите от енергия, а не обратното.  Безспорното в доклада е, че към 2050 г. ще трябва да се извадят от експлоатация редица енергийни мощности. Но пък липсва всякаква прогноза как ще се развиват други енергийни източници, вкл. и тези на зелена енергия.  Ще отбележа, че липсва дори бележка, дори запетайка как БАН гледа на проектите (вече има прототип) на мини портативни АЕЦ, които се разработват в САЩ, Европа и Русия.  Например на 18 юли Комисията по атомна енергетика на САЩ започна анализа на дизайна на модулна атомна електроцентрала на компанията NuScale Energy. Другата американска компания в тази област Hyperion Power Generation също планира да се обърне към Комисията за разрешение.  Тошиба обеща на жителите на Галена, Аляска такъв реактор от 10 мегавата, а не огромен ядрен мастодонт със скъпотията си и всички проблеми, които поражда, вкл. и с опасността от огромен ядрен инцидент.  В енергийната стратегия на ЕС от 2016 г. е залегнал пуск на първи такъв реактор през 2030 г. .  Русия е разработила проект за такива миниреактори за Арктика, монтирани на автомобилно ремарке. А на остров Хайнан, Китай през май започна строителството на първата мини АЕЦ. Мощността на реактора АСР-100 „Линлун“ е от около 100 МВт, което е 10 пъти по-малко от мощността на обичаен реактор. Реакторът АСР-100 е първият в света, получил пълната документация от разрешения от страна на МААЕ.    *** *** ***  Хазартното поведение – проиграхме маса пари, дай да разиграем нови милиарди, белким се спечели, може да е типично за посетителите на казината и втренчилите поглед в рулетките, но е неприемливо при управлението на националните стопанства.  ", "date": "2017.12.04", "title": "Една „научна” лъжа за поне 43 милиарда: Докладът на БАН за АЕЦ ”Белене” – шменти-капели"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/375934-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0,-%D0%B2-%D0%BA%D0%BE%D1%8F%D1%82%D0%BE-%D0%B4%D0%B0-%D1%81%D0%B8-%D0%B1%D0%BE%D0%BB%D0%B5%D0%BD-%D0%B5-%D1%80%D0%B0%D0%B2%D0%BD%D0%BE%D1%81%D0%B8%D0%BB%D0%BD%D0%BE-%D0%BD%D0%B0-%D1%81%D0%BC%D1%8A%D1%80%D1%82%D0%BD%D0%B0-%D0%BF%D1%80%D0%B8%D1%81%D1%8A%D0%B4%D0%B0", "text": "Левкемия, рак, хематологични заболявания, други хронични болести. За болните от тях доброто лекарство, взето навреме, означава спасен живот, възможност за нормално съществуване и надежда, че ще изкарат и този ден.        За един болен от Паркинсон пропускането на лекарство означава парализа, за покосения от рак - липсата на адекватна химиотерапия е равносилна на много страдание и дълга агония.   Тази седмица обаче, по предложение на здравното министерство и НЗОК, парламентът наложи мораториум върхуновите лекарства и новите терапии. Срещу мярката скочиха омбудсманът и редица пациентски организации.      По неофициални данни печалбите от нелегален реекспорт на лекарства годишно са за над 200 милиона лева. Сред тях са и много лекарства за онкоболни, като в злоупотребите участват болници. За проблема се говори от години, но едва на 2 декември се появиха първите арестувани. В разбитата схема са намесени лекари и директор на болница.   Реекспортът не е незаконна дейност, но когато това става с лекарства от здравната каса и от болниците, вече е престъпление.     И малките деца знаят, че в здравната система има огромни проблеми, чиято история е дългогодишна, а бързи и безболезнени решения няма. Неслучайно желаещите да станат здравен министър са отрицателен брой, а всеки опит за реформа в системата предизвиква невероятен отпор.   Едни от от главните действащи лица в процеса са лекари и този път никой не нарочва хората в бели престилки. Без тяхно участие обаче подобни схеми няма как да съществуват. Ясно е, че целта на новия здравен министър Кирил Ананиев - финансист, е да наложи икономии в пробитата здравна система. Но дали правилният път е да се направят на гърба на болните?   През 2007 година болната от рак Теодора Захариева осъди държавата заради липсата на животоспасяващи лекарства. В последствие тя се превърна в емблематична личност за борба за правата на онкоболните. И тогава здравното министерство предприемаше мерки за спестяване на средства и затягане на контрола.     Така докато едни се бореха за живота си, други печелеха милиони на техен гръб.   Силно емоционална е и реакцията на водещата Нана Гладуиш, за съжаление също известна през последните години с борбата си с рака - \"Писна ми да гледат на мен като на нов автомобил, който харчи много\". Ако мораториумът над лекарствата коства дори един човешки живот - кой ще го заплати на близките му и колко милиона струват страданията на болните?", "date": "2017.12.04", "title": "Държавата, в която да си болен е равносилно на смъртна присъда"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375935-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B0-%D1%87%D0%B0%D0%BB%D0%B3%D0%B0-%D0%B8-%D0%BF%D0%B0%D1%82%D1%80%D0%B8%D0%BE%D1%82%D0%B8%D0%B7%D1%8A%D0%BC", "text": "  Преди години бях писал за това явление, но според мен поне, няма да е излишно да се върна наново към него. Прекалено много станаха проявите му.         \"Чалга\" в масовото съзнание е явление популярно. То отговаря на най-низките вкусове на публиката. Чалгата в музиката отдавна предизвиква предимно отрицателна обществена реакция. А чалгата в историята? Замълчаваме я. Гледаме я отвисоко. Подиграваме я, но тихомълком. Зер, кой ще иска да си разваля отношенията с колеги.   Популярната история не е чалга. Тя е трудно дело, достойно за уважение. Пишат я професионалисти, пишат я талантливи добронамерени популяризатори.    Чалга са материали, които дирят сензация на всяка цена, които представят все още неясни, а в много случаи и неверни предположения във форма, която угажда на масовия вкус, които съзнателно или несъзнателно апелират към и целят да окажат въздействие върху сравнително необразованата част на аудиторията с вкус към историята, към настроената \"патриотично\" част от читателската и зрителската аудитория, към тези, които отчаяно се нуждаят от познат здрав пристан, към който да закотвят вовеки веков нестабилното си самочувствие.   Казваме, че през последните близо трийсет години заличаваме белите петна в миналото ни. Вярно е, но те са и бум на чалгата в част от историческото писане и говорене. Подчертавам част, подчертавам писане и говорене, не в познанието ни. Чалгата в историята такава, каквато я виждаме, избуя веднага след 1989 г. Не че преди това я нямаше. По-старите помнят и намерения у нас \"циклоп\" (а по-скорошния вампир помните ли?), и слуха за намерения златен трон на Симеон. Все пак бе по-ограничена. Действаше държавният контрол, действаха издателските рецензии, цензурата и автоцензурата.     Разискваха се теми, които преди бяха табу, и затова обществото бе жадно да научи истината - Народният съд, лагерите след Девети, \"възродителният процес\". Приноси бяха направени дотолкова, доколкото позволяваха разкритите тогава документи.   Сериозни историци, които и преди балансираха на ръба на разрешеното, внимателно опитаха да нахвърлят мазките на една все още неясна картина. Но тогава изникнаха и първите майстори на чалгата. Не от небитието. Някои от тези, които до девети ноември 1989 г. се задавяха от възторг пред историята на комунистическата партия и громяха монархизма, на единадесети се обявиха за културолози или политолози и почнаха да хвърлят гръм и мълнии срещу Народния съд или отрицателите на величеството.     И в музиката, и в историята и най-некадърните творения могат да видят бял свят. Трябват ти само пари за звукозаписно студио или за печатница и познат в някоя медия.   И в музиката, и в историята чалгата е по-популярна от класиката. Не е за чудене - класиката е трудна, изисква предварителна подготовка, за да я възприемеш.   И в музиката, и в историята чалгата прокарва граница между сериозните и несериозните изпълнители. Изключения не липсват. И в двете сфери изначално сериозни изпълнители са били подмамвани от лесна слава и известност.   И в музиката, и в историята авторът или изпълнителят на чалгата е \"наше момче\". Умее да се държи свойски с тези, които поради незнание оценяват високо творенията му.   И в музиката, и в историята чалга изпълнителят се приспособява към вкуса на една социална категория, която се появи след 10 ноември - новобогаташите. Понатрупали имане, но чувстващи естетическата си или интелектуална недостатъчност, те са поласкани, че могат да се отъркат, ако използваме израза на Захари Стоянов, о науката или респективно о музиката. Резултатът е, че понякога подпомагат финансово това, което разбират - чалгата - но почти никога класическата музика или история.   И в музиката, и в историята чалга изпълнителят може и да е добре образован, да е бил специалист в определена област, но набляга на популярните шлагери. Ясно му е, че ако изпълнява арията на Виолета от \"Травиата\", да не говорим за Онегер или Шьонберг, ще има значително по-малобройна публика, отколкото, ако извие трелите на \"Имаш ме - нямаш ме\". И в музиката, и в историята чалга изпълнителят съзнателно се насочва към сензацията, търси скандала.   И в музиката, и в историята за собствен вкус на чалга изпълнителя трудно бихме могли да говорим - става и сантименталният романс, става и рокът, става и рапът, дори и регето или ската - важен е успехът сред публиката. Та и при историците - и археологията, и старата история, и Македония, и войните - най-добре тюрлюгювеч от всичко заедно - важното е да се гъделичка националното самочувствие.   И в музиката, и в историята изпълнителите търсят и често намират опора в рамото на политиците. За тях този тип музика и този тип история са магистрала към сърцето на това, което те броят за народ, сиреч електорат.     Инструментариумът и езикът на историята изглеждат разбираеми и лесни на лаика. Той е твърдо убеден в ценностите, получил в школото, и гневно реагира на опитите да му се каже, че историческото познание се развива и много съкровени самовъзвеличаващи ни представи трудно могат да намерят опора в реалността. Колко популярни изложения сте видели на сложни химически реакции. Но пък е лесно да разбереш и повярваш, че българите винаги са били център на световната цивилизация.   Бясното развитие на масмедиите осигурява чалгата с подходяща, добре наторена почва, на която израстват сдъвкани несложни идеи. Професионалният историк създава теориите си дълго и бавно - съмнява се в тях. Проверява ги. Съпоставя ги. Отхвърля ги.   Не може да бъде и не е равностоен на бълващия фантастични предположения чалга историк. Порочен кръг - слабо подготвени журналисти се ориентират към майсторите на чалгата, защото те им представят историята, каквато те я искат, и във формата, която могат да възприемат. В съзнанието на редица хора, които вярват на медиите, чалга историци раздават оценки и присъди.     И какво е да си патриот и да си непатриот.   Патриотите славят България на три морета, България на Иван Асен II - непатриотите не скриват неприятния факт, че само няколко години след битката при Клокотница България е само сянка от предишното могъщество.   Патриотите изтъкват, че сме дали \"на вси славяне книга да четат\" - непатриотите срамежливо намекват, че и поляци, и чехи, и хървати, и словенци, и словаци по разни причини не са приели кирилицата, което съвсем не им пречи да са \"славяне\".   Патриотите тръбят не само че Кирил и Методий били българи, но и едва ли не търсят родата им по кръвна и съребрена линия в Първото българско царство - непатриотите с неудобство казват, че това едва ли има някакво особено значение. Важното е, че България като държава не само подхваща делото им, но го разпространява далеч на север, на запад и на изток. Без нея то щеше да умре.   За много от патриотите България е на българите. Кристално чисти, неомърсени от чужда кръв - непатриотите знаят, че няма кристално чисти народи в Европа. Най-малко на Балканите.   За патриотите другите, живеещи сред нас, са едва ли не натрапници. Дошли са късно. Като завоеватели понякога. Чуждо тяло са - непатриотите посочват, че и българите, и славяните са дошли като завоеватели. А някои от тези, които патриотите гледат с подозрение, са живели по земите ни и преди тях.   За патриотите най-вече \"другите\" са виновни за хала ни. Ту руснаците, ту американците, ту сърбите, ту гърците, ту турците, винаги евреите. Световна антибългарска конспирация сиреч - непатриотите се учат от примера на Левски и се замислят върху собствените ни кривици.   Патриотите демонстрации правят в деня на Ньойския мирен договор. Против лошите \"други\", осакатили отечеството ни - непатриотите припомнят, че и ние с погрешните решения на политиците сме виновни за хала си.   Патриотите хвърлят огън и жупел върху съседите ни, които с политиката си в Западните покрайнини ги обезлюдили откъм българи - непатриотите подсещат, че ако се взрем в статистиката, ще видим, че и отсам границата сме се обезлюдили не по-малко.   Патриотите не забравят да се позоват на спасяването на българските евреи - непатриотите се гордеят не по-малко от тях с това високохуманно дело. Но искат и да се покаем за съдбата на евреите от Беломорска Тракия и Македония.   Патриотите разглеждат всичко, което казват, а най-паче миналото ни, като своего рода \"свещена крава\". Смърт за този, който й посегне - непатриотите предпочитат да мислим. Да не се вторачваме в миналото си като исихаст върху пъпа си. Да съпоставяме. Да грешим в преценките си, но да не се отчайваме.   Патриотите проповядват монолитно единство - непатриотите вярват в инакомислието. По-лесно е да се изокаш, не да помислиш трезво. Но защо тези, които не са съгласни, трябва да мълчат като ослицата на Валаам, а като проговорят - да ги гледат с недоумението на нейния стопанин.     Само че как да го раздухваме. Къде е мярката? Щото, ако духнеш прекалено силно, ще потрепне, ще потрепне и ще ни обхване здрач.", "date": "2017.12.04", "title": "Историческа чалга и патриотизъм"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/375936-%D0%B4%D1%8F%D0%BD%D0%BA%D0%BE%D0%B2-%D0%BC%D0%BE%D1%80%D0%B0%D1%82%D0%BE%D1%80%D0%B8%D1%83%D0%BC%D1%8A%D1%82-%D0%B2-%D0%B7%D0%B4%D1%80%D0%B0%D0%B2%D0%B5%D0%BE%D0%BF%D0%B0%D0%B7%D0%B2%D0%B0%D0%BD%D0%B5%D1%82%D0%BE-%D0%B5-%D0%B3%D1%80%D0%B5%D1%88%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0", "text": "На макроикономическо ниво България расте. Тази година с 4%, догодина може да стигнем и заветните 5%. Трябва обаче да отбележим, че това се случва , защото Европа расте. Тази година ще е първата от 7 добри години.   \"Вярно е , че в бюджет 2018 се дават много повече пари за здравеопазване. Факт е, че с всяка година парите са повече, но някакси системата ги усвоява, а състоянието на здравеопазването не се подобрява.\"   Това коментира пред Нова телевизия бившият финансов министър Симеон Дянков.   \"Аз се надявах, че министърът на здравеопазването, като бивш финансист ще подобри ситуацията. За съжаление обаче подходът не е сменен. Мораториумите са грешна политика. Това не трябваше да се случва сега\", категоричен е той.   \"В системата на здравеопазването по 300-400 млн. лв влизат. Трябва да се гледа клинична пътека по клинична пътека, за да се уточнят нещата.\", смята Дянков.   \"На макроикономическо ниво България расте. Тази година с 4%, догодина може да стигнем и заветните 5%. Трябва обаче да отбележим, че това се случва , защото Европа расте. Тази година ще е първата от 7 добри години. Тези проценти обаче се изработват най-много в Западна България и в големите градове. Според мен трябва да се разгледа област по област. Необходимо е мислене по региони.\", уточнява бившият финансов министър.   \"Вчера вечер, прибирайки се от Лондон, седях до едно семейство от Враца, което се връщаше да живее и работи в България. Но се връщаше да работи в Пловдив. В големите градове, икономическият растеж е много видим. Северна България обаче се обезлюдява - там икономиката е застопорена.\", разказа той.   \"Според мен управлението в момента е стабилно и ще остане такова. Идва и Председателство. Това винаги носи положителни промени. Забелязва се в цяла Европа.\", смята Дянков.   \"Всеки процент допълнителен ръст дава към милиард повече за харчене в държавата. Това значи, че за 2018 година ще се образува допълнителен бюджет над установения за образование, например\", обяснява финансистът. Според Симеон Дянков има база политиците вече да са си научили уроците и да не се правят едни и същи грешки.   Заради един танц със саби не трябва държавата да отстъпва царските имоти. Те са държавна собственост, които са предоставени на Симеон само да ги ползва, подчерта бившият финансов министър.   „Не са царски имоти, а имоти на държавата, за които претендира царското семейство“, посочи той.   По темата с политическите страсти и призивите на ДПС за демонтаж на властта бившият министър на финансите посочи, че управлението е стабилно и ще остане в този формат. „Обикновено правителствата се чувстват несигурни, когато икономическата обставновка е трудна“, посочи той.   Относно въпроса с имотния пазар Дянков посочи, че е рано да се говори за спукване на балон. „Има няколко години, преди да се притесняваме за това“, заяви той.    ", "date": "2017.12.04", "title": "Дянков: Мораториумът в здравеопазването е грешна политика!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375937-%D0%B1%D1%8A%D0%BB%D0%B3%D0%B0%D1%80%D0%B8%D1%8F-e-%D1%81-%D0%BE%D1%82%D1%80%D0%B8%D1%86%D0%B0%D1%82%D0%B5%D0%BB%D0%B5%D0%BD-%D0%BF%D1%80%D0%B8%D1%80%D0%B0%D1%81%D1%82-%D0%BE%D1%82-30-%D0%B3%D0%BE%D0%B4%D0%B8%D0%BD%D0%B8-%D0%BD%D0%B0%D1%81%D0%B0%D0%BC", "text": "На 100 души напускащи пазара на труда постъпват на работа 63 млади. Това е коефицент на демографско заместване. Тук се полагат усилия от правителството, като учене през целия живот, налага се да се пригаждат работните места   От 1986 г. насам сме с отрицателен естествен прираст - минус 6 на 1000. \"През 1989 сме били 9 милиона, сега сме около 7 милиона души\", посочи бившият социален министър Хриистина Христова.   2/3 е тежестта на естествения прираст за състоянието на демографията, 1/3 - на миграцията.   \"И двата фактора са в тревожен тренд, но по отношения на раждаемостта страната ни е на нивото на държави като Гърция, Швейцария, Малта, Кипър, а Германия например е по-зле от нас\", обясни Христова. Тя посочи, че средната раждаемост за Европа е 1.53 докато у нас тя е 1.50.    Сред най-големите проблеми, освен отрицателният прираст е структурата на миграцията. Страната ни напускат жени в детеродна възраст, като те са половината от младите българи, избрали да живеят навън.   Най-обезпокоителното е, че на мястото на 100 души, които излизат от пазара на труда, влизат едва 63-ма. За сравнение през 2001 г. 124 нови работници са заменяли 100 пенсионери.   „Застаряването е ключов фактор на пазара на труда. В същото време има тенденция на намаляване на смъртността“. „27 г. е средната възраст за раждане на първо дете. 539 000 по-малко жени във фертилна възраст до 2030 г.“, отбеляза тя друга негативна тенденция.    „В София, Варна и Пловдив живеят 1/3 от населението на България. Имаме вътрешна миграция. Трябва да се работи в посока да станат по-привлекателни селата. Те се съживяват чрез европейската програмата за развитие на селските райони“, каза още Христова.      ", "date": "2017.12.04", "title": "България e с отрицателен прираст от 30 години насам"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/375938-%D1%81%D1%80%D0%B5%D0%B1%D1%8A%D1%80%D0%BD%D0%B0%D1%82%D0%B0-%D0%B7%D0%B8%D0%BD%D0%B0%D0%B8%D0%B4%D0%B0-%D0%B3%D0%B8%D0%BF%D0%B8%D1%83%D1%81", "text": "„И у двамата липсваше зрелост – с времето ставаше все по-ясно, че те няма да я достигнат. Нито сериозността на Блок, нито огромната ерудиция на Бугаев не премахваха впечатлението за инфантилност. Всичко това беше вместо зрелост, но съвсем не тя самата.     И у двамата имаше чисто детски страни, но различни: от Блок надничаше дете замислено, упорито, уплашено, озовало се самичко на непознато място. У Боря се спотайваше галеник, фантазьор, сърдитко, нехранимайко, ту наивен, те преструващ се на наивен. Блок слабо познаваше детското у себе си, Боря го познаваше прекрасно и го подчертаваше, парадираше с него” – Александър Блок и Андрей Бели (Борис Бугаев) в „Живи образи” на Зинаида Гипиус (изд. „Изток-Запад”).   Гипиус от руския Сребърен век – началото на ХХ-я, златният е Пушкиновият. Портрети на Блок, Брюсов, случаят Распутин, Розанов, Сологуб и други. Пределно личната оценъчност е защитена бляскаво. Литературен връх в целия смисъл. Чехов в две и половина страници, но какви! И драмата в „Петербургски дневници” (изд. „Прозорец”).   От 1914 до 1919 г. когато емигрира. Войната и революцията. Гледната точка на неприемащия. Важна, защото всяка революция е приемащи и неприемащи.   Гипиус ще напише през 1923 г. в „Живи образи”: „Нима руската история не е страшна приказка? Дълга и незавършваща е днешната, комай най-страшната. Но колко е изумителна вчерашната, която я породи”. Буквално диалектично, трезво, избистрено през пределно интелигентното литературно перо.", "date": "2017.12.04", "title": "Сребърната Зинаида Гипиус"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/375927-%D1%82%D0%BE%D0%BC%D0%B0-%D1%82%D0%BE%D0%BC%D0%BE%D0%B2-%D0%BD%D1%8F%D0%BC%D0%B0-%D0%B4%D0%B0-%D0%B4%D0%BE%D0%B9%D0%B4%D0%B0%D1%82-%D0%BE%D1%82-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D0%B4%D0%B0-%D1%81%D1%82%D1%80%D0%BE%D1%8F%D1%82-%D0%BF%D0%B5%D1%82%D0%B7%D0%B2%D0%B5%D0%B7%D0%B4%D0%BD%D0%B8-%D1%85%D0%BE%D1%82%D0%B5%D0%BB%D0%B8-%D1%83-%D0%BD%D0%B0%D1%81", "text": " това каза   в предаването “ “.    категоричен беше той в студиото на bTV.   По думите му официалното посещение в Саудитска Арабия е трябвало да бъде направено още преди 10 години, а българско посолство там би било хубаво.   На въпрос защо е закъсняло отиването в тази страна, Тома Томов, който има документален филм за Саудитска Арабия, обясни, че да отидеш там сега е същото като да отидеш на среща със Сталин в Москва през 1937 г. Има чистка на целия икономически и политически елит на страната – арестувани са 2400 души.   каза Тома Томов.  ", "date": "2017.12.04", "title": "Тома Томов: Няма да дойдат от Саудитска Арабия да строят петзвездни хотели у нас"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375928-%D1%81%D0%B2-%D0%B2%D0%BC%D1%87%D1%86%D0%B0-%D0%B2%D0%B0%D1%80%D0%B2%D0%B0%D1%80%D0%B0-%D0%BF%D1%80%D0%B5%D0%BF-%D0%B9%D0%BE%D0%B0%D0%BD-%D0%B4%D0%B0%D0%BC%D0%B0%D1%81%D0%BA%D0%B8%D0%BD", "text": "  През времето на император Максимиан живял в Илиопол един богат и знатен човек на име Диоскор. Жена му умряла. Едничката си дъщеря Варвара той обичал и пазел като очите си. Полагал големи грижи за нейното езическо възпитание, защото сам бил езичник.      Девойката била необикновено красива. До нейното пълнолетие баща й я държал делече от всяко общество. В своите богати стаи, построени на висока кула, Варвара не виждала никого освен възпитателките си и слугините. От високото й жиллище се откривала великолепна гледка към намиращите се в далечината планини, гори и равнини, към светлия небесен лазур.   Веднъж девойката загледана в природната красота, започнала да размишлява:   - Чия ръка - мислела тя и питала своите наставнички - е създала тая красота?   Възпитателките й отговорили, че боговете са създали Вселената. Но девойката им отговаряла:   - Не може всичко това да е създадено от боговете, на които ние се кланяме! Те сами са творения на човешки ръце, направени са от злато, сребро и камък и нямат ни чувство ни разум. Навярно има истински Бог, Който е създал небесата, основал земята, Който осветлява цялата Вселена чрез лъчите на слънцето, чрез сиянието на луната, чрез блясъка на звездите, а земята украсява с дървета и цветя и оросява с реки и извори. Навярно има един Бог, Който всичко поддържа, всичко оживява и всичко управлява.   По такъв начин, като съзерцавала красотата на природата, девойката се издигала с мисълта и сърцето си към Създателя, стараейки се да Го узнае. Тя нямала учител. Но Господ, по Своята благодат, й внушавал тия стремежи и я готвел към разбиране на истината.   Минали години, девойката пораснала и Диоскор вече мислел да я омъжи. Явили се много кандидати, защото на всички били известни и красотата на Варвара, и богатството на нейния баща. Диоскор открил на дъщеря си своето желание. Но тя го помолила да не й говори за това. Диоскор не искал да принуждава любимата си дъщеря, като се надявал, че след време тя самата ще пожелае да се омъжи. Той дори обвинявал себе си, че я възпитал в такава самота и отдалеченост от човеците. Наложило се за известно време Диоскор да замине за някъде. На тръгване той заповядал на възпитателките да дават възможност на Варвара да се вижда с други млади девойки и да й позволяват да отива където поиска. Той се надявал, че като види връстниците си да се омъжват и да се ползват от удоволствията на света, Варвара ще поиска да последва техния пример.   Излязло друго. Между младите девойки, с които общувала Варвара, имало и християнки. От тях чула името на Господа, Който създал небето и земята; от тях узнала, че Единородният Син Божи, Иисус Христос, слязъл на земята, станал човек и претърпял страдание и смърт, за да спаси людите от вечното осъждане.    Сърцето на девойката, което отдавна жадувало за истината и вече било подготвено чрез тайните внушения на Св. Дух, с неописуема радост приело благата вест за спасението и се изпълнило с вяра и пламенна любов към Бога. Сега вече тя мислила и желаела само едно - да стане християнка. Скоро това желание било изпълнено. В Илиопол дошъл от Александрия християнски свещеник. Като узнал за желанието на Варвара, той й обяснил християнския закон, подготвил я да приеме св. Кръщение и я кръстил.   Варвара била щастлива и усърдно се стараела да стане достойна за името християнка. Прекарвала повече от времето си в молитва и размишления за Бога.    В такова настроение на духа тя веднъж дошла на онова място, където по заповед на баща й се строяла баня с два прозореца. Като наблюдавала как във видимия свят са изразени волята, силата и мислите на невидимия Създател, девойката искала и в човешките дела да се изразяват Божиите тайни. Затова тя заповядала да направят в банята вместо два три прозореца - в знак на пресв. Троица. Друг път Варвара влязла и в самото здание на банята, където се намирала къпалнята, облицована с мрамор. Тя се навела и заета с постоянни мисли за Спасителя, с пръст начертала на мрамора изображение на Разпятието. Това изображение се врязало в мрамора, сякаш било издълбано с желязо. Освен това, както свидетелстват св. мъже, които са описали живота на св. Варвара, в къпалнята се отпечатало стъпалото на девойката и се явил извор, чиято вода станала лековита за вярващите.   Диоскор се върнал и скоро след това отишъл да прегледа постройката. С изненада той видял три прозорци вместо двата, които заповядал да направят. Като узнал, че това е направено по искане на дъщеря му, той я повикал при себе си и я запитал защо е изменила плана на постройката. Варвара смело откроила на баща си, че тя вече е християнка и че трите прозореца в зданието на банята са символ на трите    Лица в едно Божество, Което е непристъпна и неизказна Светлина, просвещаваща всеки човек, които се явява на света. Тя показала на баща си и спасителния кръстен знак, с които искала да освети строящото се здание. Диоскор страшно се разгневил. Езичниците считали християнската вяра за безумие и безчестие и не могли да разберат, че човек, като презре богатствата и величието на тоя свят, може да се покланя на Оня, Който умря от срамна по тяхното мнение кръстна смърт. Диоскор взел жестоко да бие дъщеря си. След това за няколко дни я затворил в тъмна стая. Но като видял, че заплахите и наказанията остават безплодни, той се ожесточил и решил най-после да я отведе при управителя на страната - Мартиан.   - Дъщеря ми - казал той на управителя - се е отрекла от нашите богове. Тя вярва в Разпнатия, и аз се отричам от нея. Ако тя не се разкае и не се поклони на боговете, тя не ми е вече дъщеря и аз не съм й повече баща. Постъпвай с нея както знаеш!   Мартиан отначало не допускал да срешне твърдост у Варвара. Той се надявал, че ще й подейства с ласкави обноски. Затова започнал да хвали красотата й и кротко я съветвал да не се отклонява от древните бащински обичаи, да не огорчава баща си със своята непокорност и да не отхвърля неговата любов и богатство, което той събирал за нея. Но девойката и пред него изповядала и прославила името на Христа, Който бил за нея по-скъп от всички блага, богатства и светски радости.   Управителят дълго я увещавал. \"Не погубвай младостта си - казал той, - пожали себе си, не ме принуждавай да те подложа на мъчения!\"   - Славя моя Бог - отговорила Варвара - и съм готова да стана жертва за Неговото име, защото той едничък е истински Бог, Който е създал небето и земята! А вашите богове са лъжливи, и суетна е надеждата ви на тях.   Тогава Мартиан се убедил, че съветите са безполезни и заповядал да бият девойката с волски жили. Дълго я мъчили, но с нищо на могли да разколебаят нейната твърда вяра, и едва жива я пренесли в тъмницата.   Изнемогнала от раните, Варвара със сълзи молела Бога да не допусне тя да се поколебае във вярата си, но да я подкрепя със Своята помощ и сила. Молитвата й била чута. Нощем тъмницата била озарена от дивна светлина и девойката с радост, чувставйки присъствието на Божията слава, видяла Самия Цар на славата - Господа Иисуса, Който я гледал с неизразимо благоволение и чула Неговите думи: \"Дерзай и не бой се! Аз, Господ Бог Всесилни, те пазя и наблюдавам твоя подвиг. Аз ще облекча твоите страдания и ще ти приготвя за тях награда. Претърпи докрай и ще получиш вечни блага в Моето царство!\" Чудното видение се свършило, като изпълнило сърцето на девойката с неизказана радост. Болките от раните намалявали и мъченицата прекарала цялата нощ в пламенна молитва към Бога, Който я укрепил и й дарувал небесна утеха сред страданията и скърбите.   На другия ден отново довели Варвара при управителя, който с учудване видял, че върху нея не била останала и следа от нанесените рани, че тя е съвършено здрава и че лицето й сияе от неизказана красота. \"Ето, виждаш ли, девойко - казал й той, - колко са милостиви нашите богове? Те се съжалиха над тебе и ти върнаха силата и здравето. И тъй, поклони се на тях и им принеси жертва в знак на благодарност!\"   - Не твоите богове ме изцериха - казала Варвара - Мене ме изцери Господ Иисус Христос, Който цери всяка болест и на мъртвите дава живот. Нему аз с благодарност се покланям и принасям себе си в жертва!   Тогава управителят отново я подложил на изтезания, но тя, укрепена чрез вярата, всичко понасяла с търпение.   В деня, когато за първи път започнали да мъчат Варвара, в тълпата стояла една християнка на име Юлиана. Тя със сърдечно съкрушение гледала страданията на мъченицата. Кагато завели Варвара в тъмницата, тя отишла подир нея и цял нощ останала до прозореца, мислейки през всичкото време за Варвара и за пламенната й вяра, която е подбудила в такава ранна възраст да напусне баща си и всички радости на света, за да изповядва Христа и да страда за Неговото име. Тия мисли възбуждали в сърцето на Юлиана гореща любов към Бога. Тя със сълзи Го молела да дарува и на нея такава вяра, да вложи и в нейното сърце твърдост и готовност да страда за Христа.   Когато извели Варвара от тъмницата и пак я подложили на мъчения, Юлиана гледала нейните страдания, като проливала горещи сълзи. Изведнъж тя започнала гръмко да слави истинния Бог и да укорява управителя за неговата жестокост. Веднага я хванали и довели при управителя. Юлиана заявила, че е християнка. Предали я на мъчения заедно с Варвара. Св. Варвара не преставала да се моли:   - Боже, Който изпитваш сърцата на човеците! Ти знаеш, че Тебе едничкия обичам и Твоите свети заповеди изпълнявам; че на Тебе се предадох и на Твоята силна десница се надявам! Не ме оставяй, Господи, но погледни милостиво на мене и на страдащата Юлиана! Укрепи ни да извършим до край нашия подвиг, понеже духът е бодър, но плътта е номощна!   Бог изпълнил нейната молитва. И двете мъченички с търпение и твърдост понесли най-ужасните мъчения, като викали към Господа:   - Не отвръщай лицето си от нас, Христе, и Твоя Св. Дух не отнемай от нас! Дай ни радостта на Твоето спасение и с властния Дух ни утвърди в Твоята любов!   Най-после Мартиан, като видял, че и най-тежките мъчения не ги заставят да се отрекат от Христа, осъдил и двете на смърт.   Смъртното наказание трябвало да се изпълни зад стените на града. Сам жестокосърдечният Диоскор, държейки в ръката меч, водел дъщеря си. Войници водели Юлиана. Те двете се молели. В отговор на тяхната молитва се чул глас от небето, който обещавал да изпълни молбата им. Двете мъченички с радост преклонили главите си под меча. Сам Диоскор изпълнил на дъщеря си смъртната присъда.   Диоскор и Мартиан още същия ден постигнал Божият гняв. Вдигнала се страшна буря и те двамата били поразени от гръм и изгорени от мълния така, че дори останките им не могли да се намерят. А телата на св. мъченички били взети и погребани от един християнин, който построил над тях храм. Тук вярващите намирали изцеление от своите недъзи.   Сега мощите на св. великомъченица Варвара почиват в Киев, а една малка частица се намира в софийската църква \"Св. Преображение\" (квартал Лозенец).     Св. Йоан Дамаскин, изображение на Papadike от 1686 г. от Иверския манастир. Източник: culture.gr.   Св. Йоан Дамаскин, изображение на Papadike от 1686 г. от Ивиронския манастир. Източник: culture.grВ VІІ век след Рождество Христово сарацините завладели сирийския град Дамаск, където имало много християни. Победителите се отнасяли с тях жестоко. Но по Божие провидение един християнин на име Сергий, по прозвище Мансур, бил помилван от тях; те пощадили него и семейството му, не го отвели в плен и не му отнели живота. След известно време халифът (сарацинският княз) го обикнал и му поверил важна длъжност в града.   Тоя християнин имал син - Йоан, когото възпитавал в закона Господен. Но колкото повече Йоан растял, толкова повече бащата чувствал нужда от един учен човек, който да обучава сина му на разни науки. Той усърдно молел Господа да изпрати за Йоана такъв наследник. Бог чу молитвата му.   Веднъж Сергий видял, че на градския площад се е събрал много народ. Като дошъл на площада, той разбрал, че сарацински войници при нападение в съседните страни докарали в плен християни.   Едни от тях продавали като роби, а други убивали. Един от пленниците привлякъл вниманието на Сергий. Той бил черноризец (монах), родом от Италия. Ползвал се с голямо уважение между съпленниците си. Всеки от тях, когото осъждали на смърт, дохождал при него и падайки пред нозете му, препоръчвал душата си на неговите молитви. А сам монахът - както изглеждало - бил обзет от неутешима скръб. Сергий се приближил до него и като узнал името, званието и отечеството му, казал: \"За какво скърбиш, човече Божий? И ти ли се боиш от предстоящата участ, когато и тъй си се отрекъл от света и си принесъл в жертва Богу всички земни радости, надявайки се на вечно блаженство?\"   - Аз не плача за земни радости - отговорил черноризецът. - Отдавна съм умрял за тях; отдавна съм познал, че всичко в света е суетно и малотрайно. Но плача за това, че бездетен напускам тоя свят и не оставям след себе си наследник. Тия думи твърде много удивили Сергий.   - Та нали си монах? - казал му той. - Как можеш да плачеш, че не оставяш наследник, когато ти си дал обет за безбрачен живот?   - Ти не разбра - отговорил черноризецът. - Аз говоря за духовен наследник. Както виждаш, аз съм беден икон, но по Божия благост от млади години се обогатих с познания и няма на кого да предам това драгоценно наследство. Аз изучих философията, богословието, науките за мислене и говорене, музикалното изкуство; на мен са известни тайните на природата. Получил от Бога толкова блага, аз нямам с кого да ги споделя. Ще се явя пред Бога като безплодно дърво, и като слугата, който заровил в земята дадения му талант... Ето за какво плача!   Като чул тия думи, Сергий помислил: \"Ето съкровището, което аз отдавна търся!\" И като обнадеждил черноризеца с милостта Господня, той бързо отишъл при халифа, паднал пред нозете му и убедително го молел да му предаде пленение монах. Халифът се съгласил. На учения инок било поверено възпитанието на младия Йоан и на едно друго момче - Козма, негов осиновен брат.   Св. Йоан Дамаскин, стенопис от 17 в., светогорския манастир \"Св. Дионисий\". Източник: balamand.edu.lbЧерноризецът с усърдие и любов се заел с възпитанието на двете момчета и техният успех бил награда за трудовете му. Учениците били умни и внимателни. Младият Йоан особено се отличавал както със способността си към всички науки, така и със своята кротост и смирение. Когато Йоан и нареченият му брат станали пълнолетни, добрият техен учител заминал за манастира \"Св. Сава\", където останал до смъртта си. Йоан, пристрастил се към науките и четене на божествените книги, мислел да посвети целия си живот на научни занимания. Станало нужда обаче да пожертва своето желание за благото на другите. Баща му умрял и халифът поставил Йоан за управител на град Дамаск.   В това време византийски император бил Лъв Исаврянин (717-751 г.), който жестоко гонел почитателите на светите икони. Това причинило смутове и вълнения между християните. Йоан чрез писма увещавал вярващите да не се смущават от гоненията и твърдо да държат постановленията на Църквата. Тия писма, пълни с пламенна вяра и живо красноречие, силно действали на християните. Но те стигнали и до царя и възбудили в него ужасен гняв.    Лъв решил да погуби Йоан. Той го наклеветил пред сарацинския халиф, като му пратил подправено писмо, в което уж Йоан му предлагал Дамаск. Халифът, като повярвал на писмото, без да поиска обяснение от Йоан, жестоко го наказал - заповядал да му отсекат дясната ръка и го лишил от длъжност. Скоро обаче невинносттта на Йоан била доказана чрез чудесно изцеряване на ръката му с помощта на Божията Майка. Халифът, като се разкаял, че така лесно повярвал на клеветата, върнал на Йоан своето доверие и пожелал да го направи управител на цялата област. Но Йоан отдавна вече се отегчавал от властта и богатството и желаел да се отдалечи от света, за да може в бедност и труд да служи на Господа. Той молил халифа да го освободи и той най-после се съгласил.   Йоан раздал на бедните всичкия си имот, отишъл заедно с Козма в Йерусалим да се поклони на Гроба Господен, а оттам и в лаврата (манастира) \"Св. Сава\", намираща се недалече от Йерусалим. Като дошъл тук, той помолил игумена де го приеме в числото на иноците и да го научи на монашески живот. Името на Йоана отдавна било известно в лаврата, понеже той бил най-бележитият и учен човек на онова време. Поради това никой от монасите не се съгласявал да го вземе при себе си като прислужник. Най-после един старец, уважаван за своето простодушие и добродетелен живот, решил да стане ръководител на Йоан в монашеския живот.   Старецът смятал смирението за основа на християнската добродетел. Той се страхувал да не би високите достойнства на Йоан да възбудят в него гордост, затова искал от него пълно отречение от собствената воля. Той му определил и телесни трудове, но изисквал цялата му дейност, както телесна, така и умствена, да бъде напълно подчинена на строгия закон на послушанието. За да го възпита до такава висота на самоотвержено послушание, старецът му наложил трудни изпитания. Между другото му забранил да пише и да говори някому за науките. Йоан нелицемерно и безпрекословно се покорявал на повеленията на стареца.   Веднъж старецът пожелал да изпита смирението на Йоан и го пратил в Дамаск да продаде на пазара кошниците, които оплели манастирските братя. Йоан охотно изпълнил това поръчение. Облечен в дрипи, той се явил като смирен слуга в същия град, на който някога бил управител. Такъв подвиг не бил тежък за Йоан. Предал се на Бога от всичката си душа, той вече не се съблазнявал от земния блясък и величие и затова никакво състояние не считал унизително. Много по-трудна била оная съвършена покорност, която се искала от него. Да се откаже от насладите на умствената дейност - ето кое било за тоя човек, тъй богато надарен с умствени способности, най-висок подвиг на смирение. В тоя подвиг по-трудно му било да извърши изкушението. И ето какво се случило...   В лаврата умрял един монах, чийто брат безутешно плачел за покойника. Напразно Йоан се стараел да го утеши. Осиротелият молел Йоан за едно - да съчини за умрелия надгробен плач. Йоан отказвал, понеже се боял да престъпи заповедта на стареца. Но она продължавал настоятелно да го моли: \"Ако ме видеше болен - казал той, - нима нямаше да се постараеш да ми помогнеш? Сега аз страдам душевно. От тебе зависи да облекчиш моята скръб. Нима няма да ми помогнеш?\" Дълго Йоан се колебаел между желанието да помогне на страдащия брат и задължението да се подчинява безпрекословно на волята на стареца. Най-после, трогнат от сълзите на нещастния, написал за утеха надгробни песни, които и до сега се пеят у нас на погребение: \"Кая житейская сладость\", \"Уви мне, каковьй подвиг\", \"Вся суета человеческая\" и други.   Желаещият брат си заминал, като благодарил на Йоана. Останал самичък в килията си, Йоан пеел за себе си съчинените песни. Старецът чул пението му и го запитал какво означава това. Йоан му разказал случилото се. Тогава старецът взел строго да го укорява за непослушание и въпреки сълзите и молбите на Йоан го изгонил от килията, като му забранил да се връща при него. Той с негодувание видял, че Йоан не издържал определеното му послушание. Сам Йоан дълбоко съзнавайки това и, изгонен от своя ръководител, ридаел пред килията на стареца, спомняйки си изгонването на Адам от рая за непослушание. Напразно той плачел и скърбял; напразно и другите монаси, които го обичали, молели стареца да му прости: старецът бил непреклонен.   Най-после, след няколко дни, старецът се смекчил и за наказание възложил на Йоан тежка епитимия - да очисти отходните места на манастира. Но никакво послушание не могло да се покаже тежко за Йоан - така дълбоко той съзнавал своята вина и така искрено се каел за нея. С най-голяма покорност той изпълнил заповяданото. Тогава старецът, като прегърнал своя дивен послушник, целувал му главата, раменете и ръцете, викайки радостно: \"О, какъв страдалец в Христа родих! О, каква истинска светлина на божествено послушание!\" Приет в килията на своя старец, Йоан толкова се радвал, като да бил върнат в самия рай и започнал да живее в единомислие със стареца, както по-преди.   След известно време старецът имал видение на сън. Явила му се Божията Майка и казала: \"Защо си запречил извора, от който трябва да изтича сладка и изобилна вода, която търсел да пие Давид и която Христос обещал на самарянката? Дай й да тече! И тя ще напои вселената, ще покрие морето от ереси, ще ги претвори в чудна сладост, и жадуващите ще се затекат към нея. Йоан ще вземе пророческите гусли, Давидавия псалтир и ще запее нови песни на Господа Бога!\"   Като се събудил, старецът веднага повикал Йоан и му казал: \"Отвори устата си, чедо на Христовото послушание, и каквото Дух Светий е написал в сърцето ти, разкажи на вселената! Възляз на Синай - познанието на божествените тайни, и възхвали в гръмки песни Божията слава! Велико нещо за тебе ми каза пресветата Божия Майка. А на мене прости - прибавил смиреният старец, - загдето по моято грубост и неведение досега ти пречих!\"   Оттогава Йоан взел усърдно да съчинява духовни книги и църковни песни. Той съставил песните на октоиха или осмогласника. Написал е житията на много светци, опровергал е лъжливите учения, изяснявал е истините на вярата и е съставил почти всички празнични тропари. Ние му дължим пасхалните песни, които са пълни с пламенно вдъхновение.   Той пръв от всички християнски учители изложил догмите на вярата в научен ред.   Новите гонения против почитателите на светите икони го заставили да отиде в Цариград, където смело изобличавал заблужденията на иконоборците. Св. Йоан Дамаскин починал през 790 г. в лаврата \"Св. Сава\" на преклонна възраст.", "date": "2017.12.04", "title": "Св. вмчца Варвара. Преп. Йоан Дамаскин"}
{"url": "http://www.classa.bg/%D1%82%D0%B5%D1%85%D0%BD%D0%BE/item/375930-%D0%B7%D0%B0-%D0%BD%D0%B5%D1%83%D1%82%D1%80%D0%B0%D0%BB%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%BC%D1%80%D0%B5%D0%B6%D0%B0%D1%82%D0%B0", "text": "Защо американското министерство на правосъдието (МП) се опитва да блокира сливането между телекомуникационния гигант AT&T и медийния конгломерат Time Warner? Някои биха били склонни да опростят нещата: президентът Доналд Тръмп си го изкарва заради CNN, която е собственост на Time Warner. Правосъдното министерство може и да се е ръководило от настроенията на Тръмп, но то се оказва право, когато казва, че сделката „не е добра за страната\". Истинският проблем не е поведението на МП, а в противоречивата политика на администрацията в областта на конкуренцията. Ден след подаването на жалбата от страна на правосъдното министерство на САЩ, Федералната комисия по съобщенията (FCC) обяви плановете си да отмени правилата, които защитават „неутралността на мрежата\" и принципа, че доставчиците на интернет услуги трябва да третират по еднакъв начин всички видове цифров трафик. Това би позволило на AT&T и другите доставчици да начисляват повече за определени видове съдържание, стига то да е отворено за всички. Двете мерки едновременно да спират разрастването на AT&T и да дават възможност на компанията да повишава цените, при това и двете в името на конкуренцията, са взаимно противоречиви. Не докато са на смяна Сватбата между AT&T и Time Warner ще бъде „вертикално\" сливане, което означава, че две фирми от различни брънки на веригата за доставки се съчетават. Сделката ще събере собственик на инфраструктурата, която разпространява съдържание (фиксирани, сателитни и мобилни връзки), и фирма, която го създава. Антимонополните органи обикновено не се вглеждат много внимателно във вертикалните сделки, а американските съдилища са толерантни към тях. Time Warner притежава спортни права и много канали, някои от които достигат до почти всички 100 милиона американски домакинства, които се абонират за платена телевизия. Правосъдното министерство се безпокои, че комбинираната фирма може да злоупотреби, за да спечели нови потребители. МП смята, че новата компания може да повиши таксите, които получава от други видеодистрибутори, като кабелни и безжични доставчици, и ако те се дърпат, абонатите им могат да ги напуснат. Такъв сценарий е възможен. Има и още една тревога, особено във време, когато все повече хора имат достъп до съдържание върху мобилни устройства, телевизори и компютри: AT&T е силна да накара клиентите си да купуват повече съдържание от Time Warner. Вертикалното сливане е опасно, когато една от страните е толкова мощна. Един от двамата американци е клиент на някакви услуги на AT&T, от което тя извлича тлъстата възвръщаемост на капитала в размер на 17%. Комбинираната фирма ще бъде осмата по големина в САЩ по приходи, което означава и огромна лобистка мощ. Връзката AT&T-Time Warner би била още по-тревожна в светлината на плановете на FCC. Новият шеф на комисията Ажит Пай смята, че не са необходими строги правила за налагане на неутралност на мрежата. Вместо това той иска интернет доставчиците да определят свои собствени политики и да прехвърли отговорности на друга агенция – Федералната търговска комисия, която да разглежда всеки отделен случай. Това би могло да сработи в страни с ожесточена конкуренция между доставчиците на фиксирани широколентови услуги, но в Америка, където милиони домакинства имат само един избор на високоскоростен доставчик, то със сигурност ще се провали. Големите провайдъри могат да начисляват по-големи такси, да си позволят да забавят иновациите и да оставят потребителите без голям избор. Америка се нуждае от правилна политика по отношение на конкуренцията. През последните две десетилетия концентрацията се увеличи в повечето индустрии. Гиганти като Facebook и Google повдигат сериозни въпроси към антимонополните органи. Миналата седмица сигналите от администрацията на Тръмп не можеха да бъдат по-смесени, но енергичният подход на Министерството на правосъдието е правилният път, по който да се върви.", "date": "2017.12.04", "title": "За неутралността на мрежата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/375924-%D0%BB%D1%8A%D0%B2%D1%81%D0%BA%D0%B8-%D1%82%D0%BE%D0%BF%D0%BA%D0%B8", "text": "Пресата у нас вече се ориентира окончателно какво продава изцапаната хартия – патриотизмът и сексът.   Затова тиражният „ТАБЛОИД” ги обединява две в едно – „Лъвът пред НДК е евнух” – забелязал е наблюдателен репортер. Патриотично настроеният автор е погледнал зад щита с патриотичната карта, за да провери дали на лъва оная работа му е на мястото или като напротив. И с възторг коментира патриотичното си откритие.   За разлика от таблоидните си колеги „СТАНДАРТ” брои чуждите топки по пет, по шест наведнъж – „Роналдо иска седем топки и деца”. Тъкмо да си помислим нещо за звездата и нейното умствено състояние, и от по-ситния шрифт разбираме, че въпросният Кристиано мечтаел да си има седем „Златни топки”. За футболист на годината. Така че – не плачете деца, Роналдо е невинен. За разлика от стардартните майстори на заглавия.   „24 ЧАСА” е на патриотична вълна дори в криминалната страница – „Апаши задигнаха портрета на Левски”! Карловски кокошкари задигнали „40 литра домашна ракия, 15 буркана мед, инструменти и елизделия”… Е, и снимка на Левски – колкото да влязат в новините.   Културният живот е винаги на почит в „МОНИТОР” – церемонията по връчването на американските музикални награди е увековечена със „Селена Гомес показа гащи и липсинг”. Патриотизмът в случая малко ни липсва, но пък гащите на Селена Гомес винаги ще предизвикат интерес сред широката общественост.   А едно патриотично начинание на плов­дивската община бе прославено от всички всекидневници – „Общината на Пловдив си върна римския форум” – радва се „СТАНДАРТ”. Продадените преди петнайсетина години пет декара и нещо в центъра на града били откупени от собствениците за „5 163 600 лева с ДДС”. Около милион за декар по груби сметки.   Тъкмо да се зарадваме на културната придобивка, и попадаме на „24 ЧАСА”, където новината е допълнена с уточнението, че въпросният форум „Преди 14 години един друг общински съвет и един друг кмет – д-р Иван Чомаков, продават за 1,2 милиона лева на частна фирма”. Изваждаме по-малкото от по-голямото и получаваме една разлика от четири милиона. Не е ясно с ДДС или без ДДС.   Възхитени от сделките на нашите общинари, понесени на вълната на патриотизма, прехвърляме вестниците, пълни с радостта и възторзите, които Григор Димитров ни подари. Най-добре се представя „СТАНДАРТ” с възторженото заглавие „ГриГорди сме!” Вярно, радваме се всички, горди сме, но чак григорди – не сме. Не сме играли ние – само сме гледали! А някои от нас – са пресмятали. „Годината му донесе скок от 14 места, 4 титли и $ 5,6 млн.” – държи да ни осведоми „ТРУД”. И добавя, че „общо в кариерата си Димитров вече е заработил само на корта $ 13,1 млн.”   Трудът, тренировките, контузиите, огорченията от загубите, от злословията и клюките не са от особено значение – важното е колко е изчукал на корта – така ли ще дойде работата? Тичайте да спортувате, деца – така се изкарват милиони, не само от стъргане на билетчета!   Не чак милион, но все пак стотина хиляди може да се изкарат и без стъргане – „100 000 бонус печалба от тотото” не е Бог знае какво заглавие за „СТАНДАРТ”, ако не беше продължението на следващия ред – стоте бона са бонус „за Деня на християнското семейство”. Очевидно в тотализатора работят дълбоко вярващи християни, държащи на традициите и вярата. Хайде, пък за Рождество – рождественски бонуси!   Захвърляме седмичната преса без съжаление – не сме като немския съдия, прославен от „МОНИТОР” – половин час преди края на някакъв втородивизионен мач при резултат 25:1 „Съдия прекрати мач от съжаление”.   Не съжаляваме, защото си знаем - другата седмица – друг мач, други вестници, други резултати…", "date": "2017.12.04", "title": "Лъвски топки"}
{"url": "http://www.classa.bg/%D1%81%D0%B2%D1%8F%D1%82/item/375922-%D1%81%D0%B0%D1%89-%D0%BD%D1%8F%D0%BC%D0%B0-%D0%B4%D0%B0-%D0%B1%D1%8A%D0%B4%D0%B0%D1%82-%D1%87%D0%B0%D1%81%D1%82-%D0%BE%D1%82-%D0%B3%D0%BB%D0%BE%D0%B1%D0%B0%D0%BB%D0%BD%D0%B8%D1%8F-%D0%B4%D0%BE%D0%B3%D0%BE%D0%B2%D0%BE%D1%80-%D0%BD%D0%B0-%D0%BE%D0%BE%D0%BD-%D0%B7%D0%B0-%D0%BC%D0%B8%D0%B3%D1%80%D0%B0%D1%86%D0%B8%D1%8F%D1%82%D0%B0-%D0%B8-%D0%B1%D0%B5%D0%B6%D0%B0%D0%BD%D1%86%D0%B8%D1%82%D0%B5", "text": "Съединените щати няма да бъдат част от Глобалния пакт за бежанците на Организацията на обединените нации (ООН), чието одобрение е планирано за следващата година, съобщиха от Постоянната мисия на САЩ в международната организация. Като припомня, че участието на Вашингтон в този проект започва през 2016 г. в рамките на администрацията на Барак Обама, американската мисия обясни, че декларацията от Ню Йорк, приета на 19 Септември 2016 \"съдържа множество разпоредби в противоречие с политиката на САЩ по въпросите на имиграцията и бежанците и с принципите на администрацията на Тръмп относно имиграцията, заради които президентът на САЩ реши, че страната му ще приключи с участието си в проекта\". От своя страна посланикът на САЩ в Организацията на обединените нации, Ники Хейли, заяви, че \"нито една държава не е направила повече от САЩ за имигрантите и бежанците и Вашингтон ще продължи със своята щедрост.\" Въпреки това тя уточни, че решения относно имиграционната политика \"винаги трябва да бъдат вземани от американците и само от американци. Ние сами ще решим какъв е най-добрият начин да се контролират нашите граници и кой има право да влезе в нашата страна. \" \"Просто казано, глобалната стратегия на Декларацията от Ню Йорк не е съвместима със суверенитета на САЩ\", заключава Хейли. От началото на предизборната си кампания Доналд Тръмп обръща специално внимание на въпросите, свързани с имиграцията. Сред неговите най-спорни инициативи в тази област се включва изграждането на гранична стена между САЩ и Мексико, проект, който е бил подложен на сериозни критики в двете страни, както и от международната общност. Също така много противоречия генерира заповедта, която Тръмп подписа през март, за забрана на достъп до територията на САЩ в продължение на 90 дни на гражданите на седем страни с мюсюлманско мнозинство: Иран, Сомалия, Либия, Сирия, Йемен, Судан и Ирак.", "date": "2017.12.04", "title": "САЩ няма да бъдат част от Глобалния договор на ООН за миграцията и бежанците"}
{"url": "http://www.classa.bg/%D1%81%D0%B2%D1%8F%D1%82/item/375923-%D1%81%D0%B0%D1%89-%D0%B3%D1%83%D0%B1%D1%8F%D1%82-%D0%BE%D1%82-%D1%80%D1%83%D1%81%D0%B8%D1%8F-%D0%B8-%D0%BA%D0%B8%D1%82%D0%B0%D0%B9-%D0%BD%D0%B0%D0%B4%D0%BF%D1%80%D0%B5%D0%B2%D0%B0%D1%80%D0%B0%D1%82%D0%B0-%D0%B7%D0%B0-%D0%B8%D0%B5-%D0%B2%D1%8A%D0%B2-%D0%B2%D1%8A%D0%BE%D1%80%D1%8A%D0%B6%D0%B5%D0%BD%D0%B8%D0%B5%D1%82%D0%BE", "text": "Докато Русия и Китай се опитват да революционизират въоръжените си сили с изкуствен интелект, САЩ може да останат назад в тази надпревара във въоръжаването, се казва в доклад, изготвен от група експерти на Министерството на отбраната, публикуван от центъра за изследване Govini. Като се има предвид темпото, с което Китай и Русия, главните военни конкуренти на Вашингтон, напредват в технологиите за изкуствен интелект (ИЕ), американската армия няма друг избор освен да \"оглави революцията, която се приближава или да стане нейна жертва\", се казва в проучването. \"Tрудният избор ще бъде определен от степента, до която Министерството на отбраната признава революционния военен потенциал на ИЕ и напредналите автономни системи\", допълва докладът, цитиран от CNN. Що се отнася до Русия, напредъкът в технологиите за ИЕ бе приложен по-специално към круизните ракети и безпилотните самолети. В допълнение, нейният хуманоиден робот FEDOR е планиран да пътува самостоятелно в космоса през 2021 г. на борда на руския космически кораб PTK-NP. Друга руска технология, спомената с акцент в доклада, е личната екипировка предпазни средства за бой Ратник-3, която се очаква да бъде доставена на армията през 2025. Китай също навлезе в тази технологична надпревара. През април председателят Си Дзинпин, обяви началото на нова фаза в развитието на армията на страната, фокусирана върху последните кибертехнологии. До 2018 г. китайското правителство ще инвестира 5500 млн. долара в развитието на ИЕ за своите въоръжени сили. Усилията на Китай изглежда дават плодове, а един от последните резултати е наградата от $ 25 000 за китайска компания, спечелила конкурса Yitu Tech за технология за лицево разпознаване, спонсориран от Агенцията за военно разузнаване на САЩ. \"Китай е изоставил своята позиция на технологична малоценност и по-скоро прилича на амбициозен играч, изпреварващ САЩ в ИЕ\", отбелязва докладът. Въпреки че въоръжените сили на САЩ се открояват с използването на ИЕ в някои от най-мощните оръжия, като многоцелевите бойни самолети F-35 Lightning II Jet, докладът от Govini поиска от президента Доналд Тръмп да се създаде дългосрочна стратегия за стимулиране развитието на изкуствения интелект.", "date": "2017.12.04", "title": "САЩ губят от Русия и Китай надпреварата за ИЕ във въоръжението"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375929-%D1%81%D0%B8%D1%80%D0%B8%D0%B5%D1%86-%D0%BE%D1%80%D0%B3%D0%B0%D0%BD%D0%B8%D0%B7%D0%B8%D1%80%D0%B0%D0%BB-%D0%B8%D0%B7%D0%BC%D0%B0%D0%BC%D0%B8%D1%82%D0%B5-%D1%81-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0", "text": "Организираната престъпна група за износ на скъпи лекарства, предназначени за лечение на ракови заболявания, била ръководена от сириец. Новината съобщават източници от Министерство на вътрешните работи. По информацията, групата е работила с представители на множество лечебни заведения, които са изписвали скъпоструващите лекарства на неподозиращи за това пациенти. След като вече не били в наличностите на здравните заведения, препаратите са били предоставяни за износ. Според информацията дори е бил заловен и директор на лечебно заведение, който лично доставял лекарствата. Освен с изнасяне на медикаменти от самите болници, групата се е занимавала и с фиктивни сделки от аптеки, които също формално са продавали лекарствата на пациенти, но реално са отклонявали препаратите за износ. Предварителните оценки сочат че загубите за държавата от тази схема надхвърлят 100 милиона евро. Това, което МВР все още не са обяснили как е възможно чужденци да опознаят здравната ни система и да намерят пропуски в нея, когато за същото не са се сетили български експерти и мениджъри на здравни заведения.", "date": "2017.12.04", "title": "Сириец организирал измамите с лекарства"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/375925-%D0%BA%D0%BE%D0%BB%D0%BA%D0%BE-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B5-%D0%BF%D0%BE%D0%B4%D0%BA%D1%83%D0%BF%D1%8A%D1%82-%D0%B7%D0%B0-%D0%BB%D0%B5%D1%82%D0%B8%D1%89%D0%B5-%D1%81%D0%BE%D1%84%D0%B8%D1%8F", "text": "Концесията на летище София ще даде ключа за вратата на България в чужди ръце, ще ограбва бюджета през следващите 35 години, ще оскъпи билетите и ще напълни сметките на нашите хора с престъпни, приятно ухаещи пари. За това икономически безумно и социално престъпно решение има само едно обяснение – подкупът.   Да видим колко може да е той. За 2016 г. летището има приходи 131.4 милиона лева.   Тази година оборотите, следователно и приходите, са нараснали с 26 %, т.е. близо 170 милиона. При този вид дейност разходите са около една трета от приходите. Т.е. сега летището трябва да печели над 100 милиона лева годишно. За 35 години – минимум три и половина милиарда лева. Нашите искат една десета от това. Значи концесионерът ще спечели над три милиарда. Няма как подкупът да е под милиард. Трябва да са идиоти да вземат по-малко. Може част да е в пари, част в акции от концесиониращото предприятие, какъвто е случаят с тайнствените офшорни съдружници в американските Марици.   Колосалният грабеж се приема за нещо нормално, като че ли и от опонентите на управляващите. Ще крадат ами, нали са на власт. Все някога и ние ще бъдем. Този закон на съвременната демокрация е довел до там, че и тези, които би трябвало да са коректив на управляващите – политическата опозиция – не правят нищо реално, за да предотвратят престъплението. Обаждат се тук-там, някой лаф и толкова. Правят се на безсилни, а всъщност никак не са.   Какво би станало, напр. ако БСП отсега обяви, че когато дойде на власт, ще развали концесията като престъпна и противоречаща на националния интерес. Ако уведоми официално за това кандидат – концесионерите. Предупреждението ще ги стресне, защото операцията става рискована.   Ами ако дойдат скоро на власт ? Със сигурност ще се случи по времето на концесията. Може и преди да е започнала. Ами ако няма да могат тогава да ги подкупят.   Ами ако кажат – бяхте предупредени, нали? Сега се измитайте. И щом сте дали подкуп – няма компенсации.   Ако кандидатите не избягат заради появилия се риск, ще предложат по-малък подкуп. Тогава пък управляващите могат да преценят, че аферата не си струва и да я зарежат.  Защо никоя от опозиционните политически сили не реагира по подобен начин е непонятно. Демокрацията дава огромни възможности и на опозицията да налага своите позиции, щом са в обществен интерес и имат подкрепата на гражданите. Стига да иска. Опозиционна партия, която не се задоволява само с речи, а води последователна превантивна политика, има всички шансове да спечели сериозна подкрепа. Стига да й стиска.   А що се отнася до концесията – който я защитава, работи за разпада на държавата. Който не се противопоставя на престъплението е съучастник.    ", "date": "2017.12.04", "title": "Колко трябва да е подкупът за Летище София ?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/375926-%D0%B3%D0%B5%D1%80%D0%B1-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D1%82%D0%B0%D0%B2%D0%B0-%D0%B2%D1%81%D0%B5-%D0%BF%D0%BE-%D0%B4%D0%BE%D0%B1%D1%80%D0%BE-%D0%BC%D1%8F%D1%81%D1%82%D0%BE-%D0%B7%D0%B0-%D0%B6%D0%B8%D0%B2%D0%BE%D1%82", "text": "    “Основавайки партията на 3 декември 2006 година, си поставихме за цел да сложим край на безпринципното управление на България. Към онзи ден коалицията, която макар и фактически да присъедини България към Европейския съюз, реално отдалечаваше страната ни от стандартите и ценностите на Европа. За нас европейското семейство не е формалност и участието в него е на първо място основано на правила и доверие.    А по онова време доверието към българската държава липсваше – както от страна на европейските ни партньори, така и най-вече от българските граждани. Затова от ГЕРБ поехме отговорността да обединим гражданите в стремежа ни за европейското развитие на България”, се посочва в писмото.   От ГЕРБ обявяват, че заради своята “принципност, откритост и отговорност, успявахме да спечелим почти всички избори през последните 11 години. За този период допуснахме само една сериозна загуба, но тя ни отрезви и ни направи по-силни”.   “При ГЕРБ развитието е видимо. Признавахме си грешките винаги, прочиствахме се и продължавахме напред. Благодарение на това ставаме все по-добри в работата си и това се вижда ясно от все по-ускоряващите се темпове на растеж, който е доказателство за добре свършената ни работа”, допълват още от партията.   В писмото се изреждат икономически успехи на страната, заслуги за които има ГЕРБ, защото коалициите на БСП са оставили дългове и спрени еврофондове.   Напомнят се строежа на метрото, ремонти на пътища, пречиствателни станции. Като успех се посочва още устойчивият ръст на минималната заплата и пенсиите и отделените средства за здравеопазване и образование.   “Разбира се, всичко това би останало само статистика, ако не беше използвано за повишаване на качеството на живот на хората”, пише още в писмото на ГЕРБ.   “Колкото и невероятно да изглежда, близо 11 години след присъединяването ни към Европейския съюз, в България има сили, които искат отново да ни тласнат в други посоки и по други пътища. През последното десетилетие ГЕРБ е единственият гарант, че бъдещето на децата ни ще бъде европейско.    И ние ще продължаваме да го отстояваме, независимо какво ще ни струва това. Въпреки всички конспирации и саботажи от страна на опонентите ни, правителството ни ще запази стабилността в държавата. Ще го правим не заради председателството на ЕС, а заради българите. Защото ние обичаме 100% от българския народ и работим за доброто на всички”, се допълва в писмото.   В писмото се дава и заръка членовете на ГЕРБ да се пазят “от всичко порочно, защото грешките няма да се толерират”, но ги уверяват, че усилията на всеки се виждат и оценяват.", "date": "2017.12.04", "title": "ГЕРБ: България става все по-добро място за живот"}
{"url": "http://www.classa.bg/%D1%81%D0%B2%D1%8F%D1%82/item/375921-%D1%82%D1%80%D1%8A%D0%BC%D0%BF-%D0%B4%D0%B5%D0%B9%D1%81%D1%82%D0%B2%D0%B8%D1%8F%D1%82%D0%B0-%D0%BD%D0%B0-%D1%84%D0%BB%D0%B8%D0%BD-%D0%B1%D1%8F%D1%85%D0%B0-%D0%B7%D0%B0%D0%BA%D0%BE%D0%BD%D0%BD%D0%B8,-%D0%BD%D1%8F%D0%BC%D0%B0%D1%88%D0%B5-%D0%BA%D0%B0%D0%BA%D0%B2%D0%BE-%D0%B4%D0%B0-%D1%81%D0%B5-%D0%BA%D1%80%D0%B8%D0%B5", "text": "Президентът на САЩ, Доналд Тръмп, заяви, че действията на бившия му съветник по националната сигурност, Майкъл Флин, са били \"законни\", когато изпълнявал своите функции по време на преходния период. \"Трябваше да освободя генерал Флин, защото той излъга вицепрезидента и ФБР. Той бе обявен за виновен за тези лъжи. Това е срамно, защото действията му по време на прехода са законни\", написа президентът на САЩ в акаунта си в Twitter. „Нямаше какво да се крие!\" - добави Тръмп. Според съдебни документи, екс-помощникът на Тръмп е обвинен в умишлено и съзнателно даване на \"фалшиви, фиктивни и измамни изявления\", за разговора, който той имал в края на декември 2016 г. с тогавашния руски посланик в САЩ Сергей Кисляк, за санкциите, които същия ден Вашингтон наложи на Русия. Флин беше принуден да подаде оставка в средата на февруари - по-малко от месец след назначаването му - и е ключова фигура във федералното разследване на предполагаемата намеса на Русия в президентските избори в САЩ през ноември 2016 г., водено от прокурора Роберт Мюлер.", "date": "2017.12.04", "title": "Тръмп: Действията на Флин бяха \"законни, нямаше какво да се крие\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375916-4-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1533 г. - Иван Грозни става велик княз на Московското княжество.     1639 г. - Йеремия Хорокс и Уилям Крабтрий за първи път наблюдават пасаж на Венера.   1808 г. - Наполеон Бонапарт забранява папската институция Светата инквизиция на територията на Испания.   1864 г. - В Румъния е забранено на евреите да изучават и практикуват юридидически науки.   1887 г. - Основан е шведски футболен отбор Йоргрюте ИС.   1904 г. - В София с подкрепата на Иван Шишманов (тогава министър) е открито първото музикално училище в България, което през 1913 г. става държавно, а през 1921 г. е преобразувано на музикална академия.   1908 г. - В София е открит първият киносалон в България, втори в Европа.   1941 г. - Втората световна война: Във Великобритания е направена гражданска мобилизация на неомъжените жени от 20 до 30 годишна възраст за служба в полицията и пожарната охрана.     1947 г. - 6 Велико народно събрание приема Конституция на Народна република България, известна като Димитровска конституция.   1948 г. - Китайският пътнически кораб Киянг попада на мина от Втората световна война и потъва - загиват 2750 пътници и членове на екипажа.   1949 г. - Територията на континентален Китай е поставена окончателно под комунистически контрол от верните на Мао Дзедун войски.   1958 г. - Дахомей и Бряг на слоновата кост стават автономни държави в рамките на Френската общност.   1963 г. - Пленумът на ЦК на БКП изпраща писмо до Хрушчов, в което НРБ обещава сближаване със СССР.   1971 г. - Индийската армия навлиза в Източен Бенгал, което по-късно довежда до откъсването му от Пакистан и създаването на държавата Бангладеш.   1976 г. - Жан-Бедел Бокаса обявява републиканско управление в Централната Африканска империя (сега ЦАР), година по-късно възстановява монархията и се обявява за император Бокаса I.   1980 г. - Обявен е разпадът на британската рок-група Led Zeppelin   1991 г. - Египетският политик Бутрос Бутрос-Гали е избран за генерален секретар на ООН.   2002 г. - Състои се първият полет на самолет от новата държавна авиокомпания България Ер, създадена след фалита на националния превозвач БГА Балкан.  ", "date": "2017.12.04", "title": "4 декември, историята в снимки"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/375920-%D0%BF%D1%81%D0%B8%D1%85%D0%BE%D0%BB%D0%BE%D0%B6%D0%BA%D0%B0%D1%82%D0%B0-%D1%81%D1%8A%D0%B1%D0%BA%D0%B0-%D0%B4%D1%8F%D0%BA%D0%BE%D0%B2%D0%B0-%D1%87%D0%B5%D1%85%D0%BE%D0%B2%D0%B8%D1%87-%D0%B6%D0%B8%D0%B2%D0%B5%D0%B5%D0%BD%D0%B5%D1%82%D0%BE-%D0%BF%D0%BE-%D0%BF%D1%80%D0%B0%D0%B2%D0%B8%D0%BB%D0%B0-%D0%BD%D0%B5-%D0%B5-%D0%B8%D1%81%D1%82%D0%B8%D0%BD%D1%81%D0%BA%D0%BE-%D0%B6%D0%B8%D0%B2%D0%B5%D0%B5%D0%BD%D0%B5", "text": "Събка Дякова-Чехович е психоложка с 25-годишна практика. Автор е на книгата „Фитнес за женската душа“, а току що излезе новата й книга „Любовта на разведената жена“.   – Целта на моите книги е психотерапевтична, форматът – литературен, така че съм пишещ психолог, това най ми приляга. Писането и психотерапията са много близки процеси – търсят отговори,  развитие, дават различни гледни точки. Четенето е вид психотерапия – оглеждаме себе си в прочетеното, мислим, разширяваме кръгозора си, пластовете на душата ни се раздвижват.     – Заглавието дава ясна насока за какво иде реч в книгата. Вероятно стеснява читателския кръг като възраст. Нормално е за едно 18-годишно момиче разводът да не е актуална тема и слава Богу, че е така. Но любовта е най-актуалната, най-древната тема в литературата и изкуството – още от времето на Троянската война. Всяка култура има свой прочит на любовните отношения и тяхната проблематика. Описала съм любовно-семейната историята една съвременна средностатистическа българка. Тя няма име, може да се казва Събка, Ваня, Люба, Мария, Венета… В нейната история са втъкани проблемите, преживяванията и емоциите на всяка една от нас, без значение дали е женена, неженена или разведена. Вярвам, че книгата ще намери читателите си.     – В „Любовта на разведената жена” мъжът е представен като „супер пич”. Ще открият много ценни неща за себе си и по-добре ще разбират жената до себе си.   – Здравата семейна среда не е мит – тя е наша първична психо-биологична потребност, емоционалната ни храна, коренът ни. Без нея ние сме осакатени. Не трябва, не може да се руши! Опитвам се да покажа нещата, които разболяват семейната среда и така я превръщат в клетка: илюзиите, самозаблудата, любовта по подразбиране, нереалистичните очаквания, мълчанието, привикването, загубата на мечти, сексът по задължение, подмяната на „да бъда” с „да имам”, приемането на другия като даденост, обезличаването на себе си и другия в неяснотата на „Ние”, живеенето по модел „Как трябва”, страхът от загуба на сигурност, „Какво ще кажат хората”… Опитвам се да покажа болестите на връзката, капаните които сами си поставяме и влизаме. И да, права сте –  разрушавам. Разрушавам мита за формулата на единство „Няма аз, няма ти, има Ние”. В нашата култура, в съвременния свят това не е формула за оцеляване, а за обезличаване, анихилация на личността. Но давам алтернатива: „Ние” без „Аз” е равносилно на унищожение за теб като личност, за връзката и за любовта.     – В книгата съм казала: „Когато се развеждах, не мислех за нищо, скована от шока. От брака излязох непозната сама на себе си, в един непознат за мене свят, сред хора, които уж познавах, но които също се оказаха непознати. На 44 години, след близо двадесет години моногамен за мене брак, трябваше наново да наредя пъзела на живота си и да се науча да живея без „Ние“, само с „Аз“”. Това е книга за процеса на съзидание след разрушението. Процес на трансформация на личността и – отбелязвам специално – героинята не тръгва на психолог, не се запилява в Индия, Бали или на някое друго модно място за уж духовно пробуждане, а се вглежда в себе си, анализира, преосмисля живота си, улавя всеки полъх на промяната и така наново нарежда пъзела на живота си.     – Отговорът е даден от ОнзиКойтоУправляваЖивота: „Вяра, надежда и любов” – това е свещеното триединство, емоционалната алхимия, която преобразява вероятността в реалност. Бленуването, търсенето на „принца” или „принцесата”, ако не е подплатено с любов към себе си, вяра и надежда, ще си остане просто едно празно бленуване. Отново ще цитирам от книгата: „…Имам любовта към себе си – изградена, осъзната, подплатена със самочувствие и търпеливата вяра, че някъде там, във време-пространството на моя живот, той ще дойде”.     – Не съм от психолозите, които пишат книги със съвети какво и как да се направи или да не се прави, за да стане или да не стане еди-какво-си. Точни рецепти няма. Живеенето по правила не е истинско живеене, това е правилният начин да се объркаш, а после да изпаднеш в криза, депресия, болест. Важно е човек да усеща промените. Липсата на радост от живота е индикация за дълбока вътрешна криза.       Важно е в такива моменти човек да се центрира, да погледне в себе си и да си зададе някои много прости въпроси: „Какво става с мен сега? Обичам ли човека до себе си? Чувствам ли се обичан?” Това е момента на откровението – първо пред себе си, после и пред другия. Осъзнаването е повратната точка за промяна. За съжаление много хора не успяват, не искат да осъзнаят своята истина, страхуват се от нея, заблуждават се, оправдават се и просто обвиняват другия за батака, в който заедно живеят. Ето така любовта става жертва.     – Да, така е. Това е основното послание на книгата: силата да се променяш, да заменяш стари модели с нови, да се прощаваш с миналото и да живееш в настоящето, да станеш след падането. Стереотипите на обществото са дълбоко втъкани в пластовете на нашата психика, това са архетипни модели, част от социалната ни същност. Неизбежно е да не ги следваме. Лошо е когато сляпо се придържаме към тях, потискаме личните си потребности и не усещаме кога от сигурност те стават окови: „ Когато всичко е „така, както трябва да бъде“, човек започва да се държи така, както трябва, а не така, както иска. Дори не се запитва какво иска. Влиза в кутийката „трябва“, където всички очаквания на всички са изпълнени, и се чувства сигурен и защитен. Щрак. Катинарът на кутийката се заключва. Всичко е така, както трябва да бъде. Недоволни няма. Всеки играе ролята си на щастлив, затворил очи за себе си и за другия. Най-пагубната роля. Потискането на личните потребности е като бомба със закъснител, изгърмяват все някъде: във връзката, здравето или професията.   – Човек не е константна величина, не е вещ, не се изгубва и намира, човек се съгражда всекидневно. Кризите в живота са сигнал, че е нужна промяна – отново съграждане. Така е, няма край този процес, орисията на Сизиф е човешката орисия. Няма безболезнено преминаване през живота, няма безопасен живот. Страданието е част от пътя ни, от нас зависи обаче дали ще се превърнем в страдалци или ще се учим от трудните етапи. Страданието е цената на израстването. Това е смисълът на болката, безсънните нощи, депресията… за да достигнеш до най-добрата своя версия. Това, което прави по-леко преминаването ни през тежките житейски етапи е осъзнаването, работата със себе си, превръщането на кризата в катарзис, на провала в урок, на страданието в учител.     – Така е, всички знаем, че е така, пише го в Библията, а Джон Ленън го пееше. Любовта е отговорът, но лошото е, когато вече не я чувстваме, а се оправдаваме с нея, манипулираме, внушаваме вина и създаваме зависимост… Любовта е най-доброто обяснение и най-доброто оправдание, особено за брака, или я търсим като спасение: Търсим новата любов като лекарство за наранената си душа. Любовта е всичко от което се нуждаем, но НЕ всичко, което наричаме любов, е любов. За това много подробно съм писала в „(Не) Всичко е любов”, текст, публикуван в сайта ми (виж  ).     – Комбинацията от трите, магичната алхимия на тези три елемента: компромиса, откровеността, свободата да бъдеш себе си е формулата за хубави отношения. Това не е комбинация от константни величини – никоя не е по-малко или по-важна от останалите. Необходимо е да бъдем гъвкави: когато е нужно да правим компромис – но ясен, изговорен, осъзнат компромис. Друг път – да бъдем откровени до болка, истината боли – за това хората не обичат да я изричат и чуват, но точно за това тя е катарзисна. Катарзиса води до промяна, израстване, надграждане. Свободата да отстояваш личното си Аз дори на цената на обвинението в егоизъм, означава да поемаш отговорност за себе си.    Една от характеристиките на зрялата личност е способността да се променя постоянно. Карл Густав Юнг нарича този процес индивидуация – разгръщане на пълния потенциал на личността, достигане до най-добрата своя версия. В тази така банална история – брак, изневяра, развод – героинята на книгата върви по този път. Съвсем не ѝ е леко, но от една напълно смазана психически жена, тя се трансформира в зряла, самоуверена жена, радва се на живота и гледа към бъдещето с вяра.  Получава се, в живота нещата винаги се получават, когато положим правилните усилия. Пожеланията се сбъдват. Може не винаги да са по начина, по които искаме, и във времето, което определяме, но това, което сме заложили в душата и главата като желание, намира своя път.", "date": "2017.12.04", "title": "Психоложката Събка Дякова-Чехович: Живеенето по правила не е истинско живеене"}
{"url": "http://www.classa.bg/%D1%81%D0%B2%D1%8F%D1%82/item/375917-%D0%B2%D0%BE%D1%8F%D0%B4%D0%B6%D1%8A%D1%80-1-%D0%B2%D0%BA%D0%BB%D1%8E%D1%87%D0%B8-%D0%B4%D0%B2%D0%B8%D0%B3%D0%B0%D1%82%D0%B5%D0%BB%D0%B8,-%D0%B1%D0%B5%D0%B7%D0%B4%D0%B5%D0%B9%D1%81%D1%82%D0%B2%D0%B0%D1%89%D0%B8-%D0%BE%D1%82-37-%D0%B3%D0%BE%D0%B4%D0%B8%D0%BD%D0%B8", "text": "Космическата сонда Voyager 1, стартирана през 1977 г., за да изучи Слънчевата система и нейната околност, се счита за най-отдалечения космически кораб и обект, направен от човек на Земята. Корабът, който е на мисия вече 40 години, влезе междузвездното пространство през 2012 г. и в момента е на рекордно разстояние за наземно устройство: на 21милиона километра от нашата планета. НАСА съобщи чрез уебсайта си, че комплект двигатели на борда на \"Вояджър 1\" успешно са били запалени във вторник след 37 години бездействие. Апаратът, обяснява агенцията, се поддържа от малки устройства, наречени Attitude Control Propellers, за да се ориентира и да комуникира със Земята. Тези двигатели обръщат сондата така, че нейната антена да сочи към нашата планета. Новото е, че екипът, работещ с Voyager 1, е бил в състояние да използва набор от четири резервни двигателя, неактивни от 1980 г. \"С тези двигатели които все още работят след 37 години бездействие, може да се удължи живота на кораба Voyager 1 с две или три години \", каза Сюзан Дод, ръководител на проекта в Лабораторията за реактивни двигатели на НАСА. Уебсайтът на НАСА посочва, че от 2014 г. специалистите са забелязали, че двигателите, използвани за ориентиране на космически кораб, деградират. За да се реши проблемът, било решено да се включи в действие комплект двигатели, които са били неактивни в продължение на 37 години. Те са за коригиране на траекторията (TCM) и се намират в горната част на кораба. Екипът \"е изследвал данни от десетилетия и разгледал наново софтуер, който е написан на остарял асемблер, за да се гарантира, че може да тестваме двигателите безопасно\", каза Крис Джоунс, главен инженер на лабораторията. Според специалистите, TCM са показали отлично действие. През януари екипът на проекта планира не само да коригира траекторията, а да направи задвижване на кораба с тези двигатели.", "date": "2017.12.04", "title": "Вояджър 1 включи двигатели, бездействащи от 37 години"}
{"url": "http://www.classa.bg/%D1%81%D0%B2%D1%8F%D1%82/item/375918-bitcoin-%D0%BF%D0%BE%D0%BC%D0%B0%D0%B3%D0%B0-%D0%BD%D0%B0-%D0%B7%D0%BB%D0%B0%D1%82%D0%BE%D1%82%D0%BE-%D0%B4%D0%B0-%D0%B8%D0%B7%D1%82%D1%80%D0%B8%D0%B5-%D0%BC%D0%B0%D1%82%D1%80%D0%B8%D1%86%D0%B0%D1%82%D0%B0-%D0%BD%D0%B0-wall-street", "text": "\"Протоколът Bitcoin не е само въпрос на пари, не е само революция, а е и огромна черна дупка, която поглъща всички видове активи в историята на човечеството и ги плъзга на едно завладяващо място\". Така анализаторът Макс Кайзър започва новия епизод на своята програма. Сред онези, които критикуват най-популярната криптовалута в света, но сега се нареждат на опашката за биткоини, е златният фонд Old Mutual Gold & Silver Fund и компанията GoldMoney, които контролират 220 милиона долара в ценни книжа. Кайзър отбеляза, че биткоинът \"помага на златото да изтрие матрицата на Уол Стрийт, което води до къса продажба и финансова манипулация, които се случват на пазара на фючърсите за злато \". Макс също добавя, че криптовалутата е като \"Мойсей, разделящ морето от деривати, а чрез образуваната празнина, цената на златото ще достигне в крайна сметка две, три или четири хиляди долара за унция, благодарение на биткоина \". След това Макс разговаря с Джейсън Лоп, експерт по биткоини, за това какво остава да бъде разкрито за криптовалутата. \"Това всъщност е криптоанархия, система, която никой не управлява, което прави много трудно да се определят правилата на играта или да се дефинира всеки елемент, или да се постигне системата да еволюира в конкретна посока\", каза експертът.", "date": "2017.12.04", "title": "\"Bitcoin помага на златото да изтрие матрицата на Wall Street\""}
{"url": "http://www.classa.bg/%D1%81%D0%B2%D1%8F%D1%82/item/375919-%D0%BD%D0%BE%D0%B1%D0%B5%D0%BB%D0%BE%D0%B2-%D0%BB%D0%B0%D1%83%D1%80%D0%B5%D0%B0%D1%82-%D0%BF%D0%BE-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0-bitcoin-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B1%D1%8A%D0%B4%D0%B5-%D0%B7%D0%B0%D0%B1%D1%80%D0%B0%D0%BD%D0%B5%D0%BD", "text": "Основната цифрова валута в света, Bitcoin, тази седмица държа на тръни целия свят със своите колебания: след постигане на нова максимална стойност и цена над $ 11 000, неочаквано се обезцени с $ 2000. Докато Bitcoin привлича много вниманието на медиите, Джоузеф Стиглиц, лауреат на Нобелова награда по икономика през 2001 г., твърди, че тази криптовалута трябва да бъде забранена. В интервю за \"Блумбърг\" Стиглиц бе попитан дали биткоина може да бъде \"жизнеспособна\" валута, ако бъде регулирана. Основният експерт-икономист на Световната банка заяви, че \"една от основните функции на правителството е да създава валута\". А успехът на Bitcoin се дължи \"само на потенциала му за заобикаляне на правилата и липсата на надзор\". Той се позова на факта, че разпределението на криптовалутата е децентрализирано, без централна банка, която да го управлява. Стиглиз посочи, че биткоинът \"е балон\", чиято стойност днес се състои от \"очакването на това, което ще бъде утре\". Поради това той добави, че \"трябва да бъде забранен, тъй като не изпълнява социално полезна функция\". Също така, Нобеловият лауреат описа увеличаването на цената на биткоина като неоправдано и неустойчиво. И въпреки че тази криптовалута е децентрализирана мрежа, с участници разпръснати по целия свят, Стиглиц вярва, че Вашингтон може лесно да я среже. \"Ако правителството каже: Причината да използвате Bitcoin е заобикалянето на правилата, ще може да я закрие по всяко време и след това тя ще се срине\", каза икономистът. Но Стиглиц, който също така председателства Съвета на икономическите съветници на американския президент по време на администрацията на Клинтън, подчерта, че подкрепя технологичните иновации в плащанията, но вярва, че цифровите пари все още трябва да се създават и контролират от правителството.", "date": "2017.12.04", "title": "Нобелов лауреат по икономика: \"Bitcoin трябва да бъде забранен\""}
{"url": "http://www.classa.bg/%D1%81%D0%B2%D1%8F%D1%82/item/375911-%D0%BA%D0%BE%D0%BB%D0%B0-%D1%81%D0%B5-%D0%B7%D0%B0%D0%B1%D0%B8-%D0%B2-%D0%B3%D1%80%D1%83%D0%BF%D0%B0-%D1%85%D0%BE%D1%80%D0%B0-%D0%B2-%D0%BD%D1%8E-%D0%B9%D0%BE%D1%80%D0%BA", "text": "Полицията издирва шофьор на бял седан, който е ударил няколко души в Ню Йорк и след това е избягал, съобщават американските медии.   Колата се е забила в тълпа в квартал “Куинс” в Ню Йорк около 4:45 часа сутринта местно време (11:45 българско), като е загинал най-малко един човек, а други трима са били ранени, като те са в критично състояние.     Причините за инцидента все още не са известни. Полицейските служби разследват подробностите.   Според детектив от нюйорската полиция, цитиран от “Асошиейтед прес”, инцидентът не се смята за терористична атака. Но атаката може да е била умишлена, след като е била предшествана от кавга, при която е имало наръгани с нож хора.   Очевидец на инцидента е видял разпра между група хора мигове преди нападението с колата.   “Телата летяха. Колата се движеше много бързо, поне с 80 км в час по тротоара”, разкрива очевидецът.   Засега от нюйоркската полиция не са коментирали официално инцидента. Ранените са били откарани в болница.", "date": "2017.12.04", "title": "Кола се заби в група хора в Ню Йорк"}
{"url": "http://www.classa.bg/%D1%81%D0%B2%D1%8F%D1%82/item/375912-%D0%B8%D1%80%D0%B0%D0%BD-%D0%BF%D1%80%D0%B5%D1%84%D0%BE%D1%80%D0%BC%D0%B0%D1%82%D0%B8%D1%80%D0%B0-%D0%B1%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA", "text": "Иран винаги е гледал на себе си като намиращ се в конкуренция с арабските държави за господство в Персийския залив. Амбициите му бяха задържани в края на 80-те години, в края на осемгодишната война с Ирак, която струваше на Иран повече от един милион жертви. Войната завърши с военно изтегляне, но стратегически тя блокира надеждите на Иран да разшири своята власт на запад. Войната срещу „Ислямска държава“ (ИД), особено в Ирак, отново отвори тази врата.   Основната тежест на битките в Ирак падна върху иракската армия, подкрепена от няколко шиитски милиции, които водиха дълга битка, за да победят ИД. Иранските съветници участват в иракската армия и контролират пряко милициите.      Съединените щати също имаха съветници и войници, но иранците бяха далеч по-ефективни при печеленото на влияние в преобладаващо шиитската армия. САЩ не желаеха да приемат това състояние на нещата – имаха нужда от победа над ИД, но не искаха да поемат жертвите, които биха произтекли от дългата, изтощителна битка, която беше необходима. Вместо това САЩ разчитаха на въздушни удари.   Очевидно трябваше да има някаква степен на координация между иракските сили и милициите – поне за да се предотврати братоубийството. Това означава, че е трябвало да има някаква координация с иранските съветници, които всъщност командваха някои части на иракската армия. Колко координация е имало не е ясно, но ИД в крайна сметка беше победена и под контрола на Иран остана значителна част от въоръжените сили в Ирак. Като се има предвид влиянието и присъствието на Иран около Басра в Южен Ирак, иранците са в силна позиция в Ирак, без големите сили да могат да ги сдържат. И ако искат, могат да изпращат още сили в Ирак.   Иран има също силна позиция в Сирия. Заедно Иран и Русия предотвратиха колапса на правителството на Башар Асад. Ливанското движение „Хизбула“ се включи сериозно в битката в Сирия, с разгръщането на голям брой ирански офицери, а иранските сили бяха разпръснати в подкрепа на сирийската армия на Асад. Руснаците вече обсъждат ендшпил, при който Асад си възвръща части от Сирия, които е загубил. Дали това ще се случи или не, но засега натискът върху режима на Асад е прекратен. Освен това Русия вече каза, че планира да намали присъствието си в Сирия, което оставя иранците като основно влияещи върху сирийците, задълбочавайки отношенията, които съществуват още преди да избухне гражданската война.   Йемен е друга област на иранска сила. В Йемен, граничещ със Саудитска Арабия на юг, иранците подкрепят шиитските бунтовници хути. Тъй като хутите придобиха повече сила през последните години, Саудитска Арабия, Обединените арабски емирства и други стартираха въздушни удари срещу тях. Въздушните удари не успяха да победят хутите, и сега те са още по-силни. В началото на този месец от Йемен бе изстреляна ракета към Рияд. Твърди се, че ракетата е изработена от Иран и използването й е предупреждение към саудитците да напуснат Йемен.   Важно е да не се преувеличава силата на Иран. Страната очевидно е влиятелна и вратата към повече власт е отворена, но Иран все още не е нагласен да упражнява решителна военна сила в Близкия изток. Същевременно постигнатото от Иран не бива да бъде подценявано. Тя е най-влиятелната сила в Ирак и има значителен брой бойци там. Техеран повече или по-малко контролира най-мощните военни сили в Ливан и има ограничени възможности в Сирия. Също така има поне съветници в Йемен. И накрая, Иран дори предприема опити за създаване на сфера на влияние в Саудитска Арабия. Отношенията на Катар с Иран са част от причината, поради която Доха е бойкотирана от голяма част от арабския свят.   Саудитска Арабия понастоящем е най-голямата заплаха за амбициите на Иран. През 60-те години на миналия век, когато шахът все още контролираше Иран, Иран води война срещу саудитците в Оман. Техните отношение останаха враждебни и след иранската революция. Част от проблема е религията: Саудитска Арабия е сърцето на сунитския ислям, Иран – на шиитския ислям. Но има и по-дълбоки проблеми.   Първият е петролът. Доминирането на петролните ресурси от саудитите и свързаните с тях емирства на западния бряг на Персийския залив създаде вечна заплаха за Иран поради военната мощ, с която се сдобиха тези държави. Освен това американските гаранции за Саудитска Арабия, предназначени да осигурят потока на доставки на петрол от Персийския залив, дадоха на саудитците неуязвимост, която тяхната собствена военна сила не можеше да им осигури.   В момента Саудитска Арабия е изправена пред изключителни трудности. Спадът в цената на петрола създаде икономически и политически проблеми за Рияд, който винаги е използвал петролното си богатство за поддържане на стабилността. Влизането във властта на 32-годишен престолонаследник принц и решението му да бъдат арестувани някои от ключовите фигури в кралството създават ниво на вътрешна нестабилност, което е непредсказуемо.   Като се има предвид това вътрешно положение, способността на Саудитска Арабия да се защитава от Иран е неясна. Саудитците вече демонстрираха границите на своята въздушна власт в Йемен. Очакванията въз основа на историята са, че първо британците, а след това и американците, ще гарантират националната си сигурност. Но такава беше, когато Персийският залив беше незаменим доставчик на петрол за света. Цената на петрола намаля, но също толкова важно е, че източниците на петрол се умножиха, заедно с желанието на производителите да го продават. Саудитският петрол просто вече не е толкова важен.   Саудитците се сближават с израелците. Израел със сигурност може да осигури военно оборудване. Но факт е, че самият Израел може да бъде изправен пред заплаха от Иран, а армията му всъщност е относително малка и не е предназначена за мащабни разгръщания зад граница. Поради размера на силите си, Израел не може да поддържа продължителна война с висока степен на износване от типа на тази, която Иран преживя през 80-те години на миналия век. Така че иранците могат да заплашат Израел с една от най-опасните за него стратегии: война на изтощение. Това е далечна възможност, но Израел трябва да я обмисли. Просто казано, Израел не може да обещае на Саудитска Арабия нещо повече от военно оборудване, независимо от това, което саудитците ще предложат в замяна, а и оборудването е нещо, което саудитците вече имат в изобилие.   Най-голямата дългосрочна заплаха за интересите на Иран обаче е Турция. Турците са изправени пред основен геополитически въпрос. Когато иранците бяха относително ограничени, Турция успя да се съсредоточи върху вътрешните работи, без да се впуска в дълбочина в Сирия или Ирак. Но сега Турция трябва да реши дали може да живее с Иран като най-голямата регионална сила или трябва да отстоява собствените си претенции към региона. Турция, заради географията и военните си способности, може да блокира Иран, ако избере да положи усилия и да поеме риска, но в момента тя работи с Иран, особено по кюрдския въпрос. В крайна сметка, Турция ще трябва да избира между кюрдския въпрос и широкия стратегически въпрос. Част от това ще бъде определена от позицията на САЩ за различни кюрдски фракции и визията на САЩ за справяне с Иран.   САЩ могат да съдържат Иран, но само със значителна сила. САЩ са във война от 2001 г. насам. В този момент те нямат ясна стратегия за Близкия изток. В Ирак американският подход е да блокира доминирането на сунитите и шиитите, като същевременно намали броя на разположените там американски сили. Това поставя САЩ в позицията да разчита на сили, контролирани или повлияни от Иран, за да бъде победена „Ислямска държава“ (ИД). В Сирия американската стратегия е да създаде марионетни сила за сваляне на Асад. Това не успя. Американските гаранции за Саудитска Арабия и Израел все още съществуват, но какво означават те на този етап не е ясно. Израел няма нужда от пряко участие на САЩ, освен в най-екстремния сценарий на война на изтощаване. Що се отнася до саудитците, гаранцията, която САЩ дадоха и оказаха по време на “Пустинна буря”, беше много различна ситуация. Цените на петрола и доставките са такива, каквито са те, и не е ясно какви са достойнствата на тази гаранция.   САЩ не са в състояние да се справят с новата реалност – тази, за създаването на която те помогнаха чрез нахлуване в Ирак и след това изтеглянето си, и като подкрепиха Арабската пролет в Сирия, която се превърна в бедствие. Тези политики на САЩ доведоха до възникването на ИД и борбата с ИД от своя страна отвори вратата за Иран в Ирак и в по-малка степен в Сирия. Вашингтон беше обсебен от иранските ядрени способности и не очакваше конвенционалните способности и политическо влияние на Иран да се окажат по-ефективни. В този момент не е ясно какъв е американският интерес в региона и каква цена Вашингтон е готов да плати, за да го преследва.   Близкият изток има нова и радикално различна форма. За момента Иран няма пречки да се утвърждава. Но все още има много дълъг път, за да се затвърди значително влияние. Освен Съединените щати, Техеран е изправен пред потенциална коалиция на Саудитска Арабия, Израел и Турция. Всеки от тях има своите слабости, но и с Иран положението е такова, и заедно те могат да се справят с проблема и вероятно ще го сторят. Не забравяйте и сунитите джихадисти. Победени под формата на ИД, те по-скоро се разпръснаха, а не са се предали. А Иран е техен враг. Поради това иранското надигане трябва да бъде поставено в контекста. Тази държава промени динамиката на Близкия изток, но остава уязвима.     ", "date": "2017.12.04", "title": "Иран преформатира Близкия изток"}
{"url": "http://www.classa.bg/%D1%81%D0%B2%D1%8F%D1%82/item/375913-%D1%82%D0%B8%D0%BB%D1%8A%D1%80%D1%81%D1%8A%D0%BD-%D0%BE%D1%81%D1%82%D0%B0%D0%B2%D0%B0-%D0%BD%D0%B0-%D0%BF%D0%BE%D1%81%D1%82%D0%B0-%D1%81%D0%B8", "text": "На въпрос дали има някаква истина в няколкото публикации за него пред седмицата той отговори отрицателно.     каза Тилърсън в кратко интервю в Държавния департамент преди официална вечеря в чест на удостоените с годишните почетни награди на Центъра “Кенеди”.   Той добави, че се надява да присъства на същия прием и след една година.   В петък президентът Доналд Тръмп написа в Twitter, че работи добре с Тилърсън и че топ дипломатът на САЩ няма никъде да ходи, допълни Ройтерс.   ТАСС съобщи, че директорът на ЦРУ Помпео е отказал вчера да коментира дали му е предлагано да оглави Държания департамент.    каза той по време на проява в президентската библиотека “Роналд Рейгън” в Калифорния.   По-рано тази седмица “Ню Йорк таймс” писа, че в близко бъдеще Тилърсън ще бъде заменен от Помпео, а шеф на ЦРУ ще стане сенаторът републиканец Том Котън.   После “Вашингтон пост” допълни, че идеята за персоналните промени била на началника на канцеларията на Белия дом Джон Кели.", "date": "2017.12.04", "title": "Тилърсън остава на поста си"}
{"url": "http://www.classa.bg/%D1%81%D0%B2%D1%8F%D1%82/item/375914-%D1%81%D0%B2%D1%8A%D1%80%D1%88%D0%B8-%D0%BB%D0%B8-%D1%81%D0%B5-%D0%BD%D0%B0%D0%B9-%D0%BD%D0%B0%D0%BA%D1%80%D0%B0%D1%8F-%D1%81%D1%8A%D1%81-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE-%D0%BA%D0%BB%D0%B8%D0%BD%D1%82%D1%8A%D0%BD", "text": "      Първо, Тръмп се разправи брутално и безкомпромисно с „нискоенергичния” Джеб Буш по време на предварителните избори за републиканската номинация, а после зрелищно унищожи и десетилетната мечта на Хилъри да наследи мъжа си на президентския престол. Така Тръмп – този палав агент провокатор, политически некоректен аутсайдер и враг на вашингтонския естаблишмънт – се заяви като триумфалния аватар на многоликия гняв срещу снизходителната и самодоволна природа на морално банкрутиралия глобален елит.    Особено вкусна подправка към ястието на отмъщението бе и обстоятелството, че пълен дилетант в институционалните игри като Тръмп поднесе поражение в чинията на такова опитно политическо животно като Хилъри Клинтън, подкрепена от съпруга си, семейство Обама, големите корпорации, европейските елити и почти всички медии.   В САЩ винаги са гледали с подозрение на кралските династии и аристократичните претенции на Стария свят, но модерната политическа траектория вещаеше президентският пост да бъде окупиран от хора с фамилиите Буш или Клинтън за общо 24 от 32-те години в периода от 1989 г. до 2021 г.   .   Но дойде ли наистина краят на клана Клинтън? Какво се случва с Бил, Хилъри и Челси? Ще се поздравим ли с хепиенд или ни очаква римейк на „Завръщането на живите мъртви”? Из разнообразни ъгли на американското прогресивно ляво се шепне за „Хилъри 2020”, а в медиите плахо се провеждат експериментални совалки за окончателното превръщане на дъщерята Челси в полиран политически продукт.     Семейство Клинтън представлява опортюнистичен организъм, който се храни с власт, търгува с влияние и е вкарал своята ДНК дълбоко в тъканите на Демократическата партия и прогресивното либерално движение в САЩ.   Загубата от милиардера и бивш водещ на риалити шоу остави Хилъри шокирана, унизена, опустошена, в компанията на любимото си вино Шардоне и в търсене на вина навсякъде извън себе си. Сексизмът, ксенофобията, руснаците, медиите, наследството на Обама, собствената ѝ Демократическа партия…        В последните седмици Клинтън на няколко пъти публично постави под съмнение легитимността на Тръмп като президент на САЩ и придаде необичайно остра и антагонистична форма на националната си литературна обиколка. Преди изборите миналата година същата тази Хилъри, от позицията на тотален фаворит, описа опасенията на Доналд, че системата е нагласена, като опасна атака срещу американската демокрация. Евентуалното непризнаване на Тръмп на нейната – сигурна тогава – победа беше разглеждано като радикално неприемлива радиоактивна реакция. Днес Хилъри прави точно това, което предупреждаваше, че нейният опонент ще стори, ако загуби.      Тук е моментът да се припомни защо тя наистина загуби тези „спечелени” избори и защо – ако действително реши да се пробва пак – това ще бъде катастрофа за Демократическата партия и благословия за кампанията по преизбирането на Тръмп през 2020 година.   През 2016 г. Хилъри Клинтън, въпреки почти сектантската подкрепа на либералните медии, Холивуд, обществените фигури и повечето политици, не успя да избяга от тъмното си минало. Каскада от скандали превърна нейната кампания от цитадела на феминизма и гордия естаблишмънт в подземие на корупцията и лъжата. Клинтън нямаше как да контролира информацията и репутацията си в условията на интернет общуването и хоризонталното разпространяване на идеи в социалните медии и мрежи.   Книгата на Питър Швайцер Clinton Cash упражни огромно влияние върху кампанията със своята детайлна документация на корупцията на Бил и Хилъри.   :    От сделките с мобилни телефони в Хаити и с уран в Северна Америка до частния и неосигурен сървър, на който Хилъри като държавен секретар е съхранявала строго секретни материали в противоречие с официални практики и протоколи, списъкът е дълъг и дълбок.   , пише историкът и автор Виктор Дейвис Хенсън.   Той припомня, че Клинтън изгуби щатите от така наречения „ръждив колан” заради своята демонстративна безочливост и неискреност. Тя не успя да покаже, че има честна и принципна позиция по какъвто и да е въпрос, освен относно собственото си желание да продължи кариерата си във властта и да остане по върховете на Вашингтон, защото това е единствената възможна за нея среда. Тя излъчи впечатлението, че президентството ѝ се полага по право. Като семейно наследство.   , пише още Хансън.   Доналд култивираше образа на „лошо момче”, който работеше за него за разлика от имиджа на гълчаща елитарна лелка, който Хилъри така и не успя да трансформира в печелещ президентски избори продукт. „Двамата са на приблизително едни години и в не особено върховна форма, но от Тръмп струеше животинска енергия, а Хилъри изглеждаше слаба, износена, а един път дори припадна на публично събитие и беше откарана със специален автомобил. Динамиката между двамата напомня на произведението на Кен Киси „Полет над кукувиче гнездо” – Тръмп е импулсивният измамник Рандъл Макмърфи, който всява хаос, но печели публиката на своя страна, а Клинтън е строгата и следващата стриктно етикета сестра Ратчет. От Рандъл/Доналд струи живот и енергия, от Ратчет/Хилъри се носи скука”, смята Хансън.   Клинтън беше и в незавидната позиция на пряк наследник на администрацията на Обама, оставила САЩ с анемичен икономически напредък, рекорден брой хора извън работния пазар и удвоен на 20 трилиона долара външен дълг.    .    Барак Обама се радваше на висок личен рейтинг в края на своя втори мандат, но политиките му не се харесваха на американския електорат.        В година, в която хората бяха настроени за смяна на статуквото и желаеха да отправят послание към естаблишмънта, Клинтън нямаше много полезни ходове. „Аз съм жена” и „Тръмп е чудовище” не са сериозни съобщения за президентска кампания, но бяха единствените, които Хилъри предложи. Тя си мислеше, че ще накара американците да гласуват за нейния пол и срещу Тръмп. Повечето всъщност го направиха, но не и в ударените от глобализма средни щати, в които тежкото икономическо и културно наследство на Обама е най-видимо.   Хилъри Клинтън не може да избяга от образа си на кариерен политик във време, в което сред средните класи в западните държави се наблюдава остро презрение към „кариерните политици”.    .    Или поне така изглеждаше. Той не беше обременен с обвиненията в корупция, които дефинираха кампанията на Хилъри – политически апаратчик с делюзията за историческа феминистка мисия.   По време на националния тур на Хилъри, интерпретиран от някои като безочлив опит за завръщане на политическата арена – нещо нетипично за изгубилите президентски избори кандидати – дойдоха и първите залпове на „приятелски огън”. Угнетени от наглостта на Хилъри някои фигури в Демократическата партия и прогресивното движение се разбунтуваха публично срещу династията Клинтън. Дона Бразил – една от най-влиятелните жени в либералното пространство и бивша шефка на Националния комитет на Демократическата партия директно обвини Клинтън, че е нагласила предварителните избори и нечестно е измъкнала номинацията изпод социалистическия нос на Бърни Сандърс.      Бразил посъветва всички да „следват парите” и посочи наследницата на шефския пост на Националния комитет – Деби Васерман Шулц, като „човекът за мръсни поръчки” на Хилъри. Самата Шулц беше принудена да напусне позицията си малко преди изборите заради изтекла информация, че е подкрепяла Клинтън срещу Сандърс против правилата. Сега Бразил подготвя книга, с която иска да разкаже за цялата политическа корупция в Демократическата партия, олицетворена от Хилъри.   Бразил твърди, че преди изборите Клинтън е осигурила финансиране за изпадналата в парични нужди партия и като условие за помощта си е поискала гаранции, че няма да има проблеми с номинацията. На хартия и за пред публиката Националният комитет на Демократите е трябвало да събира средства за който кандидат спечели предварителните избори и бъде излъчен като партийна номинация за националните избори. В реалността Клинтън е била сключила сделка, с която си е осигурила вътрешна подкрепа и е лишила Сандърс от всякакви шансове.   Хилъри отрече думите на Бразил, но малко след това Елизабет Уорън – влиятелен сенатор от демократическата партия с шансове за номинация за изборите през 2020 – също пласира кинжала си в гърба на Клинтън и я обвини, че е прецакала Бърни. Скандалът несъмнено навреди на плана на Хилъри Клинтън да се завърне триумфално на арената, а в последните дни доскорошни заклети фенове на Бил Клинтън от New York Times, Washington Post, Vox и други прогресивно либерални медии решиха да ревизират отношението към „добрия стар Бил” и с 20 години закъснение да се сетят, че обвиненията в изнасилване и сексуален тормоз срещу него заслужават внимание.    Това се случва в контекста на ръзгръщащата се сексуална криза и морална паника в Западния свят. Всеки ден някой важен играч губи работата и репутацията си след обвинения в неприемливо сексуално поведение, а либералните медии са в авангарда на обвинителите и новите морални кръстоносци. Преди години водеща прогресивна либералка и феминистка като Нина Бърли можеше да си позволи да твърди, че американските жени трябва да се „наредят на опашка и на колене да благодарят на Бил Клинтън, който щял да спаси страната от теокрацията на републиканците”. Днес подобна реторика е немислима.   Нямаше как да му се размине на Бил в новия културен климат и от либерална икона той се превърна в презрян парий. Това е удар и срещу Хилъри, и срещу евентуалните ѝ планове за политическо възкресение. Със сексуален насилник като Бил на врата, на нея ще ѝ е трудно да се презентира като персонификация на феминизма и прогресивното джендър-егалитарно бъдеще.   Облаците на хоризонта пред Хилъри се сгъстяват. Но какво става с Челси? Преди време тя беше представена на корицата на Variety с придружаващ идеализиран портрет. Целта на статията – и на много други подобни материали – беше да се внуши на аудиторията, че Челси е „следващото голямо нещо”. Авторът Кевин Уилямсън смята тези опити за абсурдни и нелепи:    „   Челси Клинтън е не особено атрактивното олицетворение на династичната клинтънова привилегия. Въпреки липсата на харизма, поведение пред камера и експертиза, тя получи договор в NBC и 600 хиляди долара заплата, за да прави аматьорски видеоматериали. После напусна фалшивата си медийна позиция и задълба в семейния бизнес на нова фалшива позиция, свързана с фалшива филантропия.    ” ”   Тя е изключително активна в социалните мрежи, коментира политически събития и културни явления, критикува „расизма, сексизма, хомофобията, ислямофобията, трансфобията и ксенофобията” на „лошите американци” и подкрепя правилните прогресивно-левичарски либерални каузи. Ще бъде невероятно постижение, ако Челси продължи династията Клинтън с успешна политическа кариера. Тя няма чара, реториката и умението да лъже привлекателно като баща си, не притежава и майчините умения на политически апаратчик.    .  ", "date": "2017.12.04", "title": "Свърши ли се най-накрая със семейство Клинтън?"}
{"url": "http://www.classa.bg/%D1%81%D0%B2%D1%8F%D1%82/item/375915-%D0%BC%D0%BE%D0%BB%D0%B4%D0%BE%D0%B2%D0%B0-%D0%B8-%D1%80%D1%83%D0%BC%D1%8A%D0%BD%D0%B8%D1%8F-%D0%BF%D0%BE%D1%87%D1%82%D0%B8-%D1%81%D0%B5-%D0%BE%D0%B1%D0%B5%D0%B4%D0%B8%D0%BD%D0%B8%D1%85%D0%B0,-%D0%BF%D1%80%D0%B8%D0%B4%D0%BD%D0%B5%D1%81%D1%82%D1%80%D0%BE%D0%B2%D0%B8%D0%B5%D1%82%D0%BE-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D0%BE%D1%82%D0%B4%D0%B5%D0%BB%D0%B8", "text": "В парада по случай Националния ден на Румъния – 1 декември, в Букурещ ще участва взвод от ротата на Почетния караул на Молдова. През 1918 г. Молдовската демократична република се обедини с Румъния и прекара една година с нея. А през 2018 г. се навършват 100 години от “униря” (обединяването). Румънците (две трети от населението според анкети), както и молдовското правителство, се надяват „да повторят материала”.        Но двете страни вече живеят по едни и същи закони, организират общи заседания на парламентите и правителствата, а войските им маршируват заедно.  Контингент от Молдовската национална армия вече замина за парада в Букурещ. Министерството на отбраната в Кишинев съобщи, че войниците от Почетния караул ще дефилират под Триумфалната арка с молдовското знаме, идентично на румънското.  Общите паради не са единственото, което обединява двете армии. Молдовският парламент прие по-рано документ, според който румънски военни части могат да влязат в Молдова, ако Букурещ сметне, че ситуацията там изисква намеса. Например в случай на локален конфликт в Приднестровието или край границите му. Тогава в Молдова може да бъдат изпратени без разрешение не само войници, но и военна техника. Тази възможност допуска депутатът от Кишинев Богдан Църдя, неподкрепящ прорумънската позиция на парламентарното мнозинство.  Приднестровците са разтревожени от възможността някой ден да видят край Днестър румънски танкове, разказа по-рано пред “Независимая газета” Олег Беляков, водач на приднестровската делегация в Обединената контролна комисия, контролираща зоната за сигурност по реката. И подчерта, че Приднестровието е готово да посрещне неканените гости.  Обединяващи за молдовци и румънци са и законите – тези в Молдова отговарят на румънските стандарти. Страните вече съединиха двете електросистеми, прокаран е газопровод от румънския Яш до Унгени в Молдова. Румънското правителство отпусна на Кишинев 500 000 евро, за да стигне тръбопроводът чак до молдовската столица. Той е алтернативен на руския газопровод.  В Молдова вече се подава румънски газ, но обемът не е голям. Ако обаче руската тръба изведнъж опустее (при спиране на газа, пращан в Украйна), в Молдова ще заработи румънската. По нея може да тече и все същият газ от Русия, но идващ вече по европейски канали.  Буквално тези дни молдовски депутати заседаваха съвместно с румънски колеги в Букурещ. Дискусиите включваха тези от икономиката, регионалното развитие, енергетиката, селското  стопанство, промишлеността и услугите. Обсъдени бяха също взаимното свързване на газотранспортните и електропреносните мрежи, автомобилните, железопътните и въздушните превози между Молдова и Румъния, размяната на опит в хармонизирането на националното законодателство с европейското, съвместното участие в трансгранични и транснационални проекти.  По официални данни Румъния е основен търговски партньор на Република Молдова - стокообменът, регистриран от началото на годината, е достигнал почти 1 милиард долара. По данни на Държавната регистрационна камара в Молдова има 1778 компании с румънски капитал.  Съобщено бе за предстоящо съвместно заседание на правителствата - анонсира го в Букурещ посланикът на Молдова в Румъния Михай Грибинча. Дневният ред още не се знае, но това не е първата подобна проява. Общи заседания организираха например правителствата на Молдова и на Румъния – през март в Букурещ, а през юли в Кишинев.  Неотдавна Асоциацията на еврорегиона Сирет-Прут-Днестър поиска румънското правителство да включи строежа на мост между молдовския град Леова и румънското село Бумбъта като приоритет в списъка с двустранни икономически проекти, също и да започне разработка на технико-икономическа обосновка с оглед възстановяване на съществували по-рано мостове през р. Прут между Румъния и Молдова, информира infomarket.md.  В приета резолюция се казва, че наличието на мост през р. Прут в района на Леова от страна на Молдова и на с. Бумбъта от румънска страна ще съдейства за създаване на транспортен коридор Одеса (Украйна) – Щефан Водъ – Каушани-Басарабяска – Чимишли – Леова (Молдова) – Бумбъта (Румъния) и националната магистрала DN24 от Бърлад до Хуш като важна регионална и национална пътна артерия, осигуряваща връзка между ЕС и Източна Европа като принос към създаването на общо икономическо пространство, насърчавайки развитието на икономически, културни и търговски отношения с инвестиционни перспективи.  Румъния подкрепя европейски курс на Молдова. Бившият румънски президент Траян Бъсеску прогнозираше по-рано обединяване на двете страни в рамките на Евросъюза. Днес той се е включил в молдовската политика и смята да прокарва тази идея в молдовското общество. Анкети впрочем показват, че докато румънското общество е готово да приеме Молдова, 80 на сто от молдовците, както забеляза депутатът Църдя, искат да живеят отделно.  Но Игор Боцан, директор на Асоциацията за демокрация чрез участие (ADEPT), твърди, че “делът на желаещите обединение в Молдова постоянно расте”.  Има и друг аспект, общ за двете страни: в молдовските училища се учи история на Румъния и румънски език. Опитите на президента Игор Додон да смени “румънския” с “молдовски” и да наложи като учебен предмет “История на Молдова” не постигнаха успех, тъй като и правителството, и Конституционният съд се обявиха против. Всички в Молдова знаят, че за Молдова и “молдовски език” се обявяват повечето жители на страната, а за “румънски” и единна Румъния – властта (с изключение на президента). Но докато хората говорят за това, властта създава ситуация, в която само названието на езика дели румънци от молдовци, а всичко останало на практика вече е общо.  По този повод лидерът на Приднестровието Вадим Красноселски забеляза: “Доколкото в Приднестровието е запазен молдовският език и култура, излиза, че съм “президент на молдовци”. Ще припомним, че в Приднестровието живеят по 30 на сто руснаци, украинци и молдовци. В непризнатата република има три държавни езика – руски, украински и молдовски.    Също и училища с обучение на румънски език, за които се говори тези дни на преговорите за приднестровско уреждане във Виена. ОССЕ одобри преговорните резултати, а Кишинев заяви, че проблемът с румънските училища в Приднестровието е премахнат. Красноселски посочи, че ако Молдова проведе референдум за присъединяване към Румъния, Тираспол ще уважи мнението на молдовския народ. Тогава обаче пътищата на Приднестровието и на Молдова ще се разделят, каза той пред “Независимая газета”.", "date": "2017.12.04", "title": "Молдова и Румъния почти се обединиха, Приднестровието може да се отдели"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/375905-%D1%80%D0%B0%D0%B7%D0%B4%D0%B5%D0%BB%D0%B5%D0%BD%D0%B8%D0%B5%D1%82%D0%BE-%D1%83-%D0%BD%D0%B0%D1%81-%D0%BD%D0%B5-%D0%B5-%D0%BD%D0%B0-%D0%BB%D0%B5%D0%B2%D0%B8-%D0%B4%D0%B5%D1%81%D0%BD%D0%B8,-%D0%B0-%D0%BD%D0%B0-%D1%85%D0%BE%D1%80%D0%B0,-%D0%BF%D1%80%D0%B8%D0%B7%D0%BD%D0%B0%D0%B2%D0%B0%D1%89%D0%B8-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%B8%D1%81%D1%82%D0%B8%D0%BD%D0%B0-%D0%B8-%D1%82%D0%B0%D0%BA%D0%B8%D0%B2%D0%B0,-%D0%BA%D0%BE%D0%B8%D1%82%D0%BE-%D1%8F-%D0%BE%D1%82%D1%80%D0%B8%D1%87%D0%B0%D1%82", "text": "В последните дни в Интернет пак се развихриха споров    отбеляза, че това били някакви латентни неокомунисти и неонацисти, но аз отбелязах, че в повечето случаи става дума за измислени “антикомунисти”. Слагам кавичките нарочно, защото да си антикомунист 28 години след края на комунизма в България показва само едно - че на някои хора комунизмът им е по-скоро в главата.   Беше лесно да се разбият с чукове символите на комунизма от стените на сградите, но се оказа много по-трудно да се махнат сърповете и чуковете от мислите на нашенеца.   “Антикомунизмът” на днешните байганьовци не е равен на антикомунизма на хората, нежелаещи да влязат в ТКЗС-то, например. Онзи е автентичен, свързан с нещо реално - отнемане на частна собственост, на нивите и добитъка; днешният е измислен, свързан с нещо несъществуващо, а може би и свързано с гузната им съвест, че по времето на комунизма тези новоизлюпени “демократи” са мълчали?   “Антикомунистите” отказват да признаят цялата истина за историята на България. За тях антифашистката съпротива е измислена, защото - по техните думи - “в България не е имало фашизъм”. За “антикомунистите” убитите в концлагера Треблинка 11 343 наши сънародници не са на сметката на цар Борис III.    За тях няма значение, че той и неговото правителство са тези, които приемат законите, направили депортацията им възможна; той и неговото правителство са я осъществили; той и неговото правителство са платили на нацистите за “услугата”…За “антикомунистите” влизането на България в Тристранния пакт не е предателство на националните интереси, а “мъдър ход” на царя.   За тях обявяването на война на САЩ и Великобритания не е признание за истинско верноподаническо членство в хитлеристката коалиция (колцина знаят, че договорът за присъединяване към Тристранния пакт НЕ изисква от България да обявява война!?), а… всъщност не знам как го обясняват, сигурно с времето.   За “антикомунистите” възгласите на хора като легионера и народен представител Дянко Марков, че депортираните евреи (не забравяйте - те са наши сънародници!!!) били “враждебно население” не са признак на антисемитизъм, а напротив - на любов към тях…   За “антикомунистите” убийствата в България започват на 9-и септември 1944 г., а не далече преди това. И т.н., и др.п.   Докато има хора, отказващи да признаят истината за антидемократичния, пронацистки и профашистки характер на управлението на цар Борис III, особено след 19-и май 1934 г., няма да има нито национално помирение, нито тържество на историческата истина. Ще има лъжи и омотаване в лъжите им.   Петолъчката може вече да не е на върха на сградата на ЦК на БКП, но няма хеликоптер, който може да я вдигне от бетонните глави на днешните “антикомунисти”, които дори не могат да осъзнаят, че опитите им да отричат истината за антидемократичния характер на управлението на цар Борис III, са обречени на провал, защото от историческата истина може да се опитваш да избягаш, но не може да се скриеш.   Петолъчката като символ на лъжата и отричането на историческата истина е зазидана в главите на “антикомунистите”.", "date": "2017.12.04", "title": "Разделението у нас не е на леви-десни, а на хора, признаващи историческата истина и такива, които я отричат"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375906-%D1%80%D0%BE%D0%B4%D0%B5%D0%BD%D0%B0-%D1%81-%D0%BA%D1%8A%D1%81%D0%BC%D0%B5%D1%82", "text": "   След като британката Джейн Парк счупи джакпота в лотарията, тя започна да печели буквално във всички залози, които прави. 22-годишната победителка в лотарията на EuroMillions смяташе, че печалбата в живота може да бъде само веднъж, но се оказа, че сериозно бърка. Без да разбира от футбола, тя реши да заложи на два мача на Английската Висша Лига и на два - от Шотландското първенство, като заложи само 20 паунда. След изиграването на мачовете, тя разбра, че е спечелила 500 паунда. Тя с радост реши да сподели с потребителите в \"Twitter\", които вече я преследват с горещите си молби да ги посъветва какъв залог да направят.      Късметът на Джейн се усмихнал, обаче, не само в тези два случая. Според \"Дейли Мейл\" тази година тя е спечелила 752 паунда след като заложила на боксов мач. След това пък успяла да спечели 210 паунда, залагайки на това, че нападателят на шотландския клуб \"Хибърниън\" Антъни Стоукс, ще вкара гол.      Преди месец девойката спечели £ 1222 със залог на мачове от 20 паунда. Освен това, през цялата година е спечели повече от 1000 паунда, залагайки на победи на \"Лестър\", \"Блекпул\", \"Манчестър Юнайтед\" и \"Уолсол\"     .Джейн Парк стана известна на 17-годишна възраст, когато спечели милион паунда в лотарията EuroMillions и стана най-младият победител. Част от печалбите тя незабавно похарчи за операции за подобряване на външния си вид. И наскоро заяви, че ще съди лотарията заради разрушаването на живота й. Джейн се отегчила от безкрайния консуматорски начин на живот и това не й носело щастие     \"Мислех, че всичко ще се подобри, но стана 10 пъти по-лошо. Понякога ми се иска да нямам пари. Животът ми би бил много по-лесен, ако не бях спечелила. Хората ме завиждат. Имам материални придобивки, но животът ми е празен\", казва Джейн.        ", "date": "2017.12.04", "title": "Родена с късмет!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375907-%D0%BF%D0%BB%D0%B5%D0%B9%D0%B1%D0%BE%D0%B9-%D0%B8%D0%B7%D0%B1%D1%80%D0%B0", "text": "най-горещото момиче на годината в Русия. Вижте СНИМКИ 18+ на сексапилната красавица 23-годишната Лия Ситдикова от Татарстан спечели конкурса \"Момиче на годината Playboy 2017\". Тя ще получи 1 милион рубли и ще попадне на корицата на най-популярното мъжко списание в света.      Лия Ситдикова е родена на 25 юни 1994 г. в град Набережня Челни.      Първоначално семейството й се премества в Казан, а на 15-годишна възраст момичето отива в Москва.     Лия учи в Държавния университет за гражданска авиация в Санкт Петербург     И в бъдеще планира да получи второ висше образование, за да стане пилот.     Моделът активно си сътрудничи с творческото студио MAVRIN Studios.     Състезанието \"Момиче на годината Playboy 2017\" се проведе на няколко етапа     .Отначало били избрани шест претендентки с най-много гласове от анкетите сред читателите. Същият брой момичета били избрани и от журито.      12-те полуфиналистки били поканени на фотосесии и след това стартирал нов вот.     Във финала попаднали три от красавиците     За тях били организирани допълнителни фотосесии.      Накрая титлата бе спечелена от Лия Ситдикова.     Тя очаква награда от 1 милион рубли и корицата на списание Playboy.     Церемонията по награждаването ще се проведе в един от московските клубове.     Лия казва, че мечтата й се е сбъднала.     Сега моделът вече си мечтае за роля в киното.  ", "date": "2017.12.04", "title": "\"Плейбой\" избра ...."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375908-%D1%81%D0%BB%D0%B5%D0%B4-%D1%81%D0%BA%D0%B0%D0%BD%D0%B4%D0%B0%D0%BB%D0%B8%D1%82%D0%B5", "text": "...около избора на „Мис България\" 2017, вижте световните миски, които не заслужават короната Поредното издание на конкурса Мис България отмина и не за първи път мнозина се чудят дали най-достойната претендентка спечели титлата.    Една мис трябва да бъде олицетворение на интелекта и морала и, разбира се, красотата, поне така си мисли публиката.    И ако си мислите, че само в България до първото място стигат кандидатки със съмнителна слава, не бързайте с изводите.    Истината е, че на далеч по-престижни световни конкурси като Мис Вселена до короната достигат момичета, които далеч не я заслужават. Някои от тях не са грозни, но изглеждат твърде обикновени за подобна титла. Други се прочуват не с красотата си, а със скандали, в които са замесени расизъм, дрога и порно.    Можем да прибавим и слуховете за пластични интервенции, заради които се съмняваме доколко естествената красота побеждава в тези конкурси. В галерията по-надолу ще видите няколко победителки, които по една или друга причина не заслужават лентата и приза си.        В България журито не е толкова стриктно, но в САЩ еротични снимки на претендентките и победителките са строго забранени. Затова не е изненадващо, че когато се появяват голи кадри на Тара - титлата й е безкомпромисно отнета.        Кейшла изглежда страхотно, но титлата й е отнета, след като запис показва как тя отправя заплахи за убийство към организаторите на конкурса и изглежда, че не се шегува. Много членове на екипа след това признават, че е било почти невъзможно да се работи с нея. Меко казано е глупаво да обиждаш и заплашваш тези, които всъщност се опитват да ти помогнат да спечелиш.     Победителката в конкурса Мис Вселена отнася много критики и обиди от публиката, че не заслужава титлата. Според слуховете Зулейка е преминала през дълга серия от пластични операции с цел да се хареса на Доналд Тръмп – един от съсобствениците на конкурса. Някои дори сравняват Ривейра с Майкъл Джексън. Това изцяло противоречи на разбирането, че Мис Вселена трябва да притежава естествена красота.        Само 11 дена след като получава короната, Линдзи е принудена да се откаже от нея. Причината е повече от унизителна – след вечеря в скъп ресторант тя решава, че може да прескочи момента с плащането на сметката. Ако това не ви се струва достатъчно лошо, при претърсването се оказва, че тя има в себе си доста голямо количество марихуана. Определено не звучи добре, особено за Мис Тийн.        Публиката не мисли, че Рийо е грозна, но повечето я определят като твърде обикновена, за да носи такава титла. Най-доброто, което зрителите казват за Мори, е, че е симпатична и нищо повече. На свой ред тя признава, че има филъри в устните, което като че ли не й помага да стане по-съблазнителна.      Стройна, руса и зеленоока, Кари изглежда като перфектната Мис. Оказва се обаче, че госпожица Прежан има доста остър език. Тя се обявява срещу еднополовите бракове и съжителство, друга част от изказванията й са откровено расистки и засягат всеки с различен цвят на кожата от белия. След като започва системно да пропуска ангажименти от графика си на победителка в конкурса, организаторите решават, че не могат да правят повече компромиси и титлата й е отнета.      Оливия предизвиква много противоречия заради упорити слухове, че всъщност е родена като мъж. След като се оказва, че клюките не са верни, публиката започва да я обвинява, че е спечелила само защото е дългогодишно гадже на тийн-идола Ник Джонас, който й е уредил титлата.       Ако си мислите, че една мис е нежна и беззащитна, историята на Лаура ще ви докаже обратното. Тя е арестувана заедно с гаджето си и още шест човека по обвинение за наркотрафик и рекет. Дори оправдателната присъда не успява да изчисти репутацията й и титлата й е отнет.       Първо Тара е хваната от папараци кок се целува с победителката в конкурса Мис Тийн САЩ – Кейти Блеър.  Огромният скандал обаче се задълбочава, след като се налага Конър да прекара над два месеца в клиника за лечение от алкохолна и наркотична зависимост. По тази причина е принудена да предаде короната на подгласничката си Рейчъл Смит.", "date": "2017.12.04", "title": "След скандалите ..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375909-%D0%BD%D0%B0%D0%B9-%D1%81%D0%BA%D1%8A%D0%BF%D0%B8%D1%82%D0%B5-%D0%BE%D0%B1%D1%83%D0%B2%D0%BA%D0%B8-%D0%B2-%D1%81%D0%B2%D0%B5%D1%82%D0%B0", "text": "Ако искате да притежавате някои от емблематичните модели на Stuart Weitzman, трябва да подготвите 6-цифрена сума Докато за мнозина обувките са просто удобство, то за други се оказват начин да покажат мястото си сред най-богатите хора, демонстрирайки завиден стандарт на живот, като платят за чифт обувки \"скромната\" сума от 3 милиона долара, пише Elle.        Рубинени пантофки Harry Winston са най-скъпите обувки в света, оценени на 3 милиона долара", "date": "2017.12.04", "title": "Най-скъпите обувки в света"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375910-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-4-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "В този ден, в живота ви, може да се появи достоен и щедър покровител. Възможно е, този човек да е от обкръжението ви, така че няма да сте състояние да го скриете от другите. Днес е необходимо, да се откажете от пътувания на дълги разстояния и масови събирания. Ако приятел ви помоли за помощ, не му отказвайте. В такава ситуация, може да се окажете и вие. Ще сте уморени от рутинната и безполезна работа, дори ако за нея са ви обещали \"планина от пари\". Днес, може да потърсите нови и по-обещаващи перспективи. Денят също е чудесен, за спорт и развлечения. Не се отказвайте от вашите желания. Още повече, че сега те са ви необходими като въздуха. Днес няма да сте готови за промяна и нови запознанства. Напротив, ще искате да избягате и да се скриете от всичко. Но има и спешни въпроси, които могат да бъдат решени само от вас. Ако сутринта се справите с тях, вечерта, ще може да си отдъхнте и да се разходите из града. И може би в компанията на очарователен човек. Днес е добре, да се заемете с любимото си хоби и да направите нещо оригинално за интериора или да създадете нещо специално за семейството си. Всичко, ще ви се отдава, ако не бъдете мързеливи и на време си тръгнете от основната си работа. Необвързаните от вас, имат всички шансове за намиране на сродна душа и в близко бъдеще, за създаване на семейство. Днес не трябва твърде рязко да се изказвате или да се държите вулгарно в обществото. Имайте предвид, че репутацията е капризно нещо, така че не се опитвайте да я съсипете с нещо необичайно. Денят е благоприятен за пазаруване, зарадвайте с някоя модна дрешка. Ако в този ден решите да се справите с всички финансови проблеми, ще го направите много добре и дори ще увеличите капитала си. Само не забравяйте, преди това, да прочетете специлизирана литература и да се консултирате с приятел. Възможна е романтична вечер с любим човек и най-накрая, да се осмелите да направите предложение на избраника си. Необходимо е, да обобщите резултатите за целия месец, като мислено идентифицирате всичките си грешки и пропуски. С хората, се опитайте да бъдете сдържани, лошото настроение, оставете някъде далеч. Също, изключете от живота си, всички хазартни и други рискови начинания. В противен случай, дори натрупаните ви пари ще се изпарят. Успешно ще приключите дългогодишен проект. Шефовете, ще ви похвалят и ще получите материално възнаграждение. Денят е благоприятен, за закупуване на туристически пакет в агенция, както и за взимане на решение за закупуване на жилище. Възможно е, да получите неприятна новина за далечен роднина.   Може да поискате да промените радикално имиджа си. Възможно е, за това да ви е повлияла нова любов, избухнала внезапно. Вечерта, може да бъдете поканени на приятелско събитие, където щедро, ще демонстрирате своите творчески таланти. Днес, ще ви занимават, мисли за работата и любовните връзки. Ще мислите много за поведението си и ще решите, да се промените към по-добро. Като изключите от характера си, ината и суетата, ще бъдете в състояние да избегнете много конфликти и неприятни ситуации. Хороскопа прогнозира отлично положение с парите, както и неочаквана покана за пътуване в чужбина. Ще работите толкова усилено, че ще забравите, за обещанията си към любимия човек. Опитайте се да жонглирате между работата и дома, тогава успехът и разбирането, ще бъдат двупосочни. За нова информация, използвайте не само интернет, но и новите си познати. Вечерта настроението ви, ще се влоши в резултат на атмосферните промени. Приложете в работата си, богатото си въображение, както и оригинален подход към малките задачи. В покупките, трябва да бъдете рационални и практични, така ще спестите пари и ще зарадвате близките с подаръци. В любовта, е необходимо да изключите позицията на изчакване, да започнете да действате и да поемете инициативата.", "date": "2017.12.04", "title": "Дневен хороскоп 4 декември"}
{"url": "http://www.classa.bg/%D1%81%D0%B2%D1%8F%D1%82/item/375901-%D0%BF%D1%80%D0%BE%D0%B1%D0%BB%D0%B5%D0%BC%D1%8A%D1%82-%D1%81%D0%B8-%D0%B8%D0%BC%D0%B0-%D0%B8%D0%BC%D0%B5-%D0%B0%D0%BD%D1%82%D0%B8%D1%86%D0%B8%D0%B3%D0%B0%D0%BD%D0%B8%D0%B7%D1%8A%D0%BC", "text": "          Оженили го, когато станал на 16. Семейството му живеело с 250 евро на месец. За себе си казва не без гордост: „Аз бях първият ром от нашата махала, записал се в университет\".   Атанас Стоянов днес е на 30 години, израснал е в малко село в Северна България. Произхожда от ромската общност от групата на ножарите, наброяваща около 10 хиляди души. Неговият дядо, прадядо и прапрадядо са били ножари. С рухването на комунизма в България ножарската професия запада. Така бащата на Атанас става механик и тракторист. Никой от предците му не е имал по-високо образование от него.     „В нашата общност е нормално да те оженят на 14, 15 или 16 години. Затова и повечето нейни представители не завършват дори осми клас\", казва Атанас Стоянов. Когато той изкарал основното училище, никой не очаквал от него да продължи да учи, макар че неговото село имало и средно училище.   Ромите са най-голямото малцинство в Европа. В повечето европейски страни те са подложени на дискриминация и живеят в бедност. 80 процента от ромите са застрашени от бедност. Много от тях са отритнати от обществото, живеят в гета, а децата им учат в сегрегирани училища. По данни на Европейската комисия (ЕК), 60 процента от ромските деца в България, Унгария и Словакия посещават точно такива училища и нямат контакти с другите деца.   Атанас Стоянов е намерил път, който го е извел от жалкото ежедневние на ромите-ножари   Атанас Стоянов обаче е успял. Въпреки сключения твърде рано брак, той започва да следва против волята на родителите си. „Никога не съм се виждал като тракторист. Не че не мога да върша и това, но исках да следвам и да си намеря работа в администрацията\", казва той. Сега Стоянов работи в Брюксел в една неправителствена организация за ромското включване.     Нямаме проблем със сегрегираните училища, казва за ДВ заместник-министърката на труда и социалната политика Зорница Русинова. „В някои малки села все още има няколко такива училища - поради предимно ромското население. Но сега ние реформираме образователната система. Привлекли сме в училищата над 17 000 ромски деца. Подпомагаме ги финансово, а в някои случаи им осигуряваме храна, облекло и учебници\", допълва Русинова.     Означава ли обаче това, че няма и дискриминация? Наскоро българският вицепремиер Валери Симеонов, който е и председател на Националния съвет за интеграция на етническите малцинства, беше осъден от български съд за обида и насаждане на омраза срещу ромите. Той беше заявил, че ромите са „арогантни, надменни и диви човекоподобни същества\", а жените им били с инстинкт на „улични кучки\". По този повод Зорница Русинова казва: „Всички правителства в Европа искат да се грижат за своите граждани. Ние също искаме да ги запазим. За нас е много важно, че българското правителство не е дискриминиращо правителство. В България няма дискриминация на ромите\".     България многократно е обвинявана в дискриминация на ромското малцинство. Институтът Open Society European Policy обвинява в свой меморандум България, че просто разрушава ромски селища. По данни на института, между 2010 и 2016 година властите в България са разрушили над 500 къщи, 97% от които са били собственост на роми.   Атанас Стоянов също знае за подобни случаи. „Много роми бяха преселени в гета, за да работят в близките фабрики. Те живеят там вече второ поколение, но нямат нотариални актове за къщите си. В един момент кметът решава тези сгради да бъдат съборени и казва на ромите, че нямат право да живеят там\", казва той.   Лъжи ли са тези доклади? Българската зам.-министърка на труда и социалната политика отговаря така: „Да. Всички граждани трябва да спазват законите. Всички нуждаещи се семейства и граждани получават подкрепа от правителството. Затова ние стартирахме програмата за изграждане на социални жилища\".   Съгласно последния доклад на ЕК, положението с водоснабдяването и електроснабдяването в ромските квартали в България и Румъния се е подобрило.   Румънката Кармен Танасе също е израснала в сегрегирано ромско селище. У дома всички говорели романес. Когато родителите ѝ я завели за първия учебен ден, учителката ги върнала обратно с аргумента, че в класа нямало място за ромски деца. Приканила ги да дойдат по-късно.   „Когато отидохме отново, вече бяха организирали отделна класна стая в друга сграда - на около 3 километра от нормалното училище. Учителите ни бяха други. Нямахме учебници и понеже бяхме само роми, говорехме помежду си на романес\", споделя Кармен.   Въпреки това Танасе държала да продължи образованието си и станала единственото ромско дете, записало се в средното училище. Родителите ѝ я подкрепили, след което изкарала също и висше образование. Въпреки университетската си диплома обаче Кармен не успяла да си намери работа. Малцинство на малцинството Brüssel 11th European Roma Platform (DW/Lea Albrecht) Кармен Танасе днес е на 31 г. и работи в Брюксел „Виждам, че в Румъния не мога да оцелея, защото съм мургава. Не можех да си намеря работа. Проведох на няколко телефонни интервюта, разпращах автобиографията си - правех всичко необходимо. Но когато се стигаше до интервю за работа, ми заявяваха: \"Съжаляваме, но не можем да ви назначим\", казва Кармен Танасе. И тя не е изключение. Съгласно данните на Европейската агенция за основните човешки права, 63 процента от ромите на възраст между 15 и 24 години са безработни, не ходят на училище и не получават професионално образование. Ромите, които са най-голямото малцинство в Европа, са най-малочислената група на трудовия пазар и са подложени на постоянна дискриминация. Затова Кармен Танасе заминава първо за Будапеща, а след това за Брюксел. Тя също работи за неправителствена организация, която се застъпва за правата на ромите. „Спомням си думите на дядо, който ми казваше, че трябва се доказвам три пъти повече, защото съм ромка. Но си мисля, че когато човек е достатъчно силен, може да постигне това, което иска. Дори и тук обаче често трябва да се доказвам десет пъти повече. Само защото съм от ромски произход\", уверява Кармен Танасе.  ", "date": "2017.12.04", "title": "Проблемът си има име - антициганизъм"}
{"url": "http://www.classa.bg/%D1%81%D0%B2%D1%8F%D1%82/item/375902-%D0%BD%D0%B0%D0%B9-%D1%81%D1%82%D1%80%D0%B0%D0%BD%D0%BD%D0%B8%D1%82%D0%B5-%D1%83%D0%B2%D0%BB%D0%B5%D1%87%D0%B5%D0%BD%D0%B8%D1%8F-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D1%86%D0%B8%D1%82%D0%B5", "text": "\"Зайци\" на мотори Гълъби, кучета, зайци... Много германци посвещават свободното си време на животните, например занимавайки се с тяхното развъждане. Членовете на клуба по интереси Streetbunnycrew от Нюрнберг сами се превъплъщават в зайци: те надяват заешките си розови костюми, яхват мощните си мотоциклети и създават добро настроение. Но използват зрелищните си акции и за събиране на дарения за благотворителни цели.     Сладко пристрастие Страстта на тези хора е рафинираната захар, или захарта в малки и разноцветни пакетчета - неразделна част от сервирането на чай или кафе. Членовете на клуба Zuckersammler колекционират интересни екземпляри, а на редовните си срещи си ги разменят. Понякога \"оборотът\" се измерва със стотици килограми до един тон пакетчета захар.     Строители на... космически кораб Под берлинския Александерплац лежат останките на космически кораб, разбил се там преди 4,5 милиарда години. Неговата антена е телевизионната кула. Поне така твърдят членовете на клуба c-base e.V. В подземията на площада членовете на този клуб се опитват да реконструират космическия кораб. Същевременно предлагат семинари за компютърни маниаци. През 2006 година там е основана Пиратската партия.     Мустакати особняци В любителския клуб Belle Moustache в Баден-Вюртемберг се събират хората с най-красивите мустаци и бради. На шампионата за най-красива брада през 2013 година членовете на този клуб грабнаха големите награди в четири от общо 18 категории, след които \"Мустаци Дали\", \"Императорски мустак\" и \"Мускетарска брада\".     Клубът на леворъките Животът на леворъките хора е изпълнен с неудобства. Повечето предмети от бита са предназначени за хората, които работят с дясната си ръка. Германският клуб на левичарите се опитва да им помогне, обръщайки внимание на проблема чрез различни акции, като организира например Международен ден на леворъките хора.     Клубът на \"дългучите\" Германският клуб на високите хора (Klub Langer Menschen Deutschland) предлага възможност на хората с необичайно висок ръст да общуват като равни. И макар че клубът не успя да издейства данъчни облекчения за \"дългучите\", успешно лобира сред фирмите-производителки на облекло. Членове на клуба могат да станат мъжете с ръст над 190 сантиметра и жените - от 180 сантиметра нагоре.     Необичайно велосипедно състезание За участие в това велосипедно състезение са необходими две неща: брада или мустаци, както и сгъваем велосипед. Веднъж в годината членовете на клуба Pfälzer Klappverein организират международно състезение World-Klapp. В тазгодишната надпревара в Манхайм се включиха двеста души.     За монархията! Членовете на клуба Die Königstreuen се борят за възстановяване на монархията в Бавария. И тъй като тяхната мечта едва ли ще се сбъдне някога, не им остава нищо друго, освен да изследват историята и да се грижат за съхранението на баварския диалект. Нито една тяхна среща не минава без портретите на \"приказния крал\" Лудвиг II и Сиси.     Киборгите са сред нас Киборгите са технически модифицирани човешки същества, познати от редица научнофантастични романи и филми. Но и в действителността съществуват хора, които се стремят да приличат на киборги. Членовете на сдружението Cyborgs e.V. се интересуват от възможността за увеличаване на човешките възможности с помощта на имплантанти и лаптопи. Нил Харбисон (на снимката) е най-известният киборг-активист.", "date": "2017.12.04", "title": "Най-странните увлечения на германците"}
{"url": "http://www.classa.bg/%D1%81%D0%B2%D1%8F%D1%82/item/375903-%D0%B7%D0%B0%D0%B3%D0%B8%D0%B2%D0%B0-%D0%BB%D0%B8-%D0%BD%D0%B8%D0%BB", "text": "          Селските стопани в делтата на Нил поливат нивите си с кафявата мътилка, каквото в момента представляват водите на реката. Експертите предупреждават, че земеделската продукция - плодове, зеленчуци - от делтата на Нил са силно замърсени. Пречистването на вода от Нил за питейни нужди е много трудоемък процес, който може да се сравнява с обезсоляването на морската вода.       Така се нарича една от най-известните песни на египетската певица Ширин. С нея е свързан и един скандал: на неин концерт публиката настоя Ширин да изпълни популярната си песен, я тя заяви, че е по-добре никога да не пият вода от Нил, защото могат да развият билхарциоза. \"По-добре пийте минерална вода\", посъветва изпълнителката публиката.   Билхарциозата е инфекциозна болест, причинявана от ларви на червеи в топлите сладководни басейни. Шегата на певицата Ширин обаче имаше драматични последици: радиостанциите спряха да излъчват нейни изпълнения, певицата беше уволнена и срещу нея е заведено дело. И всичко това защото е представила националната гордост Нил като причинител на болести.   Точно в това обаче е проблемът. Експертите твърдят, че жизнената артерия на Египет е заразена. На север от Асуан има големи промишлени тръби, които достигат до бреговете на Нил. Канализационните тръби също бълват нечистотии в реката. Навсякъде се носи смрад. Години наред фирмата-производител на торове Кима изхвърля отпадните си води в Нил. От фирмата съобщават, че днес отпадъчните води се преработват в пречиствателна станция. Факт е обаче, че Нил мирише на химикали.     \"До Асуан водите на реката са сравнително чисти. Но по-нататък картината рязко се променя\", казва Ахмет Заки Абу Кенез от местна екологична организация за опазване водите на Нил. По думите му, замърсяването се причинява от човека: не само в завода за торове, има също и други фабрики, които замърсяват реката - за хартия, за фосфор и за захар, а също и много мелници, които изхвърлят отпадните си продукти в Нил.     Отпадните води от канализацията на домакинствата също се вливат в Нил. И цветът на реката се променя - от син до жълт. \"А когато достигнат до морето, водите на реката вече са оцветени в кафяво, дори черно\", казва Абу Кенез.   Египетското правителство отхвърля обвиненията. Нито министърът на екологията, нито министърът за водните ресурси пожелаха да дадат интервю за телевизия АРД, въпреки многократните запитвания. Пред египетски вестник министърът на екологията Халед Фахми подчертава, че качеството на водата в Нил е в рамките на нормалното. Той твърди, че много фабрики вече са намалили значително количествата на изхвърляните в Нил отпадни води, и обещава нови мерки за запазване на чистотата.   Река Нил е почти единственият водоизточник за над 90 милиона египтяни. \"Преди обаче хората да пуснат водата, за да си сварят чай или да си измият зъбите, водата трябва да бъде основно пречистена\", казва експертът от Дружеството за международно сътрудничество /GIZ/ Хамоу Ламрани. \"Влошаването на качеството на водата е голяма тема в Египет. Много често законите не се спазват, а фабриките изхвърлят отпадните си води нефилтрирани директно в Нил. Разходите за пречистването на вода от Нил до питейна вода могат да бъдат сравнени с разходите по обезсоляването но морската вода\", казва той.       Голяма част от водата за домакинствата не се пречиства и се използва в селското стопанство. Широко разклонена мрежа от канали свързва нивите на селските стопани с реката. Качеството на водата е твърде съмнително и се влошава допълнително от торовете и пестицидите, които застояват в каналите. \"Селските стопани продават фурмите и мангото на търговците на едро, които снабдяват големите супермаркети. А супермаркетите продават вероятно заразени плодове, казва Хамоу Ламрани от GIZ.   Изследване на университета в Кайро потвърждава силното замърсяване на водите на Нил. През 2010 година измерените количества нитрати в делтата на реката са надвишавали 20 пъти допустимите горни стойности на Световната здравна организация.", "date": "2017.12.04", "title": "Загива ли Нил?"}
{"url": "http://www.classa.bg/%D1%81%D0%B2%D1%8F%D1%82/item/375904-%D0%BF%D0%B5%D1%82%D1%80%D0%B8%D1%87-%D0%B2%D1%80%D0%B5%D0%BC%D0%B5-%D0%B5-%D0%B7%D0%B0-%D0%BF%D0%BE%D0%BC%D0%B8%D1%80%D0%B5%D0%BD%D0%B8%D0%B5-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5", "text": "             Каква е Вашата равносметка за дейността на Международния трибунал в Хага след самоубийството на Слободан Праляк?    Трябва да призная, че бях шокиран от самоубийството на осъдения. Подобни неща не бива да се допускат. Налице са сериозни грешки по отношение на сигурността, които не могат да бъдат извинени. Въпреки това Международният наказателен трибунал за престъпленията в бивша      Югославия доказа своята състоятелност. Чрез невероятното количество свидетелски показания и разследвания в Хага беше създаден един вид архив, от който могат да черпят бъдещите поколения. Помирението обаче трябва да бъде осъществено в региона. Хората и политиците трябва да подемат инициативата за това помирение.  Международните трибунали вече приключиха своята дейност. Какво трябва да бъде предприето на национално равнище?    Фокусът трябва да падне върху компетентността на националните съдилища. В началото на 2000 година лично аз отговарях за утвърждаването на наказателен съд в Босна. Освен с борбата срещу корупцията, този съд трябваше да продължи делата за военните престъпления и да заведе нови. Този процес сега трябва да бъде подновен. Смятам, че държавите, засегнати от тази трагедия, носят голяма отговорност.    Освен това гражданското общество, което тъкмо в Сърбия днес е много силно, трябва да допринесе за общото преосмисляне на миналото. Този процес трябва най-сетне да бъде задвижен в отделните страни, но също така и между държавите, наследници на бивша Югославия.    Не беше ли грешка създаването на Международен наказателен трибунал? Не трябваше ли да бъдат заведени дела на място, за да бъдат избегнати обвиненията срещу външното правосъдие?  Изходната точка за създаването на временен наказателен трибунал беше фактът, че Босна и Херцеговина де факто беше изцяло разрушена и не разполагаше с никакви институции, които можеха да се захванат с този сложен процес. Докато бях върховен представител за Босна и Херцеговина започна процесът по изграждане на държавни институции, както и работата по създаването на функциониращо правосъдие, което да е в състояние да преосмисли миналото.    Донякъде този процес беше успешен. За съжаление все още страните в този процес не успяват да се разделят с ролята на жертва, за която претендира всеки един от тези народи, и да изградят съзнанието за това, че могат да бъдат едновременно извършители и жертви. : Какво трябва да стори международната общност, за да насърчи процесът на честно преосмисляне на миналото?  Поуката от Хага, особено на фона на последните трагични събития, които за съжаление засенчват всички присъди, е тази, че всички участници трябва да дадат своя принос за преосмисляне и преодоляване на миналото. Независимо дали са били жертви или извършители, всички трябва сериозно да се заемат с това.     : Много водещи политици все още са се вкопчили в своите национални и етнически наративи. Президентът на република Сръбска Милорад Додик дори поставя под въпрос и границите. В. Петрич: Убеден съм, че оспорването на границите може да доведе само до нови трагедии. Етническият и териториален фактор съществува, но не е от решаващо значение за умиротворяването на региона. Тъкмо напротив. Европейската интеграция е добър пример за това, че само в едно общо пространство можем да имаме нещо, което ни обединява - както в политическо, така и в културно отношение. Обединена Европа би трябвало да бъде основен приоритет тъкмо за Сърбия.    Вече не е възможно възстановяването на това мултиетническо, мултинационално или каквото и да е там образувание, каквото беше навремето Югославия. Регионът може да има положително влияние само в една по-голяма Европа. И тази визия за бъдещето трябва да бъде вкоренена по-силно в съзнанието и в сърцата на хората.    Защо политиците в региона не се застъпват за тази европейска перспектива?    Защото винаги става въпрос за власт. А властовите въпроси в бивша Югославия се дефинират по протежение на етническите граници. Това е огромна грешка, защото затормозява всяко положително развитие. Етническо-националистическата политика не донесе нищо на населението на Босна, а от края на войната минаха вече над двайсет години. Ако направим сравнение с Втората световна война, сега там би трябвало да има икономическо чудо, както навремето в Германия. А регионът на бивша Югославия е отдалечен на светлинни години от това чудо.     : Не трябва ли Брюксел да обърне повече внимание на Босна и да ѝ предложи перспектива за присъединяване към ЕС?    Босна е най-слабата брънка от веригата на Западните Балкани. И Брюксел трябва да демонстрира по-силна политическа воля и да покаже на тази страна, че иска да я приобщи - въпреки всичките ѝ политически проблеми. Засега обаче Брюксел не излъчва такива сигнали.    Всичко звучи като един бюрократичен процес и не събужда вяра в бъдещата жизнеспособност на региона. А той има бъдеще само в ЕС. Затова трябва да окуражаваме хората, които са готови да агитират за европейския път на развитие. Само по този начин ще стане възможно да бъде насърчена една нова политика в Босна. И това е една важна задача, която досега беше пренебрегната от ЕС. За жалост много млади хора все по-често напускат страната.   Австрийският социалдемократ и дипломат Волфганг Петрич беше върховен представител на международната общност за Босна и Херцеговина от 1999 до 2002 година. В тази си функция той ръководеше изпълнението на Дейтънското споразумение, подписано на 14 декември 1995 година от тогавашните президенти на Сърбия, Хърватия и Босна и Херцеговина - Слободан Милошевич, Франьо Туджман и Алия Изетбегович", "date": "2017.12.04", "title": "Петрич: Време е за помирение на Балканите"}
